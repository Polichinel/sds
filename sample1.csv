,links,titles,names,text,comments_no,date,paragraffer
3207,/debat/2015/02/hvordan-finn-score-naar-konkurrere-emil,"Hvordan skal Finn score, når han skal konkurrere med Emil?",Finn Janning," »Finn, er du vågen,« siger min mor på den måde, som får mig til at føle mig som én Finn, men ikke som Finn.
»Finn,« gentager hun. Igen på den måde, der gør det tydeligt, at jeg er al for ung til mit navn. Det er ikke længere på mode. Finn er en efternøler. Retro på en direkte ufed måde. En måde, der ikke holder her i 2003, hvor mit ungdomsliv skulle være på sit højdepunkt. Det har noget at gøre med min mors begejstring for genbrug. Det er hendes fortjeneste. Der er intet hastværk i mit navn.
I et kort øjeblik, mens mine øjne stadigvæk er lukkede bag solbrillernes mørke glas, ser jeg mig selv igennem hendes øjne. Tilhører jeg en anden tid? Det er ikke første gang, at jeg føler mig placeret et sted, hvor tiden ikke tæller. I et randområde af noget uhåndgribeligt. Det er, som om mit navn ikke kan finde ro på grund af denne manglende fornemmelse af tiden, der bare flyder. Finn har gjort mig hjemløs og klodset. Som et tungt egetræsmøbel, der ikke passer ind, men ingen alligevel nænner at smide ud.
Finn er et stykke arvegods.
Outsideren. Det lyder sikkert cool, men jeg har aldrig følt mig sådan: cool.
Min mor sagde engang, at de valgte det navn, fordi min far havde en god ven, der hed Finn. De ser ham ikke mere. Jeg har aldrig mødt denne Finn. For mig er den oprindelige Finn ren fiktion. En anden gang sagde min mor, at det var på grund af Mark Twains roman Huckleberry Finn. Jeg har aldrig set bogen på reolerne derhjemme, men jeg har læst den. Jeg kunne sagtens forstå drengens trang til at stikke af. Forsvinde. Blive væk. Det ligger og ulmer i navnet. Det er nærmest nomadisk. Hver gang jeg siger mit navn, kan jeg mærke, at jorden forsvinder under mine fødder. Jeg oplever det tit. Den anden dag købte jeg en ny mobiltelefon, og her gentog ekspedienten tre gange spørgsmålet: »Dit navn er Finn? Dit navn er Finn? Dit navn er Finn, med et eller to n’er?«
Døve idiot, tænkte jeg. Jeg følte, han forsøgte at fortælle mig noget; noget omkring, hvor fedt det er ikke at hedde Finn. Selv hed han Danny et eller andet. Det havde han ingen problemer med.
Er du døv, Danny et eller andet?
Find fem fejl for Finn, tænkte jeg. Finn fandt fidusen, fordi Finn finder frem. Jeg har lavet mange af sådanne sørgelige remser. Alligevel er det svært for alvor at gøre grin med sig selv. Især med sit navn. Det er som at have en kugle om foden. Det følger med én.
Er du måske 50?
Jeg sidder ved siden af min mor, som har hentet mig på Frederikssund Station. Selv om strækningen er kort, falder jeg hen i bilen. Jeg var i byen i går. Kom sent i seng. Jeg var på diskotek. Sikkert Rust eller Vega. Her talte jeg med en pige, som jeg egentlig ret godt kunne lide, indtil hun sagde: »Det er løgn, hvad hedder du rigtigt?«
Jeg gentog: »Jeg hedder Finn.«
Og hun sagde: »Er du seriøs? Ingen hedder sgu da Finn i din alder.«
»Nej,« svarede jeg forsonende. »Det var naturligvis en joke,« sagde jeg. »Rent faktisk hedder jeg Emil.«
»Tænkte det nok,« svarede hun, og sagde: »Du ligner heller ikke en Finn.«
Hvordan ser en rigtig Finn ud? tænkte jeg. Jeg turde ikke engang spørge hende. Hendes svar ville bare gøre det hele endnu mere smerteligt.
»Det gav ingen mening, at du skulle hedde Finn,« sagde hun og slog mig på låret. »Er du måske 50?«
»Nej, 29 år,« svarede jeg.
Det irriterede mig lidt, at hun havde behov for at tilføje det sidste: Finn = ingen mening. Finn er meningsløs. Så læs dog Mark Twains roman, skulle jeg have sagt. Nej, jeg er 29 år, gentog jeg i stedet for.
Trekant med Emil
Resten af aftenen gennemførte jeg som Emil. Jeg tog med hende hjem, hvor vi havde sex i hendes store seng. Uden at prale, så sagde hun et par gange: »Åh Emil.«
Andre ville nok være blevet en smule fornærmede, men jeg fortsatte Emils arbejde. Grundigt, som skulle jeg leve op til Emils standarder. Den følgende morgen sagde hun:
»Ringer du til mig Emil?«
»Ja, selvfølgelig,« svarede jeg.
Ja? Hvem? Emil eller Finn?
Mens jeg cyklede hjem for at tage et hurtigt bad, tænkte jeg over mit navn. Hun sagde, at Finn ikke gav nogen mening. Det refererede i hendes verden ikke til mig, men til en eller anden, som hun ikke kunne forestille sig at have sex med to gange – og så uden kondom. Ville hun have slikket Finn? Så hellere en Emil.
»Åh Emil, jeg tror, vi kan blive lykkelige sammen,« havde hun sagt. Selvfølgelig var hun småberuset, men hun ville gerne have, at Emil ringede til hende. Og de kunne sikkert blive lykkelige sammen. Men jeg kunne ikke få mig selv til at ringe. Hvad fanden skulle jeg sige? »Hej, det er Emil. Tak for i går. Nu skal du høre. Mit navn er ikke Emil. Det er Finn. Jeg hedder Finn.« Det ville slet ikke give nogen mening. »Det er løgn,« ville hun sige. Hun ville føle sig røvrendt. Totalbollet af en fremmed mand.
Emil, den skiderik
Sandheden er dog, at Finn ville have ringet. Det er jeg sikker på. Han er trofast.
»Jeg er vågen,« svarer jeg.
»Har du købt gave til far,« spørger min mor.
»Ja, den bog, han ønskede sig.«
»Det bliver han glad for.«
Da hun drejer ind ad den lille vej, hvor de bor, spørger jeg hende: »Mor, hvorfor døbte I mig Finn?«
»Din far og jeg syntes, det er et pænt navn. Det passede til dig,« siger hun.
Finn er passende. Det passer til mig. Det er en kendsgerning. Ligesom det er en kendsgerning, at jeg faldt for en pige i går. Der hed jeg Emil, hvilket ikke passer. Det er nærmest upassende. Jeg løj mig til sex. Finn ville så gerne have hende, men hun vil have Emil. Emil er en drøm. En skiderik. Det er klart, at Finn havde svært ved at score, når han hele tiden skulle konkurrere med Emil.
Verden består af kendsgerninger. Jeg hedder Finn. Det er ikke til diskussion. Det er en kendsgerning, at jeg havde sex i går med en pige, men dengang hed jeg Emil. Han eksisterer ikke. Det var hendes idé. Hun lokkede. Forførte. Kunne hun mærke Finn i Emils drilske stød? Vrøvlede hun om lykke på grund af den våde plets mulige forvandling? Hvem ville faderen være: Emil eller Finn?
Jeg kunne ikke ringe til hende og sige: »Jeg hed Emil i går, nu hedder jeg Finn.« Hvor skulle et sådant forhold ende? På en smilende grøn måne.
Det er også for sent. Emil er allerede blevet til en kendsgerning i den historie, som hun har fortalt til sin veninde, da hun ringede til hende, lige efter jeg var taget af sted.
»Emil knepper som en drøm,« ville hun sige, med fugtige øjne. Hun ville beskrive Emil for sin veninde. Hans øjne, hans hænder, hans måde at kysse på. Hun ville indrømme at være forelsket i Emil. Drømme om Emil. Emil er bare ikke en del af denne verden. Tilfældet er, at jeg hedder Finn, og pigen fra i går enten vrøvler eller digter. Åh Emil.
Tilbage til nutiden.
Lykken er at blive en anden. Lykken er ikke at kneppe som Emil, men at hedde Finn.
Lykke handler ikke om identitet, titler, status, vægt og udseende. Heller ikke om rynker og evig ungdom. End ikke ens navn. Lykken opstår i små øjeblikke, hvor alt ændrer sig. Løgnen forandrede ingenting, det var en ussel genvej, hvorved jeg lærte, at et navn blot er et navn. Finn er potentielt en anden.
Lykken sker, når livet kommer bag på en selv. Hvor kom Emil fra? Emil lærte mig noget om andres syn på et navn, min egen usikkerhed. Emil sparkede mig i skridtet, fordi han var sammen med den pige, som Finn var faldet for.
Lykken er at blive en anden, hvilket kun sker, når du er helt ærlig. Når du kun vil det, du kan, og ikke det, du forføres til.
Så helt kort: Lykken er ikke at lyve.
Finn Janning er forfatter og filosof




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",6.0,7. februar 2015,"Mens jeg cyklede hjem for at tage et hurtigt bad, tænkte jeg over mit navn. Hun sagde, at Finn ikke gav nogen mening. Det refererede i hendes verden ikke til mig, men til en eller anden, som hun ikke kunne forestille sig at have sex med to gange – og så uden kondom. Ville hun have slikket Finn? Så hellere en Emil."
347,/debat/2016/04/pensionister-performe,Pensionister skal performe,Christian Langelund Hansen," »Nu skal du altså ikke grine af mig, for jeg er altså nybegynder.«
Den ældre herre 83 år vil i gang med at bruge sin e-mail, og jeg forsøger at hjælpe. Han fortæller mig, at han får svært ved at holde kontakten til familien, hvis ikke han snart kommer i gang med IT. Børnene og børnebørnene har travlt og kommer sjældent på besøg.
I mit job ved Aalborg Bibliotekerne møder jeg mange seniorborgere som ham. De opsøger os for at få hjælp til det IT-udstyr, de har anskaffet sig. Deres omgivelser forventer nemlig, at de er med på beatet digitalt. Kommer de ældre ikke i gang med internet, mails og sociale medier, føler de sig udenfor.
Pensionister skal nemlig performe. Gamle mennesker skal være overskudsmennesker, og udbuddet af aktiviteter til ældre er enormt. Samfundet forventer nemlig et højt aktivitetsniveau fra de ældre, så de kan afhjælpe den byrde, de potentielt udgør ved passiv livsførelse.
Det aktive seniorborgerliv kan uden tvivl medføre øget livskvalitet, men ikke nødvendigvis for alle. Det er på tide, at vi diskuterer de dilemmaer, der eksisterer i devisen om aktiv aldring. Forventningspresset fra det omgivende samfund pådutter nemlig ældre at være aktive og omstillingsparate, men ikke alle har evnerne til at forvandle deres livs efterår til forår.
Biologisk deroute
Jeg ser mange seniorborgere, der som en vigtig del af deres seniorselvfortælling laver statusopdateringer på Facebook om deres træningsanstrengelser. Gerne efterfulgt af en flexed biceps-emoji og en smiley med svedperler på panden. En time senere tjekker de ind på Facebook fra Røde Kors-butikken, så alle kan se, at de laver frivilligt arbejde. De bruger hele paletten af pensionisttilbud fra Ældre Sagen og gør på pligtopfyldende vis stereotype ældrebilleder og forfaldstanker til skamme.
Men langtfra alle kan være med i ræset.
For tiden introducerer jeg de ældre for elektroniske armbånd, som kan måle antal skridt, puls og antal timers søvn. Problemet med disse smarte, teknologiske apparater er, at de netop er med til at bidrage til en intens selvevalueringskultur, hvor de ældre indretter deres adfærd efter kravet om et aktivt liv.
Men for mange ældre er alderdommen først og fremmest kendetegnet ved biologisk deroute. For dem bliver selv de mindste digitale udfordringer uoverstigelige, og de mærker presset.
For nylig dukkede en stamgæst op på biblioteket efter lang tids fravær. Hun beholdt sine solbriller på, da vi kastede os over repetitionen af NemID-procedurerne og fiskede en A4-kopi af nøglekortet og en lup op af taksen.
»Jeg har fået grå stær, og mit syn næsten er væk nu,« forklarede hun.
Indkaldelsen til undersøgelse på sygehuset havde hun fået som digital post, så der var ingen vej uden om computeren.
Hvad der i kølvandet på Anden Verdenskrig blev italesat som et regulært babyboom, har her 70 år senere udviklet sig til en massiv udfordring for velfærdsstaten. De demografiske ændringer med lave fødselsrater og stigende gennemsnitlig levealder betyder, at der i de kommende år opstår en ubalance mellem mennesker i den arbejdsdygtige alder og mennesker, der har trukket sig tilbage fra arbejdsmarkedet.
Det er præcis derfor, at ’aktiv aldring’ har indtaget en prominent plads på den politiske dagsorden.
For 10 år siden var begrebet ’ældrebyrde’ dominerende i den offentlige debat, og her kategoriserede man ældre som passive borgere, afhængige af offentlige ydelser. Men i dag skal ældre borgere udvikles og ikke afvikles. Og konceptet ’aktiv aldring’ kommer særligt til udtryk i visionen om at holde ældre på arbejdsmarkedet så længe som muligt. Alderdommen skal snydes og revitaliseres med sundhedsfremmende tiltag. Kognitiv og fysisk fitness skal skabe gode, aktive og indholdsrige ældreliv, hvor livskvalitet synes tæt forbundet med et ideal om selvhjælp. Hvor alderdom tidligere var forbundet med tab af førlighed, sociale relationer og tilknytning til arbejdsmarkedet, er alder i dag et elastisk begreb. Livets gang er ikke længere lineær, men cirkulær. Der er altid er mulighed for opblomstring i livsfaserne.
Ansvaret for at leve op til dette ligger dog ene og alene på den ældres egne skuldre. Den gode borger er en aktiv borger, og den gode pensionist skal udvise selvdisciplin, for alderdommen er blevet et moralsk projekt med samvittighedsfuld selvovervågning.
»Jeg er medlem af en gåklub, men alle interne aftaler bliver nu lavet i en lukket Facebookgruppe, så jeg har svært ved at holde mig orienteret,« forklarer en tredje pensionist, der har opsøgt biblioteket for at få hjælp.
»Jeg ved det godt, og jeg ville virkelig gerne, men her i de kolde måneder har jeg mange gigtsmerter og kommer ikke så meget ud,« siger en fjerde med skam i stemmen, da jeg på en venlig måde minder hende om vigtigheden i at vedligeholde det, hun har lært om NemID og Digital Post
Send snaps til farmor
Jeg møder seniorer, der nyder deres alderdom, mens de knokler rundt i haven og holder ukrudt og blodtryk nede. Og jeg møder seniorer, der leverer en stor indsats i frivillige foreninger. Men i min optik er de ikke repræsentative for ældre borgere generelt. Jeg oplever tværtimod A-hold og B-hold af pensionister.
Sidstnævnte er udfordret af en række dilemmaer, hvor særligt helbred spiller en hel central rolle. At krop og helbred i en vis udstrækning degenererer kan ikke bagatelliseres. Men alderdommens skavanker og sygdom risikerer at fremstå som noget selvforskyldt, hvis man ikke formår at mestre livet, men ligger samfundet til last som et syndigt væsen, der ikke formår at forsage dovenskab og usund livsførelse.
Er løsningen at nedjustere forventningerne til ældre borgere?
Nej, det mener jeg faktisk ikke nødvendigvis. Men vi skal sikre, at alle ældre borgere får de bedste forudsætninger for at have en aktiv livsstil. Denne opgave bør vi alle bidrage til for konceptet ’aktiv aldring’ rummer et stort, positivt, livskvalitetsforøgende potentiale.
Men hvordan gør vi så det?
Det er min overbevisning, at feltet kræver øget politisk opmærksomhed, hvis vi skal forsøge at ruste denne gruppe af ældre med forudsætninger til at mestre senlivet – for forestillingen om ’aktiv aldring’ går næppe i sig selv lige foreløbig. Ikke alle ældre har penge til IT-udstyr og helbredet til at opsøge hjælpen. Her mener jeg, at det offentlige har en vigtig opgave.
Med pædagogik kommer vi et stykke ad vejen. Vi kan kun styrke ældres selvbillede og motivere til aktivitet, hvis vi møder dem i øjenhøjde og møder dem ud fra deres forudsætninger. Inklusion er ikke kun et buzzword i folkeskolen, for vi skal alle bidrage til at skabe digital inklusion mellem generationer. Send din farmor sjove snaps. Altså ikke det man drikker, men dem man sender fra Snapchat.
Ved et bord på biblioteket sidder to veninder og øver sig i at logge ind i deres e-Boks. Den ene udbryder:
»Åhh, nu har jeg sgu glemt min kode igen,« udbryder den ene.
Veninden kommer til undsætning:
»Det skal du ikke være ked af, du kan bare låne min.«
Christian Langelund Hansen er formidler ved Aalborg Bibliotekerne og uddannet folkeskolelærer og cand.pæd. i pædagogisk sociologi




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",13.0,25. april 2016,"Jeg ser mange seniorborgere, der som en vigtig del af deres seniorselvfortælling laver statusopdateringer på Facebook om deres træningsanstrengelser. Gerne efterfulgt af en flexed biceps-emoji og en smiley med svedperler på panden. En time senere tjekker de ind på Facebook fra Røde Kors-butikken, så alle kan se, at de laver frivilligt arbejde. De bruger hele paletten af pensionisttilbud fra Ældre Sagen og gør på pligtopfyldende vis stereotype ældrebilleder og forfaldstanker til skamme."
2697,/debat/2015/04/laeserbreve-3,Læserbreve,Informations Webredaktion," Forstyrrende debatniveau
Morten Helveg, MEP, Radikale Venstre
Jeg har over de seneste uger haft en debat med Rina Kari på disse sider, hvor jeg på den ene side har beskyldt hende for at bruge DF-populistisk retorik for at tale EU ned, og Rina Kari på den anden side har forsøgt at tilbagevise den påstand ved at beskylde mig for alskens elendigheder og politiske forslag, jeg aldrig har støttet. Præcis som Dansk Folkeparti har for vane.
Det er ikke lykkedes Rina Kari at svare tilbage på min undren, hvorfor jeg også betragter dette korte indlæg som det sidste i denne debat. Én beskyldning var dog så forstyrrende, at den ikke kan stå uimodsagt. Rina Kari har mod til i sit indlæg »Hyklerisk anklager« den 17. april at skrive følgende: »Morten Helveg støtter med glæde EU-mure, der tvinger verdens svageste ud på Middelhavet til den sikre druknedød med det ene formål at holde dem væk fra at overskride EU’s grænser.« Det er langt ude og lodret forkert.
Jeg har nemlig præcis den modsatte holdning. Jeg vil femdoble midlerne til EU’s asylkontor, hæve ulandsbistanden, renovere Frontex og lave en mere solidarisk fordeling af flygtninge i Europa, hvor alle lande tager et ansvar. Det er derfor en lodret løgn, Rina Kari fremfører.
Og i lyset af weekendens tragedie, hvor jeg igen har appelleret til, at EU gør mere og tager et større ansvar, er det oprigtigt ubehageligt at blive mødt med så usmagelig en beskyldning.
Jeg arbejder for en mere solidarisk flygtningepolitik i EU. Gad vide, hvad Rina Kari arbejder for.
Information og ATP’s moral
Jens Hørdam, Solrød Strand
Man kan finde mange gode følelsesmæssige grunde til, hvorfor ejerne af det nuværende Cheminova (Auriga) skulle anvende noget af sin gevinst ved salget af (Auriga) til en amerikansk kapitalfond – aktuelt 250.000.000 kroner. Forslaget er stillet af fondsstyrelsen Aarhus Universitet.
Regningen på en 500.000.000 kroner for oprydning står til at blive betalt af staten, da staten er den ansvarlige i denne forureningssag. Det er staten, der har givet tilladelserne til forureningen. Hvis ikke det er staten, der skal betale – men ATP – så bliver det pludselig ikke et fælles ansvar at rydde op efter fortidens syndere, men et atomiseret ansvar for den enkelte afhængig af, hvor man har placeret sine pensionspenge, endda med tilbagevirkende kraft.
Har Informations David Rehling haft det oppe at vende i sit hoved, inden han skrev sin leder, og mener David Rehling, at moral med tilbagevirkende kraft er et bedre styringsredskab for det moderne samfund end jura?
Lige adgang til tandlægen
Louise Andreassen, København
I dag skal man betale for tandlægebehandling, når man er fyldt 18 år. Det er problematisk, fordi det rammer økonomisk skævt i befolkningen. Mange vælger aktivt tandlægen fra, fordi brugerbetalingen er skyhøj, og der ingen gennemsigtighed i forhold er til tandlægernes priser.
Det er uforståeligt, at politikerne ikke gør noget på området, når alle skal have tjekket deres tænder i løbet af livet. Især fordi tænderne får det værre, og regningen bliver dyrere for den enkelte borger.
Hvis brugerbetalingen skal fjernes, skal de multinationale selskaber betale skat i Danmark ligesom alle andre danskere, så vi kan komme gratis til tandlæge.
",2.0,25. april 2015,"Hvis brugerbetalingen skal fjernes, skal de multinationale selskaber betale skat i Danmark ligesom alle andre danskere, så vi kan komme gratis til tandlæge."
5018,/debat/2014/05/patenter-kan-ogsaa-skabe-videndeling,Patenter kan også skabe videndeling,Jakob Wested," 
	Den forestående afstemning om et EU-patent er ingenlunde en afstemning for eller imod patenter som sådan. Men ét er sikkert: Muligheden for at tage EU-patent vil give os patentbeskyttelse, der gælder i et større område, ligesom det gennemsnitligt vil koste mindre at søge patent. Med stor sandsynlighed vil opfindere og virksomheder altså få flere patenter i hus. Derfor er det på sin plads at stille det helt grundlæggende spørgsmål: Hæmmer eller fremmer patenter innovationskraften? Og er den måde, patenter bruges på i dag, rimelig?

	Det har i mange år været god latin i teknologivirksomheder at skaffe sig så mange patenter som muligt. I nogle brancher har denne strategi ført til noget, der minder om et våbenkapløb på patenter. Tænk bare på de konstante retssager mellem Samsung, Google og Apple, hvor de bevæbnet med imposante patentporteføljer kæmper, så det slår gnister som i en titanernes kamp.

	Appetitten på patenter har også bredt sig til universitetsverdenen, der ellers er højborgen for fremelskning af viden for videns egen skyld. I dag gør man, hvad man kan for at få patentporteføljen til at vokse. Siden USA’s Bayh-Dole Act fra 1980, der tillod universiteter at søge om patenter på forskningsresultater finansieret af offentlige midler, er teknologioverførselskontorer poppet op på universiteterne i såvel Europa som USA. Investorer har også i mange år vendt tommelfingeren nedad, hvis et projekt ikke kunne præstere nogen patenter.

	Evigt aktuelt patentslagsmål

	Selv om denne patent or perish-kultur (patenter eller dø) breder sig, har den jævnligt været under beskydning fra forskellige sider.

	I midten af 1800-tallet opstod en antipatentbevægelse, der blandt andet fik Holland til at afskaffe sin patentlov i 1869. Patenter blev anset for en slags produktprotektionisme, der hæmmede markedsøkonomien.

	Kritikken stilnede dog af igen. I 1872 afgav et udvalg nedsat af det engelske parlament en betænkning, der blandt andet hævder, at patentbeskyttelse befordrer industriens fremskridt, og at offentlig belønning eller understøttelse ikke synes at kunne erstatte patenter. På en international patentkongres i forbindelse med verdensudstillingen i Wien i 1873, tilsluttede 158 medlemmer sig en resolution om bibeholdelse af patentbeskyttelse.

	Spørgsmålet om, hvorvidt patenter er af det gode eller det onde, er siden dukket op med jævne mellemrum. I 1958 konkluderede økonomen Fritz Maclup i sin rapport om patentsystemet til det amerikanske senat, at »hvis vi ikke havde patentsystemet, ville det være uansvarligt at indføre det, men når nu vi har det, vil det være uansvarligt at afskaffe det«.

	Kritikken af patent or perish-kulturen er heller ikke forstummet i de seneste år: Den hindrer adgang til fundamentale teknologier og hindrer dermed innovation. Samtidig skaber for mange og for dårligt definerede patenter uigennemsigtighed, der gør det umuligt eller i hvert fald dyrt at navigere i patentjunglen. Risikoen for, at patentrettigheder misbruges af virksomheder, der ikke selv innoverer – såkaldte patenttrolde – til at afpresse teknologivirksomheder, er overhængende, lyder kritikken.

	Åbenhedsfremmende patenter

	Hvorvidt patenter har gavnlige og skadelige effekter diskuteres imidlertid ikke kun teoretisk. Flere steder har man gjort sig konkrete erfaringer med patenternes effekter på innovationsmiljøet. På laboratoriet for kunstig intelligens på Massachusetts Institute of Technology (MIT) arbejdede computeringeniører i 1970’erne med udvikling af software og styresystemer, og i den forbindelse udviklede man et af de mest frugtbare alternativer til patent or perish-kulturen.

	I MIT-laboratoriet var det normal praksis, at forskerne delte deres opdagelser og i det hele taget hjalp hinanden med at løse de programmeringsudfordringer, der dukkede op undervejs i forsknings- og udviklingsprocessen.

	Men i løbet af 1970’erne blev software og styresystemer mere kommercielt interessante, og det øgede fokus på immaterialretlig beskyttelse og tilhørende eksklusive rettigheder. Laboratoriets sociale normer og delingskultur kom under pres.

	Det faldt blandt andre MIT-programmøren Richard Stallman for brystet. Han startede derfor Free Software Movement. Modsat tidligere kritik af immaterielle rettigheder i almindelighed og patenter i særdeleshed, er rygraden i Stallmanns kritik ikke økonomiske overvejelser. Han er nærmere optaget af, hvilke sociale normer og værdier der bør gælde i udviklingsprocessen: »Hvis vi deler vores software, kan vi hjælpe vores naboer og opnå vores egen frihed,« synger han i Free software Song (frit oversat). Det var i kølvandet på dette Ethos of openness, at open source software (OSS), som vi kender det i dag, opstod.

	Den efterfølgende parallelle udvikling af åben og proprietær software er velkendt. Open source-styresystemet Linux er i dag det mest anvendte system på servere verden over.

	Det er vigtigt at bemærke, at open source-udviklingens pionerer ikke afskaffede, men brugte ophavsretten til at sikre åbenhed og deling. Den idé har i dag spredt sig til andre patentretsdominerede teknologier. Open source har fået følgeskab af open innovation, open science og open standards. Udover at afføde almindelig forvirring om, hvad ’open’ egentlig betyder, har det igen bragt forholdet mellem patentretten, viden og innovation i fokus.

	Patenthackere

	I industrisamfundet, hvor den moderne patentret trådte sine barnesko, var viden og information en begrænset ressource. I dag er industrisamfundet blevet til videnssamfundet og industriarbejderen til vidensarbejderen. Mængden af tilgængelig viden er overvældende, og produktionsbetingelserne for viden har ændret sig radikalt. I dag har virksomheder, forskningsinstitutioner og grupper af biohackere og folkeforskere taget ideen om åbenhed op fra Stallmann. De eksperimenterer med at dele og udvikle i åbne forskningsnetværk ud fra såvel økonomiske som normative motiver. Det skal ikke forstås som en kritik af patenter som sådan. Der er nærmere tale om en utilfredshed med, hvordan patenter bruges i patent or perish-kulturen.

	De moderne patentaktivister bruger ligesom OSS-pionererne patentinstitutionen og dens instrumenter til at forme teknologiudviklingen i retning af mere åbenhed. Offentliggørelse af forskning er med til at sætte barren højere for at patentret kan opnås, ligesom øget handel med og licensering af patenter skaber et mere dynamisk teknologimarked, og patent pools skaber faste rammer for adgang til patenter. Samtidig sænker udvikling af tekniske standarder udviklingsomkostningerne. Disse initiativer letter alle i sidste ende presset fra paradigmet om at patentere eller dø. Patentretten eksisterer med andre ord langtfra i et tomrum. Effekterne af den afhænger i høj grad af måden, vi bruger den på.

	At hacke patentretten på denne måde er selvfølgelig heller ikke uden problemer. Men patentaktivismens udvikling af en dynamisk infrastruktur for viden og innovation passer rigtig fint ind i videnssamfundet. Derfor burde vi i debatten om en kommende EU-patentdomstol bruge langt mere krudt på at diskutere, hvordan en EU-patentdomstol kan styrke udviklingen af en solid infrastruktur for viden og innovation, der går i spænd med videnssamfundets økonomi og normer.

	Hvis vi stemmer ja den 25. maj, kan Danmark blive en aktiv spiller i EU-patentsamarbejdet, og vi kan gøre vores for at påvirke udviklingen, så der lægges spor for øget innovation og forskning i de kommende årtier.

Jakob Wested er ph.d.-stipendiat ved Center for informations- og innovationsret, Det Juridiske Fakultet, Københavns Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",3.0,20. maj 2014,	Åbenhedsfremmende patenter
12945,/debat/2011/01/laeserbreve-23,Læserbreve,Informations Webredaktion," Bekæmp fattigdom
Arne Thøgersen, Europabevægelsen
Ifølge forskellige kilder er der angiveligt over 80 millioner mennesker, der i EU lever med risiko for at ende i fattigdom. Et nyt såkaldt flagskibsinitiativ (en europæisk platform mod fattigdom og social udstødelse), skal indgå i EU's strategi for at afhjælpe den tiltagende fattigdom og eksklusion i EU inden for de næste 10 år.
EU vil bl.a. hjælpe dem, der er længst væk fra arbejdsmarkedet, i gang, fremme uddannelse, migration og forhindre diskrimination, og EU's fonde skal øge støtten til social inklusion og fremme den sociale økonomi og skabe dialog om koordinering af politikkerne mellem medlemsstaterne. Bekæmpelse af fattigdom er en økonomisk nødvendighed for at undgå, at en stor del af EU's menneskelige ressourcer går til spilde.
Nu hvor det europæiske år til bekæmpelse af fattigdom og social udstødelse er til slut, må EU fortsætte med at optrappe sin indsats de kommende år på dette vigtige område.
Et håbløst fokus på vækst og merforbrug
Hanne Schmidt, København S
I min omgangskreds af efterlønnere består 99 pct. af følgende:
•Sygdomsramte, nedslidte og gigtsvage personer
•Dybt frustrerede personer, som grundet dårligt arbejdsmiljø og stressede arbejdsbetingelser holdt op for at modvirke en alvorlig depression
•Dagpengemodtagere, som vil slippe for et håbløst aktiveringscirkus uden udsigt til at få arbejde grundet aldersfascisme og negative holdninger til folk, som er arbejdsløse i forvejen
•Tilbage er der én pct., hvis far døde som 65-årig og som ønsker at nyde sine sidste år efter et langt liv på arbejdsmarkeds sure vilkår, før døden indtræffer
Problemet generelt er det håbløse fokus på økonomisk vækst og merforbrug, som både regering og oppositionen, bortset fra Enhedslisten, støtter.
Ingen af dem kan forestille sig et samfund i balance med naturen, hvor 'vi yder efter evne og nyder efter behov'. Lunacharsky, som var kommissær for uddannelse efter Den Russiske Revolution, udtalte sigende: »Kommunismen mål er at ændre produktionsmåden og fordelingen af materielle varer.« Men dette mål udgør ikke det endelige mål, idet mennesket jo ikke blot lever for at hengive sig til sine økonomiske gøremål, men økonomi og arbejde blot er midler til at understøtter det 'at leve'. Dette udsagn er stadig relevant og handler om et samfund, der fokuserer på menneskelige værdier, der handler om tid til hinanden, tid til leg, til sjov og fordybelse, alt det, der giver livet eksistentiel mening.
Efterløn
Michael K. Carlsen, Charlottenlund
Når nu topchefer i DR og i de største finansvirksomheder får op mod og over en million efter at de er fratrådt, er der så tale om 'efterløn'?
Den slags efterløn vil jeg godt gå med til, at vi afskaffer - også uden 15 års forsinkelse!
Venstres skræmmekampagne
Astrid Krag (MF), næstformand for SF's folketingsgruppe
I Information afslører Peter Christensen fra Venstre en del af partiets valgstrategi. De vil føre en skræmmekampagne. De vil kalde S-SF's politik for abstrakt. Og de vil kalde S-SF's politik for uklar. >
I al stilfærdighed vil jeg derfor bede læserne om at tænke sig om en ekstra gang, når PC og andre begynder at lyde som en plade, der er gået i hak på de numre.
Senest har det handlet om at fjerne opmærksomheden fra regeringens forringelser af dagpengene, da perioden blev sat ned fra fire til to år. Her siger vi klart, at den forringelse er vi imod, og vi vil føre midlerne tilbage til de arbejdsløse på dagpenge. Det skal gøres på den bedst mulige måde, og den finder vi frem til i samarbejde med arbejdsmarkedets parter efter et valg. >
Så regeringen har fjernet nogle ressourcer. Dem fører vi tilbage. Det er der ikke noget nyt i, heller ikke for Venstre, selv om PC i Information prøver at virke overrasket. Venstre står tydeligvis i en situation, hvor de hellere til lave skræmmekampagner om vores politik end forsvare deres egen. > >
Efterløn og offentlig transport
>Pelle Andersen-Harild, Jægerspris
Efterhånden får chikanen af efterlønsmodtagere lidt karakter af forfølgelsen af udlændinge. Sidste skud på de riges misundelsesstamme er fjernelsen af efterlønskortene til offentlig transport. De sølle 13 mio. det koster årligt svarer til den pension, Lars Løkke Rasmussen (V) og Lene Espersen (K) får i 10 år fra de er 60-70 år. Og så viser det sig oven i købet, at efterlønsmodtagere (og pensionister) via den skandaløse satspulje selv har betalt for støtten til efterlønskort. De største multinationale selskaber kan fortsat nøjes med at betale et par procent i skat af overskuddet samtidig med, at der gives skattelettelser til de rigeste. Klassesamfund så det basker!
Sprogbrug
Leif Walther Olsen, København SV
Kære chefredaktør Christian Jensen!
I din bagsideleder mandag 3. januar 2011 bringer du følgende beskrivelse af statsministeren: »Med sit karakteristiske prokuratorblik ...«. (Prokurator: en nedsættende betegnelse for en snu eller pengegrisk sagfører).
Jeg har læst nærende dagblad i 40 år bl.a. for at blive fritaget for den slags underlødige og aldeles unødvendige subjektive beskrivelser af politikere. Vil du vise den godhed at undlade dette fremover?
Har kun betalt arbejde værdi?
Synne Kroman, Hellerup
Utroligt at efterlønsdebatten er blevet et væsentligt omdrejningspunkt i den igangværende valgkamp sammen med forestillingen om, at den nuværende pressede og overkontrollerede arbejdsstyrke vil blive endnu ældre end forrige generation og hermed en belastning.
Med urealistisk fremskrevne statistikker kan man nå langt.
I den meget firkantede debat om efterlønneres mulige arbejdsevne glemmes den store frivillige arbejdsindsats inden for mange sociale områder, uden hvilken forholdene ville være væsentligt forringede. Har kun betalt arbejde værdi?
Indflydelse kræver deltagelse
Pia Olsen Dyhr, SF
En besynderlig verdensopfattelse har overlevet i de forstenede modstandsbevægelser mod EU. Hvis Danmark bare lukker øjnene og friholder sig fra at deltage i håndteringen af fælles udfordringer, så går de nok væk af sig selv (Lave K. Broch den 4. januar).
Jeg er på lange stræk enig med Broch om hensigterne; fastholde våbenembargo mod Kina og kritik af ophævelsen til Libyen. Men hvad nytter det at lukke øjnene bag et dansk forbehold? Vi skal da aktivt tage kampen op mod et borgerligt flertal i Europa og skabe opbakning om vores synspunkter - præcis ligesom i Folketinget. Forbeholdet forhindrer os jo netop i at påvirke beslutningerne.
EU's forsvarsagentur har til formål, at effektivisere og koordinere EU-landenes materielindkøb og frigøre os fra USA's våbenindustri. Vi får håbløst lidt ud af vores investeringer, og ofte kan vores indkøb ikke fungere i samspil med andre EU-landes materiel. Det er et meget stort problem, når FN overlader missioner til EU. Når vi vælger at sende soldater af sted, skal de selvfølgelig have noget ordentligt udstyr.
EU's forsvarssamarbejde handler om at varetage FN-missioner. Som en ekstra garanti kan Danmark slå fast, at vi ikke stiller mandskab til rådighed, med mindre der foreligger et FN-mandat. Så kan ingen vist længere være i tvivl.
Drenge, piger og skole
Henriette Lau Stampe, BA i pædagogik og kvinde- og kønsstudier
I Informations artikelserie
Hva' så, drenge?er præmissen, at skolen har problemer med drengene og omvendt. Men at anvende kønskategorien som en bestemt eller stivnet størrelse får i særdeleshed konsekvenser for de børn, vi anvender den på. Kønsforsker Harriet Bjerrum Nielsen har gennem sin forskning vist dette meget tydeligt (især i artiklen »Sophie og Émile i klasseværelset. Køn og marginalitet i skolen,« 1998).
Den igangværende debat er også ridset op i denne 13 år gamle artikel (sic!), som viser, at skolen altid er i forandring og at de børn, vi putter i den, i høj grad bliver en del af denne forandringshistorie, således også af de kønnede medbetydninger, den fører med sig. Kønsforskning og skolehistorie har gennem årene ført til, at vi har fået øjnene op for, at børn, der træder ind i skolen, også samtidig bliver til komplekse størrelser i skolens kontekst.
På den måde er køn én af flere væsentlige analytiske kategorier, hvormed vi kan undersøge de fænomener, der i skolen træder frem som problematiske og derudfra komme med kvalificerede bud på en bedre skole for alle. Virkeligheden er kompleks og fortjener at blive undersøgt derefter, også når det gælder køn og skole - og så slipper vi endelig 'naturens muntre søn' og 'den pæne pige' som udgangspunkter.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,6. januar 2011,"EU vil bl.a. hjælpe dem, der er længst væk fra arbejdsmarkedet, i gang, fremme uddannelse, migration og forhindre diskrimination, og EU's fonde skal øge støtten til social inklusion og fremme den sociale økonomi og skabe dialog om koordinering af politikkerne mellem medlemsstaterne. Bekæmpelse af fattigdom er en økonomisk nødvendighed for at undgå, at en stor del af EU's menneskelige ressourcer går til spilde."
7888,/debat/leder/2013/03/haekkerups-mellemloesning,Hækkerups  mellemløsning,Christian Jensen," Sønderskudt tilbage står forsvarsminister Nick Hækkerups (S) argumentation for at nægte afghanske tolke i dansk tjeneste asyl i Danmark.
Det var således ikke korrekt, da ministeren afviste, at de danske styrker i Afghanistan har engageret lokale tolke. Det har TV 2 dokumenteret, og Nick Hækkerup har siden måttet beklage sit »upræcise« svar på et helt centralt spørgsmål.
Det var ydermere ikke korrekt, da ministeren afviste, at de afghanske tolkes arbejde var forbundet med livsfare. Det har forsvaret bekræftet i egne publikationer, og denne avis har dokumenteret, at Taleban i tiltagende grad ser civile afghanere i arbejde for kollisionsstyrkerne som legitime mål for likvideringer.
Fodslæbende har forsvarsministeren de seneste uger erkendt sine fejltrin, men det falder ham fortsat vanskeligt at tage konsekvensen af dem.
For en måned siden udtalte Nick Hækkerup skråsikkert: »Vi har ingen planer om at tilbyde tolkene asyl i Danmark.«
I går udtalte ministeren: »Vi har en forpligtigelse … til ikke at lade tolkene i stikken. (…) Der er mange mellemløsninger.«
Vi aner en minister i bevægelse, men undskyld: Mellemløsning, hvad for noget? Det savner vi endnu Nick Hækkerups svar på, men alene ordet! Det lugter ildevarslende af lunkent politisk kompromis, der formentlig handler mere om at sikre regeringens politik end tolkenes sikkerhed.
Politisk ønsker regeringen at efterlade indtrykket af at forlade et Afghanistan, der er i stand til selv at sørge for borgernes sikkerhed. Men sådan er virkeligheden ikke, og intet tyder på, at den bliver sådan. Tværtimod.
Nick Hækkerup bør derfor glemme alt om ’mellemløsninger’ og holde fast i, at vi »har en forpligtelse« over for disse tolke. Den må vi ikke svigte med lunkne mellemløsninger. Derfor bør ministeren en gang for alle tage konsekvensen af sine egne ord og følge Norges eksempel:
Giv de afghanske tolke mulighed for at søge asyl i Danmark.
 
",0.0,14. marts 2013,For en måned siden udtalte Nick Hækkerup skråsikkert: »Vi har ingen planer om at tilbyde tolkene asyl i Danmark.«
6853,/debat/2013/08/laeserbreve-9,Læserbreve,," 
	Whistlebloweremangler støtte

	Marina Buch Kristensen, Transparency International Danmark

	Sladrehank, angiver, stikker. Det er nogle af de ord, der ofte bliver brugt til at beskrive whistleblowere, som blæser i fløjten, når de opdager uregelmæssigheder eller sågar korruption på arbejdspladsen.

	Derfor tør folk ikke stå frem, når de opdager, at noget er galt. En undersøgelse foretaget af FTF i 2010 viser, at halvdelen af de offentlige ansatte på FTF-området ikke bruger deres ytringsfrihed til at udtale sig offentligt om forhold på deres arbejdsplads. Og det med god grund: 30 procent af dem, der offentligt ytrede kritik af arbejdspladsen, fik efterfølgende problemer.

	Derfor bør man indføre en uafhængig instans, hvor folk kan henvende sig anonymt, hvis de har en formodning om alvorlige uregelmæssigheder på deres arbejdsplads.

	Mange danske virksomheder og flere kommuner har allerede en whistleblowerordning. Det er på tide, at man får noget tilsvarende på det statslige område.

	Drop national-romantikken

	Hans Bredahl, Roskilde

	Det var en fornøjelse at læse Peder Frederik Jensens klumme 16. august om soldaterne fra Afghanistan. Den var som et friskt og rensende bad efter de giftige læserbreve, der fulgte efter Ole Olesen-Bagneux’ kronik om soldater, der selv bærer skylden for deres krigsar.

	Jeg finder det helt i orden og ikke spor unaturligt, at unge mænd og kvinder opsøger oplevelser. Denne lyst er formentlig særlig stor hos dem, der har valgt soldaterhåndværket. Men hvor ville det dog være velkomment, om man kunne blive fri for den nationalromantiske patos, der omgærder vores ’krigere’, som angiveligt ’kæmper for Danmark’.

	Der er truffet en politisk beslutning om, at Danmark skal føre en aktivistisk udenrigspolitik. Soldaterne, der har meldt sig frivilligt til krigstjeneste, er derfor en del af dette projekt.

	De drager ikke i krig for Danmark, men derimod for deres egen skyld, og herigennem har de blandt andet bidraget til, at Anders Fogh Rasmussen fik posten som NATO’s generalsekretær.

	Det er klart, at når politikerne har besluttet sig for at give nogle mennesker denne særlige mulighed for at gå i krig, må de samme politikere sikre, at disse mennesker efterfølgende får hjælp til at blive helbredt for deres krigsskader. Men spar mig for det elendige fædrelandsævl.

	Jesper Petersen klæder S

	Elvir Pelesevic, København

	Der skulle ikke gå lang tid, før det forhenværende medlem af SF, Jesper Petersen, steg betydeligt i graderne i sit nye parti: Efter blot fem måneder er han blevet udnævnt til finansordfører for Socialdemokraterne.

	Blandt analytikere spekuleres der heftigt i årsagerne til, at Petersen allerede er blevet belønnet, og flere har peget på hans loyalitet som en udslagsgivende faktor.

	Set i en større sammenhæng har både Jesper Petersen og Socialdemokraterne dog et noget anstrengt forhold til loyalitetsbegrebet. Jesper Petersen forlod SF, fordi Astrid Krag tabte formandsopgøret i partiet. Dermed svigtede han de vælgere, som havde stemt på ham. Socialdemokraterne har begået et tilsvarende svigt ved at bryde stort set samtlige løfter, som partiet fremsatte inden valget.

	Nu forlyder det desuden, at Jesper Petersen ikke længere støtter op om den fælles europæiske skat på finansielle transaktioner, hvilket tidligere var en af hans mærkesager i SF.

	Set i lyset af deres skiftende holdninger fristes man til at konkludere, at Jesper Petersen og Socialdemokraterne er et perfekt match.

	Usande beskyldninger

	Finn Rudaizky, Dansk Folkeparti

	Irene Clausen ’glemmer’ i sit læserbrev 16. august at svare på mit spørgsmål om, hvorfor hun ikke foreslår boykot af rejser til eksempelvis Iran, men kun til Israel.

	I stedet planter hun en usand påstand om, at Dansk Folkeparti er med til at sende homoseksuelle iranere tilbage til Iran. Det er en debatform, der vil noget. Ak ja.

	Nanoregister er en god idé

	Lone Mikkelsen, Det Økologiske Råd

	»Det er uvist, i hvor store mængder nanomaterialer anvendes, og der mangler viden om mulige skadelige effekter.« Sådan indledte Miljøministeriet i 2011 deres initiativ til oprettelsen af et dansk nanoregister. Et initiativ, som Det Økologiske Råd støtter fuldt ud.

	Desværre tyder meget på, at danske virksomheder ikke tager deres ansvar alvorligt. 12. august skriver Jakob L. Zeuthen fra Dansk Erhverv, at et dansk register er unødvendigt. Dansk Erhverv mener altså, at det alene skal overlades til EU at regulere nanomaterialer. Problemet er, at EU har ikke nogen effektiv lovgivning på området.

	Ligesom Dansk Erhverv ønsker Det Økologiske Råd en stærk, fælles EU-lovgivning. Men så længe den ikke findes, bør Danmark bidrage med initiativer og løsningsforslag – det gælder både regering, virksomheder og grønne organisationer. Kun herved kan EU-processen speedes op, så vi hurtigst muligt får den nødvendige fælles lovgivning.

	Det Økologiske Råd ønsker skadelige kemikalier stoppet, inden de ender på markedet, og derfor har i samarbejde med flere miljøorganisationer i EU formuleret et konkret forslag til en selvstændig nanolov.

	Bødskovs tomme trusler

	Michael Nedersøe, Horsens

	Når justitsminister Morten Bødskov (S) lover bål, brand, skærpet overvågning fra PET og ikke mindst lange fængselsstraffe til de salafister, der vælger at drage i hellig krig i Syrien, hvem taler han så egentlig til?

	Indtil videre er omkring 65 hjernevaskede/afstumpede salafister taget til Syrien for at slå ihjel i Allahs navn med risiko for selv at blive såret, torteret og måske endda dræbt.

	Tror justitsminister Morten Bødskov ikke, at de er ligeglade med lange fængselsstraffe i Danmark, som er ren luksus i forhold til slagmarken i Syrien?

	Jeg tror, jeg taler for stor del af den danske befolkning, når jeg siger, at disse potentielle terrorister ikke skal trues med lange fængselsstraffe. De skal slet ikke have lov til at bo i Danmark, da de kan være til fare for statens sikkerhed.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,20. august 2013,"	Der er truffet en politisk beslutning om, at Danmark skal føre en aktivistisk udenrigspolitik. Soldaterne, der har meldt sig frivilligt til krigstjeneste, er derfor en del af dette projekt."
12861,/debat/2011/01/bryd-universiteternes-monopol-styrk-mellemlange-uddannelser,Bryd universiteternes monopol – og styrk mellemlange uddannelser,Sven-Åge Westphalen," Universiteterne og professionshøjskolerne kæmper netop nu energisk om retten til at uddanne de store fagprofessioner, mens Forsknings- og Undervisningsministerierne spøger i kulisserne.
Præmiesummen er stor: Ansvaret for uddannelsen af de store fagprofessioner; skolelærere, sygeplejersker, socialrådgivere, terapeuter og pædagoger. Derfor spiller begge parter højt spil og satser benhårdt på den ultimative løsning: Professionshøjskolerne satser på, at politikerne ikke vil flytte professionsuddannelserne over på universiteterne, så de stiler efter at blive forskningsinstitutioner.
Universiteterne satser til gengæld på, at politikerne vil fastholde universiteternes forskningsmonopol og derfor i sidste ende vil flytte professionsuddannelserne over på universiteterne.
På den politiske scene udspilles der også hårde kampe både i forhold til ny universitetslov og endnu en omgang skolereform.
Indtil videre hænger også de dog fast i det forældede dogme om den naturnødvendige sammenhæng mellem forskning og akademiske uddannelser. Presset på politikerne er imidlertid stort, for der er stort behov for at få styrket professionsuddannelserne, men også for at få ryddet op på universiteterne, så de kan genfinde deres kerneopgaver.
Men så længe dogmet består, vil også de strukturelt betingede svagheder i det nuværende uddannelsessystem bestå. Svagheder som fastholder professionsuddannelserne som gidsler mellem et erfaringsbaseret og et forskningsbaseret uddannelsesparadigme.
Den fagligt, organisatorisk og økonomisk rigtige uddannelsespolitiske løsning er ellers ligetil, hvis man er i stand til at se ud over den nuværende fastlåste organisering af uddannelsesdanmark.
Professionshøjskolerne skal - uden at få forskningsret - udbyde akademiske uddannelser for lærere, pædagoger, sygeplejersker, socialrådgivere og terapeuter, m.fl.
Dårligere forskning
De mentale skridt er større end de praktiske, men det kræver et opgør med nogle vaneforestillinger, og det kræver en realisme omkring de økonomiske ressourcer, Danmark kan afsætte til uddannelsesrettet forskning.
• For det første betyder den nuværende sammenblanding af forskning og uddannelse, at vi får både dårligere forskning og dårligere uddannelser, end hvis ressourcerne og kompetencerne blev udnyttet optimalt. Det gælder både for forskningsinstitutionerne og for professionshøjskolerne.
En opdeling i akademiske uddannelser, der uddannes på university colleges,men uden forskningsret og reelt forskningsbaserede uddannelser, der uddannes på universiteter, er derfor nødvendigt fagligt, økonomisk og praktisk set.
Det vil sikre det faglige løft af professionsuddannelserne, omplacere et antal uddannelser fra universiteter til professionshøjskolerne uden at forringe uddannelsernes indhold og genskabe universiteternes uddannelser som reelt forskningsbaserede.
Det vil endvidere frigøre forskningsressourcer og dermed sikre dansk forskning i verdensklasse inden for de prioriterede områder, hvor vi vælger at have såvel grund- som anvendt forskning. Det kan virke revolutionerende, men virkeligheden har allerede overhalet den romantiske opfattelse af universitetsuddannelser. Hovedparten af undervisningen leveres enten af ikke-forskere (de såkaldte dvip'er) eller af forskere, der alene underviser i pensum.
Vi har således allerede i dag uddannelser, der de facto er akademiske uddannelser. Problemet er bare, at det er universiteterne, der leverer dem!
Saml ressourcerne
For det andet er Danmark et lille land med begrænsede ressourcer til forskning. I visse kredse florerer den anskuelse, at Danmark har nærmest ubegrænsede ressourcer og derfor skal forske i så at sige alt, som forskere tilfældigvis finder interessant.
Det er en romantisk forestilling, der næres af mantraet om, at da man ikke kan forudsige, hvorfra den næste videnskabelige landvinding kommer fra, så er al grundforskning principielt lige vigtig. Men forskning er som område ikke forskelligt fra alle andre områder, hvor vi som samfund også er nødt til at foretage hårde prioriteringer.
Forskningsressourcer skal derfor samles mest muligt. Konsekvensen er, at man ikke skal sprede forskningen yderligere, f.eks. ved at give professionshøjskolerne ret til at drive forskning. Men det betyder også en løbende genvurdering af, hvilke uddannelser, der rettelig fordrer forskningstilknytning og derfor hører til på universiteter.
Hvis man skelner mellem akademiske og forskningsbaserede uddannelser, og professionshøjskolerne opbygges til at udbyde akademiske uddannelser, bør en række nuværende universitetsbaserede uddannelser flyttes væk fra universiteterne. Det drejer sig om uddannelser inden for især de humanistiske, samfundsfaglige og merkantile områder, hvor formålet med uddannelserne primært er rettet mod undervisning, og kandidaterne primært finder beskæftigelse i gymnasier, handelsskoler, VUC'er, høj- og efterskoler mv. Ved at etablere akademiske uddannelser på professionshøjskoler optimerer man deres styrker og supplerer det med universiteternes styrker.
Det er den fagligt set rigtige løsning.
Brug kræfterne rigtigt
For det tredje skal der etableres et gensidigt forpligtende samarbejde mellem professionshøjskolerne og universiteterne. Professionshøjskolerne skal bevare deres styrker i det praksisnære og pædagogiske men tilføres yderligere akademiske og forskningsbaserede elementer. Og det er ikke gjort med en tilfældig regel om, at undervisere skal være universitetsuddannede.
Denne underlige, endimensionelle regel kan endda være kontraproduktiv, idet den gradvist kan underminere de positive sammenhænge mellem uddannelse og praksis.
Konkret skal professionshøjskolerne udbyde akademiske uddannelser på de mellemlange uddannelser, det vil sige for lærere, sygeplejersker, socialrådgivere, socialpædagoger og fysio-/ergoterapeuter samt en række uddannelser overflyttet fra universiteterne. Pensum skal udvikles i et bindende samarbejde mellem professionshøjskolerne og universiteterne.
Det er en afgørende forudsætning for de akademiske uddannelser, at pensum i en række fag reelt bliver forskningsbaserede og løbende udvikler sig i takt med forskningen. Til gengæld har professionshøjskolerne entydigt ansvaret for uddannelserne og undervisningen, ikke mindst fordi de har de praksisnære og pædagogiske kompetencer, som universiteterne mangler.
Universiteterne skal endvidere bidrage systematisk med gæsteforelæsninger i undervisningen. Til gengæld skal universiteterne optimere deres forskning samt tilpasse en række efter- og overbygningsuddannelser til de akademiske uddannelser.
Med en forsimplet brug af Occams ragekniv kan man sige, at den simple løsning ofte er den rigtige. Og den simple løsning er i dette tilfælde opbygningen af akademiske uddannelser på professionshøjskolerne, der udvikler pensum i et bindende samarbejde med universiteter.
Hidtil har alle oprustninger på uddannelsesområdet ført til et pres opad i systemet, men det er af mange årsager ikke længere den rigtige vej at gå. Enten fordi man desavouerer forskningsinstitutionernes uddannelser for at sikre, at stadig flere kan bestå, eller fordi man vanskeliggør rekruttering til professionsuddannelserne, fordi optagelses- og eksamenskrav bliver for vanskelige til, at man kan få det ønskede antal mennesker med de pågældende uddannelser.
Denne artikels forslag medfører den nødvendige styrkelse af professionsuddannelserne, den nødvendige strømlining af hvilke uddannelser, der skal leveres af universiteterne, og en opstramning af på hvilke områder, der skal bedrives statsstøttet forskning i Danmark.
Den væsentligste fordel er, at det sikrer langt bedre forskning og langt bedre undervisning at bruge de bedste kræfter, hvor de netop er de bedste.
Sven-Åge Westphalen er cand.scient.adm.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,20. januar 2011,"Det er en afgørende forudsætning for de akademiske uddannelser, at pensum i en række fag reelt bliver forskningsbaserede og løbende udvikler sig i takt med forskningen. Til gengæld har professionshøjskolerne entydigt ansvaret for uddannelserne og undervisningen, ikke mindst fordi de har de praksisnære og pædagogiske kompetencer, som universiteterne mangler."
11067,/debat/2011/11/laeserbreve-8,Læserbreve,Informations Webredaktion," Dobbeltspil
Peter Hess-Nielsen, København
Efter Nicolai Sennels som folketingskandidat for Dansk Folkeparti har medvirket til at maltraktere efterlønnen og halvere dagpengeperioden, fortsætter han nu i sit indlæg 17. november kampen mod lønmodtageres overenskomstmæssige rettigheder.
Det er nu de ’fattige østarbejdere,’ som han mener, skal have lov til fortsat løndumping. Derfor er han vred over, at der er afsat penge i finansloven til at sikre, at danske arbejdsmarkedslove og overenskomster overholdes.
Det virker jo helt grotesk, at Sennels bruger fattige østarbejdere som rambuk, al den stund han og Dansk Folkeparti i 10 år har forsøgt at lukke Danmark helt af for alle andre fattige folk udefra. Nu bliver han ophidset over, at blandt andre Enhedslisten vil sørge for, at polske håndværkere får dansk løn, når de arbejder i Danmark. Hans forsøg på omsorg for de fattige fremmedarbejdere er patetisk.
Drop in or out?
Ida Nørgaard Hansen, Gustav Krogh Bergen, Emilie Marie Lindbo, Frederikke Eckstrøm, 3. W Rysensteen Gymnasium
Efter de seneste forhandlinger kan EU nu anses som inddelt i et A- og et B-hold. Danmark står ved en skillevej: Er tiden inde til et fuldgyldigt EU-medlemskab?
Danmark risikerer at udelukke sig selv, hvis euroforbeholdet ikke tages op til genovervejelse. Ved det seneste EU-topmøde i Bruxelles blev Danmark sammen med andre ikke-eurolande nægtet adgang til forhandlingerne om EU’s økonomiske redningspakke. Det medfører, at Danmark nu er med til at betale prisen for den økonomiske krise uden en reel indflydelse.
Det skal imødegåes fra dansk side. Tiden er kommet til at tage et definitivt standpunkt om Danmarks medlemskab af EU, nu hvor det er tydeliggjort, at et ’midtsøgende’ medlemskab ikke længere fungerer.
Det er nu, EU’s fremtidige politiske linje bliver lagt. Regeringen bør tage det alvorligt og ikke gå på kompromis med Danmarks rolle som indflydelsesrig nation. Forbeholdene skal derfor tages op til diskussion, og befolkningen skal forberedes på en afstemning.
Idet vi endnu ikke har taget stilling til et fuldgyldigt medlemskab, skal vores nuværende position i et politisk limbo, bruges til at sætte fokus på vigtigheden af at træffe konsekvente beslutninger.
Det gode vand
Grethe Leerbech, Helsingør
Mister vi det gode drikkevand for 50 kroner om året? Den forhenværende regering dekreterede en række fastlagte prislofter, bl.a. vedrørende Danmarks vandforsyning.
I 2012 skal vandværkerne tilsammen spare 334 millioner kroner. Besparelserne skal ske ved at effektivisere vandforsyningen, det kan ingen være imod. Og dog: I de økonomiske modeller medregnes ikke forhold som vandkvalitet, forsyningssikkerhed og miljø.
Vandværket i min kommune skal i gang med sin andel af besparelserne, ca. 1,4 millioner kroner i det kommende år. Det svarer til ca. 50 kroner for en gennemsnitsfamilie. Fint nok — når bare vandet er godt, hvem kan så have noget imod, at det bliver billigere?
Embedsmændene har ikke interesseret sig ret meget for for eksempel forsyningssikkerheden, og sker der brud på en vandledning, så skal vandværket rykke ud her og nu, ikke flere dage efter. De har heller ikke interesseret sig for, om der er en erstatningsledning , hvis der ryger en af de centrale vandledninger, for om der er et alternativ, hvis der er mistanke om forurening i en vandboring, eller for om vi stadig har det bedste drikkevand.
Måske kan man forklare mig, hvorfor det ser så vigtigt for den enkelte familie at spare 50 kroner om året, hvis det betyder, at vandkvaliteten, forsyningssikkerheden og dele af miljøet forringes? Personligt vil jeg hellere have en høj grad af sikkerhed for, at vores drikkevand fortsat er rent og klart.
Kamp om olie
Frank Aaen, finansordfører, Enhedslisten
I Enhedslisten er vi glade for, at vores kamp for øget beskatning af nordsøolien nu ser ud til at give pote, idet regeringen vil genåbne aftalen. Endelig kan samfundet få glæde af de op mod 10 milliarder kroner, vi hvert år går glip af fra de forhøjede oliepriser, og som i dag ryger i lommen på olieselskaberne.
Lige siden aftalen blev indgået mellem VK-regeringen, Dansk Folkeparti og De Radikale i 2003, har vi vedholdende presset på for at få den ændret, så større dele af overskuddet kom fællesskabet til gode og ikke blot aktionærerne i de store selskaber, og jeg er da heller ikke i tvivl om, at det er vores vedholdende pres, der har fået de radikale på bedre tanker.
Men vi vil se pengene, før vi for alvor jubler: Regeringen skal ikke slippe af sted med at gøre det til en syltekrukke. Derfor vil vi fortsætte med at holde dem i ørerne, så fællesskabet får langt større del af oliepengene, der reelt er hele den danske befolknings ejendom. Kampen om oliemilliarderne er først lige begyndt.
Tak, Facebook
Martin Nørlev, Odense
Information bragte 9. november en kommentar af Rikke Fransk Jørgensen om Facebooks holdning til privatliv. En række af punkterne er både fejlagtige og diskutable, men mest væsentligt er det at påtale de mange anker, de teknologi- og fremskridtsforskrækkede har mod Facebook.
Hyppige kritikpunkter er invasionen af privatliv og distanceringen fra virkeligheden, som er den egentlige interaktion i den fysiske verden. Men var det ikke cirka det samme sludder, vi hørte, da e-mailen erstattede brevet, da brevet erstattede telegrammer, og da telegrammer erstattede brevduer?
Det er teknologiforskrækkelse, og kritikerne har grund til at være bange, hvis de fortsætter med at have hovedet under armen, når de interagerer med andre mennesker. Facebook er her for at blive, og der er ingen tvivl om, at det sociale netværk bringer mennesker tættere på hinanden.
Jeg har masser af bekendte, jeg aldrig ville have lært så godt at kende, hvis ikke det havde været for Facebook. Således har bekendtskaber udviklet sig til nære venskaber, og det er nemt at holde kontakten, så det ikke er akavet, når man ses igen efter et års tid. Tak, Facebook.
Lejre udstiller ikke negre
Henrik Schilling, Sagnlandet Lejre
Anne Folke Henningsen og Rikke Andreasen klandrer 11. november Sagnlandet Lejre for at udstille Ju-/Huantsi-folket som statiske buskmænd i forbindelse med vores stenalderfestival i 2010.
Tre historieformidlere fra Namibia levendegjorde sammen med europæere livet som jæger og samler. Dengang i stenalderen levede vi i Norden af jagt og indsamling, og den livsform har vi til fælles med fortidens Ju-/Huantsi-folk. Men hvor vi har mistet praktisk viden om denne livsform, har de bevaret en levende erindring via deres nære forfædre.
Namibierne er moderne historieformidlere, som levendegør deres fortid og ikke deres nutid. De er således hverken mere eller mindre udstillet end de mange frivillige danskere, som hvert år levendegør fortiden i Lejre.
Vi udstiller ingen som statiske og primitive. Men vi formidler en ligeværdig og fordomsfri levendegjort historie. Den pointe misser Henningsen og Andreasen og forsimpler sagen groft, når de sidestiller vores historieformidling med fortidens menneskeudstillinger.
Deres fremstilling mangler nuancer, og de reproducerer stereotypen om den hvide mands herskertrang og den undertrykte afrikaner og risikerer at hæmme fordomsfri kulturudveksling og historieformidling.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,21. november 2011,"Det er nu de ’fattige østarbejdere,’ som han mener, skal have lov til fortsat løndumping. Derfor er han vred over, at der er afsat penge i finansloven til at sikre, at danske arbejdsmarkedslove og overenskomster overholdes."
6821,/debat/2013/08/laeserbreve-5,Læserbreve,," 
	Brug frihed til at følge hjertet

Søren Tolsgaard, Højbjerg

	Claus Holm skriver i sit indlæg 22. august »Brug din frihed til det relevante«, at unge skal vælge den uddannelse, der gavner samfundet. Skal brugen af frihed mon formes derhen, hvor umådeholden vækst fortsat er målet for menneskehedens anstrengelser?

	»Alt kan læres«, skriver han. Men kan vi mon også lære at skabe fred og tilfredshed med en velstand, som kommer alle og ikke kun en magtfuld elite til gavn? Kan vi mon lære, at der er andre og større værdier end overflødigt og skadeligt forbrug? Jeg tvivler på, at vækstprofeterne kan eller vil lære noget som helst andet, end at animere til fortsat materiel vækst, endda selv om denne vækst måtte bringe stadig større ødelæggelser over os alle. Der vækstes og vækstes, men er der mon behov for yderligere forbrug i en velhavende verden, hvor befolkningstallet begynder at falde? Måske gives der helt andre værdier, som ikke er i høj kurs hos magthaverne lige nu, men som der faktisk er behov for at fremelske.

	Måske nogle af de unge studerende ser andre mål for menneskeheden end blindt at fortsætte den materielle vækst. Måske er de ikke så dumme endda.

	Bæredygtigt er billigst

Astrid Engell, Fredericia

	Thorkild Søe argumenterer den 23. august for, at vi skal have beregnet prisen for grøn omstilling og bæredygtighed. Det er ironisk nok i sig selv, at han mener, vi skal overveje, om vi har råd til en politik, der er bæredygtig, altså en løsning, der kan bære sig selv. Noget andet er, at det kan blive lidt svært med konkrete oplysninger om »hvad det kommer til at koste, hvad det har kostet indtil nu, og hvad det vil koste fremover i penge og uskyldige menneskers nattesøvn«.

	Den økonomiske omkostning og gevinst er svær nok at beregne, når det er en længerevarende proces, der er tale om. Den menneskelige er umulig.

	Stands voldeni Egypten

Frans K. Mikkelsen, København

	Vigtigere end demokratiet er, hvad et folk bruger demokratiet til. Det er det, vi ser lige nu i Egypten. De, der ikke tror på noget dybere end en bestemt metode til at træffe beslutninger, er den virkelige fare for menneskehedens fremtid.

	Hvis over halvdelen af en befolkning finder ud af, at de vil ødelægge livet for hele befolkningen, har de uenige ret til at standse dem med vold, indtil de kommer til fornuft. Hvorfor ser vi til fra sidelinjen?

	S er et holdningsparti

Lars Weiss, Københavns (S)

	Naja Dandanell skriver i artiklen Den selvstændige arbejder den 13. august, at »alle partier bejler til arbejderen«. Hun mener, at de borgerlige gør dette, samtidig med, at de nedbryder fællesskabet, velfærden og hævder, at det arbejderfjerne socialdemokrati er blevet for akademikere. Men hos Socialdemokraterne går vi ikke så meget op i, hvad man er, og hvor man kommer fra. Det er synspunkterne, holdningerne og engagementet, der tæller.

	I øvrigt er partihistorien fuld af eksempler på akademikere, som har høstet høje stemmetal i arbejderkredse. Fra Hartvig Frisch over Frode Jacobsen og Bodil Koch til Svend Auken.

	De borgerliges forlorne omsorg for arbejderen illustreres bedst med arbejdsmanden og statsministeren Anker Jørgensen. Trods sin begavelse og sit politiske talent blev han hånet for manglende teoretisk uddannelse af netop de kredse, som i dag stiller sig an som forsvarere af mennesker, som de dybest set ikke regner for noget at dømme efter den politik, de fører imod dem.

	CO2-kvoter bør ikke være til salg

Thure Barsøe-Carnfeldt, Dronninglund

	Den 21. august forklarer Mathias Wingå, hvordan han ser på CO2-kvotefordelingen. Jeg er enig med Wingå i alt andet end, at kvotesystemet foregår i et ufrit marked.

	Kvotesystemet er jo først og fremmest indført for at fastlægge en markedspris på CO2-forurening. Hertil har EU opfundet et tvivlsomt system med handel med CO2, hvor udvalgte fattige lande kunne skaffe sig indtægter. Modellen blev ikke en succes og det siges at lavkonjunkturen er skyld i denne nedtur. CO2-kvoteregulering vil, i modsætning til CO2-afgifter, understøtte prisernes konjunkturmodløbende effekt. Spørgsmålet er, om det virkelig er det man ønsker. CO2-kvoteprisen bør afspejle de reelle skadesomkostninger, uafhængig af konjunkturudviklingen.

	De store CO2-udledere uden for kvotesystemet, Rusland og Ukraine, har mulighed for at påvirke kvotemarkedsprisen via salg af overskydende CO2-emissioner til EU-landene. Der er derfor mulighed for, at kvoterne følger de frie markedskræfter, som dermed skaber konkurrence mellem kvoteudbyderne og kvoteopkøbere.

	EU bør selv fastlægge prisen på CO2-forurening og ikke lade et marked om noget så vigtigt.

	Styrelse har for meget magt

Andreas Dinesen, København

	Region Sjælland og Sundhedsstyrelsen har være uenige om, hvorvidt Roskilde Sygehus måtte foretage trombolysebehandlinger af blodpropper i hjernen. Til sidst måtte styrelsen give sig og indrømme, at der intet fagligt belæg var for ikke at lade trombolysebehandlingen foregå i Roskilde, og at den hurtige behandling i Roskilde har reddet mange liv.

	Nu er Sundhedsstyrelsen igen i karambolage med Region Sjælland. Denne gang handler det om, at styrelsen vil fratage regionen retten til at behandle akutte blodpropper i hjertet på Roskilde Sygehus, hvilket ellers ville betyde hurtigere behandling, som i mange tilfælde kan være forskellen på liv eller død. Sundhedsstyrelsen står stejlt på et krav om, at patienter med akutte blodpropper i hjertet skal køres hele vejen til Rigshospitalet for at få den nødvendige ballonudvidelse, til trods for at Roskilde Sygehus er i stand til at give en behandling. Dødeligheden for planlagte ballonudvidelser i Region Sjælland er lavere end i de andre regioner, og det virker derfor grotesk, at Sundhedsstyrelsen endnu engang kan forbyde Roskilde Sygehus at behandle akutte blodpropper. Grundlæggende er det her også et spørgsmål om, hvor stor magt Sundhedsstyrelsen bør have.

	Hvis ikke styrelsen selv kan indse det, bør Sundhedsminister Astrid Kragh (S) komme på banen og sikre, at den livsvigtige behandling kan foretages rettidigt.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,24. august 2013,"	Hvis ikke styrelsen selv kan indse det, bør Sundhedsminister Astrid Kragh (S) komme på banen og sikre, at den livsvigtige behandling kan foretages rettidigt."
9800,/debat/2012/06/lavere-skat-kan-sagtens-give-mindre-lyst-arbejde,Lavere skat kan sagtens give mindre lyst til arbejde,"Søren Geckler, Finn Kenneth Hansen og Henning Hansen"," Troen på arbejdsudbudsincitamenters ubønhørlige virkninger kender åbenbart ingen grænser. Forslag om indkomstreguleringer af offentlige ydelser, f.eks. børnechecken skydes straks ned af de indflydelsesrige ligevægtsøkonomer. Aftrapning af en social ydelser virker som en skat, og skatter reducerer arbejdsudbuddet. Og i disse tider er reduktion af arbejdsudbud det værste, der kan ske, lyder det.
Er der dog slet ingen plads til tvivl, når teorien dyrkes? Kan man virkelig bare slutte, at arbejdskraften vil reagere på et forøget skattetryk, på samme måde som den vil reagere på en indkomstregulering af børnechecken?
I de økonomiske lærebøger var der i hvert fald tidligere et afsnit om den såkaldt bagudvendte arbejdsudbudskurve. Ideen i den betragtning er, at når man når op på et tilstrækkeligt højt realindkomstniveau, vil en stigning i realindkomsten føre til, at man vil arbejde mindre. Når man har fået tilfredsstillet sine vigtigste behov og lidt til, vil man nemlig hellere holde fri end arbejde, når man får lønforhøjelse.
Det vigtige i denne betragtning er, at økonomiske incitamenter virker forskelligt på fattige og rige. Men denne skelnen bliver sjældent præsenteret for befolkningen. I stedet antager økonomerne, at der er en positiv lineær sammenhæng mellem arbejdsudbud og realindkomstens størrelse – det vil sige, at man vil arbejde mere, når indkomsten bliver større.
Men det kan vel også tænkes, at der er mennesker, som vil arbejde mere, når deres indkomst bliver mindre?
Det ser man bl.a. eksempler på i USA. Her skaffer nogle sig bl.a. flere job for at kunne klare sig økonomisk. Det samme er givetvis også tilfældet i Danmark. Og konkret er det blevet brugt som argument for at nedsætte de sociale ydelser.
Ikke herre over arbejdsudbud
For nylig offentliggjorde CEVEA en artikel, hvor man havde analyseret den overordnede sammenhæng mellem arbejdsudbud og skattetryk i Danmark gennem de senere år. Resultaterne viser, at trods fald i marginalskatten for de fleste danskere, er arbejdsudbuddet faktisk faldet – ikke kun som følge af arbejdsløshed, men også når man ser på det gennemsnitlige antal arbejdstimer pr. beskæftiget.
Økonomerne taler ofte om arbejdsudbuddet, som noget den enkelte selv er helt herre over. Men det er slet ikke tilfældet. Således er der mange, som uanset hvad de har lyst til, slet ikke har muligheden for at sige nej til at gøre en ekstra arbejdsindsats. De kan f.eks. ikke sige nej til flere timer eller overarbejde. Forskellige overenskomster og aftaler regulerer nemlig arbejdstiden for de fleste lønmodtagere.
Det afgørende ude på arbejdspladserne er, at bestemte opgaver skal klares. Og hvis det lykkes nogle at sige nej til nogle af opgaverne, kan de meget vel ende som mere eller mindre ønsket ekstraindsats for andre på samme arbejdsplads. Det kan også tænkes, at ydelserne købes et andet sted, eller at det ender med, at man simpelthen må forøge produktiviteten. Det er bl.a. det markedsøkonomi går ud på.
Man skal også være opmærksom på, at arbejdsudbuddet jo først bliver relevant, når der er interesserede aftagere, dvs. efterspørgsel efter arbejdskraft. I disse år er der rigtig mange, der står og flagrer med et fremragende og kvalificeret arbejdsudbud, der ikke er aftagere til. Det bekommer arbejdsgiverne godt, for så kan de presse lønnen og forringe arbejdsvilkårene. Men det er en anden historie.
Rygmarvsreflekser
Det er svært at sige, hvad der alt i alt vil ske med arbejdsudbuddet fremover. Virkeligheden er nemlig mere kompliceret, end visse økonomers teorier og rygmarvsreflekser. Tankerne om regulering af børnechecken er basalt set en fordelingspolitisk diskussion, som desværre overskygges af ligevægtsøkonomernes evindelige fokus på arbejdsudbud og deres monomane snak om økonomiske incitamenter til at arbejde. Men kan det ikke forholde sig sådan, at forældre hellere vil tjene pengene selv end modtage eller spekulere i offentlige ydelser? Kan forældrene overhovedet finde ud af at tilpasse deres arbejdsudbud optimalt, som økonomerne forudsætter? Har den enkelte virkelig altid tjek på alle årets indtægter og udgifter for hele familien, og på hvordan det lige præcis spiller sammen med aftrapning af børneydelsen i et bestemt indkomstinterval? Og hvis/når man rammer ved siden af, er det vel halvdelen af gangene til fordel for arbejdsudbuddet?
Spørgsmålet er om forældrene har tillid til, at reglerne ikke bliver lavet om – eller om de tror at forudsætningerne ændrer sig? Vil nogen mon ikke tænke, at vi ved, hvad vi har, men ikke hvad der sker til næste år? Tænker de på, om reglerne bliver lavet om? Eller hvad sker med deres indkomster og fradrag i resten af året? Måske tænker de, at det er bedre at have penge i hånden nu og her, end blot at have udsigt til en større børnecheck til næste år. Den slags spørgsmål er en hel del lettere at besvare, når vi skal agere i forhold til en generel skatteprocent.
Hertil kommer den samme usikkerhed, som gælder i forhold til arbejdsudbud og beskatning. Hjælper det i øvrigt ikke på de arbejdsudbudsbelastende indkomstskatter, hvis der kan spares på børnechecken?
Vores ærinde med dette indlæg er at så tvivl om de toneangivende ligevægtsøkonomers automatreaktioner på alle forslag om at ændre beskatningsmønster og principper.
Vores ærinde er også at påpege, at mange beslutningstagere og politikere desværre bruger arbejdsudbudsargumenterne til at bremse en tiltrængt debat om, hvordan vi kan indrette samfundet med et mere socialt retfærdigt skatte- og ydelsessystem.
I virkelighedens verden er tingene meget mere komplekse end økonomerne forestiller sig, og folk handler ofte irrationelt, fordi de lader sig påvirke af mange andre ting end penge – f.eks. deres samvittighed og moral.
 
Søren Geckler, Finn Kenneth Hansen og Henning Hansen er alle økonomer og tilknyttet CASA, Center for Alternativ Samfundsanalyse




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",17.0,11. juni 2012,"Det afgørende ude på arbejdspladserne er, at bestemte opgaver skal klares. Og hvis det lykkes nogle at sige nej til nogle af opgaverne, kan de meget vel ende som mere eller mindre ønsket ekstraindsats for andre på samme arbejdsplads. Det kan også tænkes, at ydelserne købes et andet sted, eller at det ender med, at man simpelthen må forøge produktiviteten. Det er bl.a. det markedsøkonomi går ud på."
12666,/debat/2011/02/ny-forskning-su-reform-skabe-ulighed,Ny forskning: SU-reform vil skabe ulighed,Bjørn Friis Johannsen," I 2002 ændrede nordmændene deres SU-system. Hidtil havde det været slående lig det nuværende danske, men med ændringen fik de studerende en økonomisk belønning, hvis de kom hurtigt igennem deres studier.
Ny forskning, som Vibeke Opheim, forskningsleder ved Nordisk Institut for Studier af Innovation, Forskning og Uddannelse i Oslo, står bag, gør status over reformen. Konklusionen er, at de økonomiske incitamenter ikke påvirker gennemførelsestiden overhovedet.
I Danmark er vi ellers godt på vej til at kopiere nordmændenes tiltag. F.eks. kan man i statsministerens åbningstale til Folketinget (gen)finde følgende:
»Danske studerende bruger lang tid på deres uddannelse. For den enkelte kan det være bekvemt at skynde sig langsomt. Men for samfundet er det dyrt. [...] Derfor skal vi bruge SU-midlerne på en smartere måde, nemlig så vi belønner de studerende, der afslutter deres uddannelse hurtigt. Og så skal vi være knap så gavmilde over for dem, som er langsommere.«
I lyset af erfaringerne fra Norge, må man slutte, at de studerende næppe kommer hurtigere igennem studierne, hvis Løkkes forslag til SU-reform vedtages.
Større ulighed
Men hvad vil en  sådan reform så afstedkomme? Det har den norske undersøgelse også et bud på.
Svaret får man ved at tage udgangspunkt i de antagelser, der ligger bag hypotesen om, at man kan tilskynde hurtigere studiegennemførsel ved at bruge SU'en til at belønne de hurtige studerende og straffe de langsomme.
I klassisk økonomisk forstand vil et rationelt individ reagere i overensstemmelse med SU-reformens økonomiske incitamenter.
Det er ikke helt urimeligt at antage, at også studerende er rationelle individer - i hvert fald på dag til dag-basis. Derfor burde SU-Styrelsen kunne påvirke deres adfærd ved at skrue på ydelserne. For med Løkkes forslag til en SU-reform øges omkostningerne ved uhensigtsmæssig adfærd. Omvendt belønnes hensigtsmæssig adfærd kontant. Hvis hensigtsmæssig adfærd er hurtig gennemførselstid, er hurtig gennemførselstid resultatet af en virksom reform. Det er såre enkelt ... i hvert fald så længe der er tale om rationelle mennesker i økonomisk forstand.
Problemet er imidlertid, at de studerendes cost-benefit-analyse ikke blot er et rationelt, individuelt anliggende, men også et produkt af deres sociale baggrund.
Børn af højindkomstforældre påvirkes i mindre grad af den slags økonomiske incitamenter, staten vil kunne lokke med. Børn af forældre uden videregående uddannelse har derimod tendens til at fejlvurdere den risiko, der er forbundet med uddannelse. Det er svært for dem at have rimelige forventninger til, hvad videregående uddannelse indebærer. Børn af veluddannede har derimod forældre og måske søskende, der har taget universitetsuddannelser. Derfor ved de i langt højere grad, hvad de kan forvente.
Derfor er det ikke helt urimeligt at forestille sig, at en ændring i SU-systemet som den, regeringen foreslår, hovedsageligt vil påvirke børn af forældre uden videregående uddannelse.
Et hurtigt klik på Statistiske Sentralbyrå viser da også, at optaget af børn fra denne type familie er faldet i årene efter, det nye norske SU-system blev indført. I samme periode er optaget af børn af uddannede forældre steget.
Mere studiearbejde
Opheims studie undersøger også, hvordan den norske SU-reform påvirker de studerendes adfærd under studierne. Som nævnt fører reformerne ikke til hurtigere gennemførelse. På den anden side er der heller ikke noget, der tyder på, at de kommer endnu mere bagud. Men studerende, hvis forældre ikke har videregående uddannelser, begynder at arbejde flere timer ved siden af studiet. Måske for at mindske den øgede økonomiske risiko, SU-reformen medførte.
Alt i alt tyder det på, at spørgsmålet om gennemførselstid umiddelbart ikke er en parameter, der sådan lige  er til at manipulere med. I hvert fald ikke hvis de økonomiske incitamenter er af den størrelse, som regeringens reformforslag lægger op til.
Den SU-reform, som statsministeren ønsker at indføre, mindsker derfor ikke de studerendes gennemførselstid. I stedet øges social ulighed, hvilket manifesterer sig ved, at bestemte studerende begynder at arbejde mere ved siden af studierne eller fravælger universitetsuddannelsen helt.
Løkkes fordomme
Når den foreslåede SU-reform næppe får de effekter, regeringen havde håbet, hænger det måske sammen med, at Løkke har en forkert opfattelse af, hvorfor de studerende forlænger studieårene. Umiddelbart går forklaringerne på, at det er de studerendes indstilling, den er gal med - de er bekvemmelige - måske endda dovne og forkælede.
I jagten på den dårlige uddannelsesopdragelse rettes blikket mod gymnasiet og folkeskolen. Til gengæld synes der ikke at være den store interesse for at lede efter forklaringer på universiteterne. VK-regeringens reformforslag tager ligefrem udgangspunkt i en uforanderlig universitetsuddannelse, som studerende med vold og især magt skal forholde sig anderledes til.
Men efter at have interviewet adskillige studerende har jeg meget svært ved at se, at de studerende skulle være dårligt opdragede. De forholder sig blot til systemet, så godt som de nu engang kan.
I interviewene finder jeg i stedet en række alternative forklaringer på, at studerende er længe om at gøre studierne færdige. De handler om uddannelsesstrukturen på universiteterne, om tilrettelæggelsen af de enkelte uddannelser og tidsånden som sådan. Ikke om folkeskolen. Ikke om gymnasiet. Ikke om den enkelte studerende. Ikke om den enkelte lærer. Det er irriterende, men faktisk kan vi ikke give nogen bestemt person skylden.
Lyt til samfundets behov
For at forstå og afhjælpe gennemførselsproblemet er det nødvendigt at se på de strukturelle betingelser, som uddannelse, lærere og studerende udgør i samspil.
Når det tager studerende for lang tid at komme igennem en uddannelse, er det ikke nødvendigvis, fordi den enkelte studerende er for langsom, men fordi uddannelsen er planlagt sådan, at den tager for lang tid.
Hvis samfundet har behov for uddannelser, der kan gennemføres på normeret tid, må vi se på, hvordan vi tilrettelægger sådanne uddannelser. Her vil ord som relevans og autenticitet være centrale. Bruges i stedet ord som økonomisk incitament og elitedyrkelse, er det noget helt andet, vi taler om. Det viser den norske undersøgelse.
Faktisk burde det ikke være en fremmed tanke for regeringen, at uddannelser skal tilpasse samfundets behov. I sit oplæg til uddannelser, der matcher erhvervslivets behov, er regeringen nemlig fuldt bevidst om, at uddannelser skal tilpasses erhvervslivets behov. Man forestiller sig ikke, at erhvervslivet skal tilpasse sig de kandidater, universiteterne producerer.
Det princip burde overføres på forholdet mellem studerende og universiteter - for det er næppe en farbar vej at ønske sig, at studenterne skal tilpasse sig de uddannelser, de tilfældigvis tilbydes.
Bjørn Friis Johannsen skriver ph.d. om frafald og vedholdenhed ved Institut for Naturfagenes Didaktik, Københavns Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,21. februar 2011,Løkkes fordomme
4624,/debat/2014/07/akavede-pinlige-findes-litteraturen-paa-instagram,"Akavede og pinlige dig findes i litteraturen, ikke på Instagram",Katrine Hornstrup Yde," At der findes nærmest universelle følelser af nedtur, som vi alle til tider deler, og at den nedtur er helt naturlig og ikke nødvendigvis skal fjernes med pillekemi, er åbenbart et budskab, der virker som et svalende kys på tidens opkogte hjerter.
»Vi ser alle sammen på de andre, der umiddelbart ser ud til at have det meget federe end os, mens vi skammer os over den æske med kleenex, der står på sengebordet,« skrev den studerende Frederik Appel Olsen således om sin generation i en kronik i denne avis i sidste uge. Den observation blev delt som en godartet virus på internettet.
»Du må gerne have svært ved at komme ud af sengen om morgenen. Og det er ikke ynkeligt at græde natten lang, selv om det føles sådan,« konkluderede Frederik og mente, at det har hans generation ikke forstået.
Og så kritiserede han samtidsfænomener som positiv sociologi, sangen »Happy« og Instagram for at give os den modsatte opfattelse og dermed forstærke leden.
Og gu må vi have det som røv, og vi skal søge efter et ærligt sprog for det. Men at kritisere socialt mediebrug for ikke at afspejle fair doser af lorteliv er også at glemme det banale faktum, at vi kunne vende blikket andre steder hen.
Et sted er den litteratur, der netop skrives af Frederiks generation. 2014-høsten har det langtfra #lykkeligt, snarere har den det ængsteligt og akavet, uskønt sørgende og pinligt, den sætter generøst ord på det fucked up ved at være i verden. Det er ikke navlepillende klynk, men en solidarisk omgang med (iscenesat, naturligvis) ærlighed. Det er en sproglig lise for alle, der kan have det ufotogent og lede efter andre erfaringer at hvile i.
Tag Olga Ravns håndlavede digthæfte, Mean Girl, hvor digter-jeg’et vildt generøst deler ud af sin heksede måde at være ’led pige’ på og lægger ud med et »DIGT OM MÆND«, som hun hader, at hun hader:
»der findes så mange / mennesker / jeg ønsker / at slå / i ansigtet / med en død fisk … «
Eller tag akavede Lea Marie Løppenthin, der skriver helt anderledes og nervøst om at daske rundt i verden i nervernes adresse:
»al bevægelse er svær, al bevægelse er svær / men det der ikke slår mig ihjel, gør mig heller ikke stærkere // jeg er bare så blød, som det oprejste tillader.«
Eller tag den ret unge, for tiden blåhårede Oskar Sjøgren, der er udkommet med noget så ’ny generation’-agtigt som en digtsamling på pdf, Bare jorden:
»jeg hikker og smiler ødelagt i øjnene /jeg savner et sprog til at sige ingenting / fordi ingenting er det bedste at sige / jeg vil tale sort på tegnesprog ved /at gestikulere sindssygt med armene.«
Det er ikke for at foreslå, at litteraturens formål er at være antidepressiver med linjebrud, eller at livslede er breaking news i poesien, men de her generationsstemmer er nedturstilladelser i sig selv.
I Kristina Nya Glaffeys gennemnaive barnestemmer i den snerrende mørke familieroman Mor & Busser er der endda en slags sociohistorisk relativering af det gode liv med tanke på Bussers tipoldemors liv:
» ... historien melder ikke noget om, at hun var glad, siger Busser. Hende og hendes mand levede af at samle sten på markerne, så nogle andre kunne pløje dem og så og høste kornet og tjene penge på det, så det er svært at forestille sig, at de ligefrem har haft armene oppe over hovedet.«
Det skal nok gå for nye generationer, også relativt set, og også uden besværgelser af de platforme, mange stirrer sig blinde og deprimerede på:
Læs ikke mindst den snart-debuterende Caspar Eric, hvis internetprægede ’jeg’ i samlingen 7-11 har pigeproblemer og lægger grundtonen sådan her:
»Jeg vågner alene i sengen / ved siden af et halvspist pizza-slice / og en tom vanilla coke / og jeg har nike-sneakers på fødderne endnu / hvilket giver en spasseragtig følelse / af at ha en krop som ingen hjælper af med skoene / i sengen der kan føles som en forladt wrestling-arena / via al den tomme plads / som jeg prøver at give en eller anden værdi /fx værdien ved at kunne spise pizza / og onanere helt sindssygt og se film i sengen / indtil macbooken går ud / hvor jeg forhåbentligt er faldet i søvn« … osv.
Der har du din kleenex og usmukke kærestesorg, generations-Frederik.
Jeres sprog er og skabes der, hvor du kigger hen.
Katrine Hornstrup Yde er kulturskribent og anmelder




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",3.0,17. juli 2014," At der findes nærmest universelle følelser af nedtur, som vi alle til tider deler, og at den nedtur er helt naturlig og ikke nødvendigvis skal fjernes med pillekemi, er åbenbart et budskab, der virker som et svalende kys på tidens opkogte hjerter."
3538,/debat/2014/12/laeserbreve-9,Læserbreve,Informations Debatredaktion," Hjælp til psykisk syge betaler sig
Rasmus Kjems og Søren Herskind, Højbjerg
Der skal tilskud til psykologhjælp for unge under 25 år. I dag får man begrænset støtte til psykologhjælp, hvis man har en lægehenvisning, men alligevel koster det den syge 300 kroner for én enkelt psykologtime.
Alt for mange unge går i disse tider ned med en psykisk lidelse. Det kan blandt andet være stress, depression eller angst. Omkostningerne lyder på 55 millioner kroner årligt, hvoraf hele 49 millioner er indirekte omkostninger.
I sidste ende er det hundedyrt, at vi ingen hjælp giver til psykisk syge, fordi de ikke kan yde til samfundet.
Men hvis vi giver økonomisk støtte til psykologhjælp, må vi forholde os kritisk til, hvilke midler den enkelte borger har adgang til.
Størstedelen af hjemmeboende unge har forældre, der kan betale udgifterne. Derfor skal det kun være fraflyttede, der får tilskuddene. Ellers kan tilskuddene nemt ende med at være overflødige og tære på samfundets midler.
Studier i økologi er uambitiøse
Nadia Zarling, København     
Da jeg for et par år siden trængte til frisk luft, friske grøntsager, og i øvrigt gerne ville gøre verden til et bedre sted, begyndte jeg på uddannelsen som økologisk landmand på landets daværende eneste skole til formålet i Djursland. Det er et fantastisk sted.
Desværre måtte jeg hurtigt sande, at mine forventninger til uddannelsen havde været lidt for høje.
Jeg havde håbet på at studere, hvad etisk landbrug egentlig er, sætte spørgsmålstegn ved det store forbrug af CO2 og maskiner i det økologiske landbrug og udforske, hvad der egentlig er bæredygtigt og sammenhængende i naturen. Jeg ville gerne lære om alsidigt og varieret landbrug og om at udnytte ressourcerne optimalt.
Jeg blev spist af med at lære nogenlunde det samme, som indgår i en almindelig konventionel landmandsuddannelse – om end med indførsel i reglerne for økologi. De dygtige lærere havde mundkurv på, og de måtte holde sig til laveste fællesnævner for landbrug på grund af uddannelsesbekendtgørelsens smalle krav.
Da jeg skulle i praktik, var det tæt ved umuligt at finde et landbrug, der lever op til kravene for praktikanter og samtidig havde økonomi til at finansiere en elev.
Derfor var det primært landbrug med en enkelt produktion, som store kvægfarme eller svineproduktion, der kunne tilbyde mig en plads.
Som mange andre ambitiøse og intelligente unge økologer mistede jeg motivationen, fordi jeg ikke blev udfordret.
Hvis Danmark gerne vil være et bæredygtigt foregangsland, er det på tide, at vi får lov til at gøre en forskel. Man kunne for eksempel begynde med at turde være ambitiøs på uddannelsesområdet.
Mobildækning skal være for alle
Jørn Dohrmann, medlem af Europa-Parlamentet for DF
Regeringen offentliggjorde tirsdag sit udspil om mobildækning. Det er da sandelig også på tide, at der sker noget på området, for alt for mange steder har dækningen i provinsen været elendig med udfald og dårlige forbindelser.
Jeg håber derfor ikke, at det bliver ved snakken med den kommende digitalisering. For mig at se er det et meget vigtigt område, der har været underprioriteret alt for længe.
Vi skal med en ordentlig infrastruktur – herunder mobildækning – sikre den tryghed, som også folk, der bor i den vestlige del af Danmark, har krav på. En god mobildækning gør det let at komme i kontakt med alarmcentralen, når det brænder på.
Der ligger arbejdspladser i disse områder – men der kunne ligge endnu flere, hvis man i god tid havde sørget for en bedre digital dækning af i forvejen underprioriterede områder.
Vi er derfor mange, der vil holde øje med, at regeringens udspil ikke blot ender som varm luft. Der er brug for mere end flotte ambitioner og store løfter her før det næste folketingsvalg.
Kritiske ansatte risikerer fyring
Kjeld Johansen, Gudhjem
»Den brutale sandhed er, at ingen andre end desperate pårørende tilsyneladende vil kæmpe for børn, unge og voksne, der falder uden for normalområdet,« skriver Signe Løntoft i sin klumme »En enkeltsag« den 12. december. Men jo, der er adskillige både lærere, socialarbejdere og ledere, som gerne vil – men bare ikke tør.
Vakkelvorne og/eller partitro kommunalpolitikere og håndplukkede topembedsfolk – ofte uden nogen som helst erfaring fra undervisning, socialt arbejde eller ledelse nær ’gulvniveau’ – sørger for, at ingen af de ansatte for alvor tør sætte spørgsmålstegn ved for eksempel fornuften i at integrere børn med store vanskeligheder i en almindelig folkeskoleklasse. At stille relevante spørgsmål betragtes som kritik.
Den brutale sandhed er, at en kritisk medarbejder i det offentlige står nærmest kanten, når nogen skal skubbes ud. Så enkelt er det blevet i Danmark.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,16. december 2014,De 5 artikler I har brugt mest tid på
58,/debat/2016/06/mindre-indvandring-loeser-storbritanniens-problemer,Mindre indvandring løser ikke Storbritanniens mange problemer,Owen Jones," Storbritannien er ved at koge over af vrede og frustration. De sociale problemer er endeløse, og politikerne har længe undladt at handle, hvilket har ført til udbredt bitterhed.
Men hvad enten det gælder manglen på sikre ansættelser og boliger, der er til at betale, de faldende levestandarder eller underfinansieringen af offentlige services, så bliver alt set gennem indvandringens prisme. Og det er denne mekanisme, som har affødt så store følelsesudbrud i forbindelse med den kommende afstemning om Storbritanniens medlemskab af EU.
Min hjemby Stockport er en postindustriel by med mange problemer og få indvandrere, faktisk er kun én ud af 20 indbyggere født uden for Storbritannien eller Irland. Den største ikkebritisk fødte gruppe er pakistanere, som udgør under én procent af indbyggerne.
Ikke desto mindre var indvandring et stort nok tema ved sidste valg til at sikre UKIP en tredjeplads i Stockport. Til det kommende valg vil en god del af Stockports indbyggere stemme for en udmeldelse af EU, ikke mindst på grund af indvandring. Sådan er det i flere lignende provinsbyer.
I indvandringsbyen London derimod er UKIP et marginalt parti, og meningsmålingerne peger på et solidt flertal for at blive i EU. Det er ikke, fordi London mangler sociale problemer, men de bliver ikke i overvældende grad forstået gennem indvandringens prisme.
Kæmper mod kvaksalvere
I Stockport står tusindvis af mennesker i kø på endeløse boliglister, og flere og flere er så lavtlønnede, at de har vanskeligt ved at klare dagen og vejen.
Årsagerne til den udsigtsløse tilstand er manglende politisk vilje til at opføre tilstrækkeligt med socialt boligbyggeri, manglende strategi til at fremme sikre ansættelser samt en økonomisk politik, som har fjernet det sociale sikkerhedsnet. Og gerningsmændene bag denne forbrydelse går frit omkring.
I stedet er indvandring blevet en bekvem ramme at forstå alting i. Uden for London er vi mislykkedes i forsøget på at forklare årsagerne til de sociale problemer, der hærger det britiske samfund.
Vi har måske argumenteret for, at det er konsekvenserne af en nation, som styres af en lille elite, af et samfund, hvor markedskræfterne står over menneskers behov og ønsker. Men selv hvis folk har hørt os, er de ikke blevet overbevist.
Det ved folkene bag Brexit-kampagnen godt, og de udnytter situationen til at skabe fjendebilleder, som det vil blive vanskeligt at mane i jorden igen. Vi kæmper mod kvaksalvere, og dem, som tror på en kur bestående af EU-udmeldelse, vil få sig en ubehagelig overraskelse.
For det første kommer langt de fleste indvandrere fra lande uden for EU. Dem vil der næppe komme færre af, faktisk vil vi være nødt til at rekruttere flere indvandrere som direkte konsekvens af regeringens politikker. Sidste år måtte Storbritannien f.eks. rekruttere én ud af fire sygeplejersker udefra efter at have skåret ned på sygeplejerskeuddannelsen.
Slem skuffelse forude
En af de største bekymringer er, at indvandring vil presse lønningerne yderligere nedad. Men arbejdere fra internationale vikarbureauer er kun garanteret samme løn som fastansatte på grund af vores EU-medlemskab og EU’s vikarbureaudirektiv.
De Konservative var imod implementeringen af dette direktiv, og en fremtidig højrefløjsregering vil hurtigt gøre sig af med denne lovgivning og give frit løb for undergravning af lønnen.
Brexit-fløjen leger kynisk med en venstrepopulistisk retorik, blandt andet ved at beskylde sine modstandere for at være Goldman Sachs-marionetter.
Hvis Storbritannien trækker sig ud af EU, vil de mennesker, jeg voksede op sammen med, ikke opleve kortere ventelister til boliger, for en konservativ regering vil ikke bygge det sociale boligbyggeri, vi mangler.
De vil ikke få udsigt til reelle job, for der vil ikke blive udarbejdet nogen industriel strategi, der kan skabe disse job. De vil ikke opleve stigende levestandarder, for nedskæringspolitikken vil kun blive forstærket.
En stemme på at forlade EU er blevet en stemme på, at mindre indvandring er løsningen på Storbritanniens mange problemer. Der venter en slem skuffelse forude.
Jeremy Corbyn bliver kritiseret for ikke at tale varmt nok for at blive i EU og for ikke at slå pjalterne sammen med premierministeren i kampagnen.
Men at efterligne Skotlands Better Together-kampagne – hvor Labour stod skulder ved skulder med Tory’erne i en skræmmekampagne – kunne få katastrofale konsekvenser, hvor euroskeptiske Labour-vælgere blev sendt i armene på UKIP.
Ikke desto mindre har Labour, uanset udfaldet, meget at frygte, for det er mange års ophobet social og økonomisk usikkerhed, der er blevet kanaliseret over i indvandringsmodstand. UKIP er sulten på Labours vælgerbase, og Corbyns parti bliver nødt til at håndtere den voksende bitterhed, som den kommende afstemning er et billede på. Det kan kun gå for langsomt.
Owen Jones er klummeskribent og forfatter til ’Chavs: The Demonisation of the Working Class and The Establishment – And How They Get Away With It’. 
© The Guardian og Information. Oversat af Nina Trige Andersen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",3.0,13. juni 2016,Slem skuffelse forude
1768,/debat/2015/09/nyt-redskab-bekaempe-oekonomiske-krise,Et nyt redskab til at bekæmpe den økonomiske krise,Tune Revsgaard Nielsen," I dag slutter afstemningen om, hvem der skal være den næste formand for britiske Labour. På trods af at være den med færrest partinomineringer står Jeremy Corbyn i meningsmålingerne til at blive den kommende formand for partiet. Corbyn har delt vandene med sine markante holdninger, men mest opsigtsvækkende og progressiv er hans modstand imod offentlige besparelser – og ikke mindst det værktøj, han ønsker at introducere for at bekæmpe dem og vende den økonomiske udvikling.
Han ønsker at gøre op med den logik, der forhindrer EU-lande og deres respektive centralbanker i selv at skabe penge til offentligt forbrug. En logik, der betyder, at kriseramte EU-lande er tvunget til at låne på det finansielle marked for at holde liv i deres økonomier og afhjælpe statsbankerot, hvilket betyder offentlige besparelser, privatisering af nationale aktiver og store statslige udgifter i form af betaling af renter til private banker.
I januar introducerede Den Europæiske Centralbank (ECB) de meget omdiskuterede kvantitative lempelser. Henover en årrække opkøber ECB hver måned dårligt præsterende statsobligationer af private banker for 60 milliarder euro for at øge deres likviditet. Dette har til formål at modvirke den gældsdeflation, der nu længe har truet Europas økonomi, og genetablere en inflation tættere på ECB’s målsætning om to procent. Håbet er kort sagt at sætte gang i bankernes pengeskabelse og dermed den økonomiske vækst.
Problemet er imidlertid, at den øgede likviditet i bankerne ikke har ført til flere udlån og en forøgelse af mængden af penge i realøkonomien, hvor der er brug for dem. I stedet for at komme ud blandt de europæiske borgere, hvor de skal stimulere efterspørgslen, er pengene primært blevet kanaliseret ud i de allerede tungt belastede og oppustede finansielle markeder. Resultatet af ECB’s indgreb har først og fremmest været voldsomme stigninger på de europæiske aktiemarkeder. Inflationen ligger stadig snævert omkring 0 procent.
Jeremy Corbyn anbefaler en helt anden form for kvantitative lempelser i form af såkaldte kvantitative lempelser for folket. I stedet for at forsøge at få flere penge ud til befolkningen med bankerne og de finansielle markeder som mellemled, pumpes pengene i stedet direkte ud i borgernes lommer.
Ingen ekstra omkostninger
Helt konkret foreslår Corbyn, at britiske statsobligationer opkøbes af den britiske centralbank direkte fra staten, og at pengene herfra sendes i cirkulation gennem statsligt boligbyggeri, oprettelse af nye veje og forbedring af energiinfrastruktur.
Og kvantitative lempelser for folket, som dem Corbyn har gjort sig til fortaler for, er ikke kun relevante for Storbritannien. De bør drøftes seriøst i alle nationale parlamenter, for de kan udstyre alle stater og centralbanker med et effektivt og højst tiltrængt redskab til at bekæmpe krisen og bevare arbejdspladser og velfærd.
Statsobligationer udstedt af finansministeriet og opkøbt med nye penge skabt af centralbanken vil være uden rente og have uendelig løbetid. De vil altså i modsætning til salg af normale rentebærende statsobligationer på de finansielle markeder ikke forøge den statslige gæld og dens renteudgifter. Centralbanken ville uden ekstra omkostninger for staten stille penge til rådighed for regeringen, som kan bruge dem til at øge aktiviteten præcist der, hvor det vurderes, at den øgede likviditet vil få den størst mulige realøkonomiske effekt. I nogle lande vil det smarteste være at sende pengene ud igennem offentligt byggeri; i andre kan man bruge dem til at sænke indkomstskatter og selskabsskatter; mens det et tredje sted vil give bedst mening at udbetale pengene til alle borgere som en borgerdividende. De præcise detaljer er et både økonomisk, politisk og demokratisk spørgsmål.
Øger efterspørgsel
Kritikken af forslag som disse kredser om risikoen for hyperinflation. Hvis staten med hjælp fra sin centralbank uhæmmet poster penge ud i økonomien, forvrider det markedet, og fører til store løn- og prisstigninger, lyder argumentet.
Men risikoen for inflation er på ingen måde overhængende. Heller ikke i forbindelse med indførsel af kvantitative lempelser for folket. Både i Storbritannien, eurozonen og i Danmark ligger inflationen lige omkring 0 procent.
I 2014 så vi i Danmark faktisk reel deflation på 0,1 procent. Inflationen ligger altså langt under Bank of Englands, ECB’s og Nationalbankens målsætning. Den egentlige trussel mod staters økonomier i dag er vedvarende deflation. En trussel, der nemt kan afhjælpes gennem effektiv stimulering af den offentlige efterspørgsel.
Så længe økonomier ikke præsterer til deres fulde kapacitet, er der kun fordele ved at øge efterspørgslen og beskæftigelsen gennem offentligt forbrug. Især når det ikke fører til øget gældssætning.
Skulle det alligevel hænde, at staten gennem uforsigtighed eller fejlberegninger undervurderer effekten af de kvantitative lempelser, kan den altid trække penge tilbage ud af cirkulation ved at tilbagekøbe obligationerne fra centralbanken.
Linje til Keynes og Friedman
Centralbankerne i EU-landene må ifølge Maastricht-traktaten fra 1992 ikke finansiere statslige underskud gennem opkøb af obligationer direkte fra staten. Friheden til at skabe penge gennem opkøb af statsobligationer er på den måde forbeholdt ECB, men den har begrænset sig selv til kun at opkøbe disse af private aktører på det sekundære marked.
For eksempel kan Nationalbanken derfor kun finansiere statens gæld gennem salg af obligationer til private virksomheder – og det er på trods af, at det med den lave danske obligationsrente er betydeligt dyrere end at finansiere den gratis med Nationalbanken som opkøber. I Danmark, der har nogle af de laveste obligationsrenter i verden, betalte skatteyderne i 2014 22 milliarder kroner i rente på landets gæld.
Men afvæbningen af Europas centralbanker er ikke blot et økonomisk problem. Det er også et stort demokratisk suverænitetsproblem, at stater ikke kan afhjælpe økonomiske kriser uden at låne fra profitsøgende aktører for til gengæld at betale disse en markedsbestemt rente.
Genoprettede man staters mulighed for at finansiere sig selv og skabe egen valuta til offentligt forbrug, ville langvarige recessioner kunne afhjælpes og arbejdsløsheden holdes på et tilpas lavt niveau. Privatisering af nationale aktiver grundet økonomiske kriser kunne undgås, og offentlige besparelser ville ikke længere skulle dikteres af ’nødvendighedens politik’.
Jeremy Corbyn har med sine ’corbynomics’ ikke blot introduceret en fiks idé til bekæmpelse af offentlige besparelser, men derimod ført pengepolitikken tilbage, hvor den hører hjemme – nemlig på den politiske dagsorden. Og på lørdag finder vi ud af, om han er den næste formand for Labour.
Hans projekt om at indføre kvantitative lempelser for folket er både juridisk og økonomisk ambitiøst og med historiske linjer tilbage til John Maynard Keynes og Milton Friedman. Implementering kræver et opgør med den herskende orden, der sætter markedet og private aktører over staters suverænitet. Det er dog ikke desto mindre et redskab, som kan vise sig nødvendigt, hvis nationer skal kunne holde fast i offentligt ejet kritisk infrastruktur, opretholde velfærdsordninger og bevare deres demokratiske suverænitet.
Tune Revsgaard Nielsen er bestyrelsesmedlem i foreningen Gode Penge




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",4.0,10. september 2015,"Helt konkret foreslår Corbyn, at britiske statsobligationer opkøbes af den britiske centralbank direkte fra staten, og at pengene herfra sendes i cirkulation gennem statsligt boligbyggeri, oprettelse af nye veje og forbedring af energiinfrastruktur."
3227,/debat/2015/02/laeserbreve-20,Læserbreve,Informations Debatredaktion," Ikke alle tør ytre sig frit
Bent Jørgensen, Møn
Man kunne ønske, at medierne brugte tid og kræfter på at undersøge, hvordan ytringsfriheden reelt har det i Danmark. Større faggrupper benytter sig i dag ikke af ytringsfriheden for at undgå at blive ramt på brødet.
Ude i kommunerne er det således til at overse, i hvor høj grad skolelærere og ansatte på rådhuset blander sig i samfundsdebatten, men mange andre – også i de private erhverv – tør ikke bruge deres ytringsfrihed af frygt for repressalier. Så lad os ikke blive alt for hellige, når virkeligheden for mange er en gråzone, hvad angår retten til at tale og skrive frit.
Anstændig bistand ønskes
Marina Paulsen, Næstved
Lørdag kørte Danmarks Indsamling 2015 på DR 1 som et storslået show med en række reklameindslag, hvor både virksomheder og privatpersoner kunne vise, hvor gode vi alle sammen er. Ja, undskyld mig – det er ikke for at være lyseslukker – jeg glædede mig også og var en stolt dansker i lørdags. Især var jeg stolt over alle de mange børn, unge og andre frivillige, som viste, at de gjorde en indsats for at bekæmpe fattigdom, nød og uretfærdighed i udviklingslandene.
Men glem ikke, at vi skal lave 14 aftener mere i samme størrelse, for at vi har pengene hjemme igen for den nedskæring, som Folketinget har besluttet at skære udviklingsbistanden med i år.
Vores folkevalgte har besluttet at skære 1,5 milliarder kroner i år. Regeringens krav var 2,5 milliarder kroner, og de borgerlige ville skære endnu mere. Dog fik SF sammen med Enhedslisten regeringens krav ned med 1 milliard kroner. Det kom frem i denne uge, at Venstre har planer om at skære yderligere 1,5 milliarder kroner i bistanden i år, og disse penge skal bruges til at finansiere en genindførelse af håndværkerfradraget – hvis de vinder valget.
Men kan vi være det bekendt overfor alle de mennesker, som er i nød rundt omkring i verden? Det mente flertallet af danskerne vist ikke i aftes – selv DF var imod uretfærdighed i verden.
Skulle vi ikke hellere lade de rigeste privatpersoner og internationale virksomheder betale lidt mere i skat?
Så har vi både råd til en anstændig udviklingsbistand, håndværkerfradrag og andre gode initiativer, som kan skabe flere job i Danmark. Det er en kamp mod uretfærdighed, jeg gerne vil kæmpe!
Eftergiv den græske gæld
Kim Paulsen, Brøndby Strand
Det græske valg sved for de etablerede politikere. Eftergivenhed over for trojkaens – EU’s, Verdensbankens og IMF’s – lånevilkår og især Tysklands krav om, at alle skal spare sig ud af den økonomiske krise i Europa, blev sendt i skammekrogen. De seneste seks års resultater i Europa taler for sig selv.
Et mindretal af økonomer har peget på en anden mulighed end besparelsespolitik. Nemlig eftergivelse af den gæld, der er vokset over hovedet på lande, virksomheder og borgere. Hovedparten af overbelåningen kan føres tilbage til en uansvarlig og spekulativ långivning før krisen. Folk skrev under på lån i tillid til, at de finansielle institutioners rådgivning, kreditarbejde, risikooplysninger og værdiansættelser var i orden.
Det er bagklogskab at påstå, at almindelige mennesker skulle have forudset den værste økonomiske krise i 80 år.
Den finansielle sektors erstatningsansvar burde være åbenbart for enhver, men indtil videre er regningen sendt videre til skatteborgerne og låntagerne. Den finansielle sektor synes som fredet af magthaverne. Krisen er langtfra ovre.
En barbering af gælden på europæisk plan betyder intet for Europas formue. Der er tale om en omfordeling fra rige långivere til overforgældede låntagere. Det kan opfattes som en solidarisk formueskat.
Det kan gennemføres, hvis hele Europa står sammen, jævnfør den franske økonom Thomas Pikettys overvejelser. Der vil komme nyt initiativ, ny tillid, en tro på fremtiden og økonomisk vækst i Europa.
Held og lykke til Grækenland i de forestående forhandlinger. Vi er mange, som har ventet i årevis på et oprør mod den europæiske håndtering af den økonomiske krise.
Massakrer i Afrika ignoreres
Kamma Ankjærø, Aarhus
Hvorfor har Vesten kun fokus på Frankrig, mens man ignorerer de gentagne massakrer i Nigeria? Sådan spørger en katolsk ærkebiskop fra Nigeria ifølge den kristne ugeavis Udfordringen den 15. januar. Islamistgruppen Boko Haram dræbte op mod 2.000 mennesker i nigerianske landsbyer, mens Vesten havde fokus på terroren i Frankrig – 16 landsbyer brændte ned under angrebet, herunder mange kirker.
Er danske biskopper for optagede af at diskutere med de præster, der ikke ved, hvad de skal tro på og derfor har valgt at tvivle?
Burde biskopperne og de tvivlende præster ikke tage hinanden under armen og demonstrere mod terroren i de lande, hvor det kræver mod at tro, fordi det koster noget?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,4. februar 2015,"Så har vi både råd til en anstændig udviklingsbistand, håndværkerfradrag og andre gode initiativer, som kan skabe flere job i Danmark. Det er en kamp mod uretfærdighed, jeg gerne vil kæmpe!"
3737,/debat/2014/11/chikane-forbeholdt-ene-koen,Chikane er ikke forbeholdt det ene køn,Annegrethe Rasmussen," Forleden tilbragte jeg en aften sammen med en gruppe internationale journalister. Der var også danskere iblandt. Vi var egentlig ude i relativt festligt lag før det forestående amerikanske midtvejsvalg, da talen faldt på to forskellige, men parallelle, aktuelle diskussioner i henholdsvis Danmark og Amerika.
I Danmark havde DR2 varslet den på det tidspunkt endnu ikke påbegyndte serie, Ti Stille Kvinde, hvor en række kendte politikere af hunkøn kunne berette om bunker af ekstremt ubehagelige beskeder, de havde modtaget på nettet i årevis. Programmet har siden været meget omtalt, så de fleste læsere af nærværende avis ved formentlig, at der er tale om grove og stærkt seksuelt ladede tilsvininger og nedsættende kommentarer om de pågældendes udseende samt endda ønsker om deres død.
Oplevelserne var så åbenlyst urimelige og ubehagelige, at programmet helt forståeligt og berettiget gav anledning til en diskussion af, dels hvor horribelt et sådant debatklima er, dels hvorvidt en sådan rå og chikanerende tone kunne være med til at holde kvinder væk fra den offentlige debat.
I USA var en video samtidig blevet et viralt fænomen – den blev siden også vist i stor stil på danske netmedier og på de sociale medier også i Danmark. Videoen havde Shoshana B. Roberts, en helt normal, pæn yngre kvinde i jeans og T-shirt, som hovedperson. Hun vandrede rundt i New York i ti timer, og i løbet af denne periode blev hun genstand for 108 tilråb – såkaldt catcalling (engelsk slang for uønskede henvendelser fra mænd rettet mod kvinder, især når de går rundt på gaden).
I begge tilfælde er kvinder ofre i det offentlige rum. Og i begge tilfælde har vi at gøre med uacceptabelt og entydigt fordømmelsesværdig opførsel.
Der er imidlertid adskillige faldgruber forbundet med den type debatter. Som det dæleme er nemt at plumpe i.
Hvad den første debat angår, den om kvindelige offentlige skikkelser – politikere, studieværter, TV-journalister, debattører for nu at nævne nogle udsatte grupper – er det åbenbart, at chikanen ikke er forbeholdt os. Mandlige kolleger både i USA og Danmark kan berette – og gjorde det netop denne førnævnte aften – om bunker af mails, breve og sågar fysiske trusler i kategorien »bøsserøv«, »fede nar«, »hjernedøde idiot – jeg håber, du bliver fyret næste gang«, »selvglade perkerelsker – rejs til Islamistan med dine latterlige holdninger«, og mere bekymrende: »Den næste kugle, der rammer dig i panden, kommer herfra« samt »vi ved, hvor du bor, og hvor dine børn går i skole«.
Chikane er ikke et entydigt kønsproblem, og det er heller ikke – som nogen synes at antage – automatisk sådan, at vi, der har det ekstra X-kromosom er mere sarte eller følsomme. For om end vi beviseligt er fysisk svagere – hvis nogen truer os med overfald og voldtægt, har vi god grund til at blive mere nervøse, end hvis en hærdebred mand på 1,90 meter bliver det – så diskriminerer trusler om vold, angreb på børn, ægtefæller eller om at blive skudt ikke det ene køn på bekostning af det andet. Og i den virkelige verden er mænd mere udsatte for voldelige overfald og mord, end kvinder er.
Den anden faldgrube – om catcalling – handler om, hvor sterilt og kønsløst man ønsker, at det offentlige rum skal være.
Her har vi feminister ingen interesse i at fremstå som fantaster, der ønsker en ideologisk renskuring af det offentlige rum.
I føromtalte video tæller »god morgen« og »hav en god dag« med i opgørelsen. Dertil kommer, at en hilsen som »Hey Beautiful!« som var noget, der blev sagt et par gange, kræver en moral af nyvictorianske dimensioner at blive ægte fornærmet over (og jeg tilstår gerne, at jeg selv ville blive i ganske godt humør af at blive mødt med denne salut). Hvorimod andre af de ting, Roberts blev udsat for, var klart uacceptable – det gælder især det kryb, der følger efter hende i fem lange minutter.
Pointen er enkel: Vi må skelne mellem overgreb og venlighed og uskyldig flirt. Prisen er høj for det modsatte: at alle stolte feminister bliver stemplede som sexforskrækkede mandehadere. Den runde har ligesom været kørt en gang – i 1970’erne. Vi orker den ikke igen. Og vi fortjener den, forhåbentlig, heller ikke.
Annegrethe Rasmussen er udenrigskorrespondent i Washington DC.
Klummen er udtryk for skribentens egne holdninger
",13.0,17. november 2014,"Chikane er ikke et entydigt kønsproblem, og det er heller ikke – som nogen synes at antage – automatisk sådan, at vi, der har det ekstra X-kromosom er mere sarte eller følsomme. For om end vi beviseligt er fysisk svagere – hvis nogen truer os med overfald og voldtægt, har vi god grund til at blive mere nervøse, end hvis en hærdebred mand på 1,90 meter bliver det – så diskriminerer trusler om vold, angreb på børn, ægtefæller eller om at blive skudt ikke det ene køn på bekostning af det andet. Og i den virkelige verden er mænd mere udsatte for voldelige overfald og mord, end kvinder er."
6466,/debat/2013/10/laeserbreve-15,Læserbreve,," 
	Skam jer, Konservative

Lone A. Sperschneider, Hvidovre

	Brian Mikkelsen siger i Information den 8. oktober, at han vil frede boligejerne frem til 2015.

	Det ligner ganske meget hedengangne formand for Centrum Demokraterne Erhard Jacobsens leflen for boligejerne.

	Men som sædvanlig er skarp politisk og samfundsansvarlig intelligens ikke noget, der tynger de konservative.

	Derimod er Brian Mikkelsens løfte om ’at frede’ de hårdt opspændte boligejere endnu et eksempel på, at det er konservativ politik at give til de rige og fratage den offentlige sektor midler til blot at holde en nogenlunde standard.

	Skam jer, Konservative.

	Ingen heksejagt på østarbejdere

Tonni Hansen, formand for LO Sydfyn og 3F Sydfyn

	Tak til Finn Sørensen (EL) den 7. oktober for reaktionen på Margrete Aukens og min kronik. Jeg konstaterer, at Enhedslisten og SF ser ens på udfordringen med at bekæmpe udenlandske arbejdsgivere, der misbruger udstationeringsdirektivet.

	I fagforeningerne oplever vi, at udenlandske arbejdsgivere opererer her i landet med virksomheder, som hverken er registreret i Danmark eller i hjemlandet.

	Den svindel ser SF bedst bekæmpet ved, at der på EU-niveau oprettes registre, så det bliver let at afsløre platfirmaerne.

	I Danmark udbetales der årligt omkring 15 millioner kroner i børneydelser til 1.900 EU-/EØS-borgere. Samlet udbetales der årligt børne- og ungeydelser for i alt 14,5 milliarder kroner og børnetilskud for 2,5 milliarder kroner.

	Hvor mange af de 1.900 der er nord- og vesteuropæere, ved vi ikke. Men at prøve at bilde befolkningen ind, at Danmark er ved at blive oversvømmet af østeuropæere, der bare vil have børnepenge, er helt skudt ved siden af. I 3F Sydfyn har vi ikke oplevet en eneste østarbejder, som er kommet hertil på grund af sociale ydelser – kun på grund af arbejde.

	Men vi har oplevet kreative arbejdsgivere, som har indregnet børnepenge i østarbejderes løn. Så pointen er fortsat: Lad være med at indlede en heksejagt på østarbejdere, der er lokket her til landet med løfter om høje lønninger.

	Se i stedet efter de virkelige syndere – nemlig dem, der udbytter østarbejderne.

	Udspekulerede Venstre

Elvir Pelesevic, København

	Det er ikke ret længe siden, at Venstre annoncerede sin støtte til lettelser af skatten i bunden for helt almindelige lønmodtagere.

	For mindre end to år siden var partiet derimod fortaler for topskattelettelser. Senest har Venstre meldt ud, at man vil bevare regionerne, selv om partiet siden 2011 har villet nedlægge disse.

	Dermed forfølger Venstre sin zigzagkurs trofast og målrettet. Det er som regel godt og helt legalt, når ens holdningsskift skyldes, at man i mellemtiden er blevet klogere eller har fået et mere nuanceret syn på tingene. Det stærkt stigende antal af divergerende synspunkter hos Venstre indikerer dog, at partiet tænker taktisk og populistisk.

	Denne konstatering understøttes af, at Venstres pludselige kærlighedserklæring til regionerne kommer, i samme øjeblik som partiet bekendtgør, at man forventer, at tre ud af fem regionsformænd vil være venstremænd efter det kommende regionsvalg.

	Venstres spekulative og kalkulerende tilgang til politik tegner billede af et upålideligt og utroværdigt politisk parti.

	Start med Fogh

Erik Møller Andersen, København

	FN’s Krigsforbryderdomsto, ICC i Haag kan kun reddes, såfremt der rejses tiltale mod en mistænkt krigsforbryder associeret med Vesten, skriver Information fredag den 11. oktober.

	Det hævder både ekspert og politolog Marlies Glasius fra Amsterdam Universitet og centerleder Stig Jensen for Afrikastudier på Københavns Universitet. Der må være nok at tage af.

	Hvad med at begynde med den tidligere danske statsminister Anders Fogh Rasmussen og hans medansvar for Irakkrigen og mordet på 300.000 irakere.

	Dansk korruption

Poul Simonsen, København

	Sådan med jævne mellemrum kommer Transparency Internat-ional og fortæller den danske befolkning, at vi ligger i den pæne ende med hensyn til korruption. Men skyldes det, at de bliver på overfladen og undgår at grave dybere? Her i landet har vi jo meget mere neutrale og pæne ord for den slags: partistøtte, honorar, betalt ferierejse med videre.

	Det har undret mig, at bare fordi Mærsk har givet partistøtte til Radikale Venstre og andre borgerlige partier, så kan der ikke gennemføres en rimelig beskatning af nordsøolien?

	Eller når de samme partier har modtaget partistøtte fra finanssektoren, så kan man ikke gennemføre noget, som denne sektor er imod, f.eks. transaktionsskat (Tobin-skat) på samfundsskadelig spekulation. Og det helt uanset, hvad EU ønsker.

	Dagens nyhed er så søndag, at 83 procent af landets velbetalte borgmestre er på lønningslisten hos private selskaber, fonde og foreninger. I snit modtager de 123.700,00 kroner for at varetage andre interesser end kommunens.

	Hvis vi skal have tillid til Transparency International fremover kræver det, at der gås betydeligt mere i dybden. Så tyder det på, at vi vil få et mere retvisende billede.

	Useriøs DF-politik

Peer Pedersen, Frederiksværk

	Dansk Folkeparti viser endnu engang, hvor useriøst det er: Det forsøger at true sig til at blive en del af forhandlingerne om velfærdsturisme.

	Hvis ikke Dansk Folkeparti får sin vilje, vil det gennemtvinge en folkeafstemning om vores tilslutning til EU’s patentdomstol.

	Dansk Folkeparti var støtteparti for en borgerlig regering, der også lod EU-lovgivningen gælde i Danmark, men nu hvor vi har en regering, Dansk Folkeparti ikke kan lide – det støtter konsekvent den borgerlige side af Folketinget til skade for de svageste i samfundet – skal EU-lovgivningen ikke respekteres, og de forsøger sig med at få indflydelse ved, som tidligere, at true sig til en afgørelse, der passer det.

	De har tidligere stemt for at nedsætte dagpengeperioden for at få genindført en grænsekontrol og forsøger sig nu igen med denne afpresningsmetode.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,14. oktober 2013,"	Det er ikke ret længe siden, at Venstre annoncerede sin støtte til lettelser af skatten i bunden for helt almindelige lønmodtagere."
12297,/debat/2011/04/ugens-netdebat-boern-faengsel,Ugens netdebat: børn i fængsel,Espen Fyhrie," I de seneste uger har Information bragt en serie artikler, der belyser de problemer, børn og unge diagnosticeret med ADHD kommer ud for, hvis de kommer ud i kriminalitet.
Flere eksperter har advaret om, at eksempelvis den sænkede kriminelle lavalder til 14 år, rammer disse børn særligt meget, da de både er i forøget risiko for at blive kriminelle og har sværere ved at håndtere en eventuel straf.
Desuden viser det sig ifølge artiklerne, at de mange såkaldt bløde tiltag, som skulle følge i kølvandet på sænkningen af aldersgrænsen, er blevet syltet af regeringen. Artiklerne har medført en masse debat på information.dk.
Maiken Guttorm mener, at vi som samfund er holdt op med at forstå børns forskellighed: »De skal have en diagnose, og de skal på sikret institution, hvis medicinen ikke virker. Strengere straffe til børn og unge hjælper ikke«, mener hun og fortæller, at der er foretaget store uafhængige undersøgelser i Storbritannien, der underbygger dette.
»Der var vel ingen som forventede, at der lå seriøse overvejelser bag lovændringen?« spørger Peer Aagaard og konkluderer: »Det handlede udelukkende om at tilfredsstille DF, for hvem simpel hævntørst til enhver tid har forrang for den kriminalpræventive indsats, der er så hårdt brug for.«
»ADHD er en ret ny diagnose, og det skal jo nok vise sig, at hvis man testede en del af erhvervslivets top, var der en del, der fik diagnosen«, mener Alberte Olivia Bak. Disse personer, mener hun, er endt med succes, fordi de har en stærk psyke og et godt netværk:
Ukvalificeret diagnose
»At have et barn med en kronisk lidelse, som familien i fællesskab skal lære at tackle, er en udfordring. Og når man så møder total mangel på indsigt og forståelse fra både det offentlige system og omgangskredsen, gør det livet meget mere kompliceret«.
»25.000 børn i Danmark får Ritalin, og som overlæge Nils Hansen skrev i Information i februar, er det helt sikkert, at kun et mindretal er diagnosticeret af en børnepsykiater«, skriver David Metz. Han fortæller videre, at der er masser af eksempler på læger uden speciale på området, der diagnosticerer ADHD, og han har mødt eksempler på praktiserende læger, der har udskrevet Ritalin til indskolingsbørn.
Misja Blix, som er mor til en dreng, som bliver omtalt i to af artiklerne, har skrevet en kommentar, i hvilken hun understreger, at hendes pointe med at medvirke er, at vi som samfund bør genoverveje, om den nuværende lovgivning og praksis har den ønskede effekt. »Eller skulle vi i stedet investere i en langt tidligere og forebyggende indsats?« spørger hun.
Information bringer hver fredag et uddrag af ugens mest interessante kommentarer på information.dk
",0.0,29. april 2011,"Desuden viser det sig ifølge artiklerne, at de mange såkaldt bløde tiltag, som skulle følge i kølvandet på sænkningen af aldersgrænsen, er blevet syltet af regeringen. Artiklerne har medført en masse debat på information.dk."
5809,/debat/2014/01/studium-stereotype-boesser,Et studium i stereotype bøsser,Morten Bak Kristoffersen," 
	I de seneste par måneder har man kunnet følge programserien Bøssestudier på DR3. Programmet præsenteres som et studie af danske bøsser. »Hvem er de?« »Adskiller de sig overhovedet fra heteroseksuelle mænd?« spørger programmet.

	Med det udgangspunkt og DR’s public service-forpligtelser skulle man tro, at vi for første gang i nyere tid ville få en saglig dansk dokumentarserie, der kunne være med til at fjerne fordomme om homoseksuelle og afmystificere dem. Jeg tog desværre fejl.

	For selv om Bøssestudier har sine lyspunkter, bliver de overskygget af en masse særtilfælde, hvis formål kun kan være at stille seernes tørst efter at få bekræftet stereotyperne.

	Et eksempel: I afsnittet om at springe ud kunne jeg som søn af en jysk landmand godt identificere mig med Niels Ove, der rejser fra sin nuværende hjemby Aarhus til familiebruget i Brovst. Jeg kender andre med en tilsvarende historie, og jeg tør godt sige, at lige så mange landboere som byboere er homoseksuelle. Her giver programmet et retvisende billede af danske homoseksuelle.

	Men i samme program møder man Caspian, som sprang ud tre gange: først som homoseksuel kvinde, senere som transkønnet og til sidst som homoseksuel mand. Jeg synes, Caspians historie er spændende, og den debat, han skabte, da han som 15-årig fik bortopereret sine bryster, er endnu mere spændende. Men det er forfejlet at bruge ham som hovedhistorien i et program, der skulle afmystificere det at springe ud som homoseksuel. Han er et særtilfælde. Der er næppe andre i Danmark med den baggrund.

	Og der er mange andre eksempler på, at programmet giver et misvisende billede af danske homoseksuelle: Fra de enæggede tvillinger, som har en fordel ved at være identiske, over ham, der går i dametøj, til parret, der opfører sig ekstra ’bøsset’ for at sælge cremer.

	Normen er ikke godt tv

	Forstå mig ret: Med undtagelse af cremebøsserne, der kynisk spreder fordomme som led i deres forretning, har jeg ingen problemer med disse menneskers livsstil. Jeg priser skam mangfoldighed. Det, der ikke huer mig, er, at DR præsenterer deres livsstile som udtryk for normen. For normen er – heldigvis – ikke godt tv. Homoseksuelle er langt hen ad vejen ligesom alle andre.

	DR’s såkaldte studium er ikke meget over folkeskoleniveau. Journalisterne har ikke skelet til nogen valide undersøgelser, men baserer al viden på deres eget internetbaserede spørgeskema. Konklusionerne herfra bakkes op af et panel, som hovedsageligt består af folk, der også bruges som eksempler i programmet. De er godt tv, men ikke repræsentative for den gængse homoseksuelle mand.

	Jeg siger ikke, at afvigerne ikke skulle være en del af programmet, men de burde ikke udgøre størstedelen af det. Forestil dig, at man lavede et program om heteroseksuelle, hvori realitystjernen Sidney Lee blev brugt som hovedeksempel på en almen heteroseksuel. Ville det være retvisende? Nej, for Sidney Lee er en unik personlighed, som ikke passer ind i nogen stereotyp. Det er det, der har gjort ham landskendt. Heteroseksuelle stereotypiseres ikke ud fra deres seksualitet, fordi de udgør majoriteten. De sættes i stedet i bås ud fra den livsstil, som de selv har valgt. På de mærkater, der sættes på ryggen af dem, står der alt fra ’forstadsfamilie med villa, vovse og Volvo’ til ’spritter på den lokale bodega’.

	Man burde bruge de samme stereotyper om homoseksuelle i stedet for primært at fokusere på deres seksualitet, som de ikke selv har valgt. Den homoseksuelle stereotyp er nemlig årsagen til, at mange betragter homoseksualitet som noget negativt. De fleste heteroseksuelle mænd bliver stødt, hvis man spørger dem, om de er homoseksuelle.

	Læderbøsser og de flamboyante

	Den fjendtlige holdning til homoseksuelle rammer ikke kun de homoseksuelle, men også de heteroseksuelle, der udseendemæssigt er tæt nok på bøssestereotypen. De såkaldte metroseksuelle tilsvines således også.

	Findes der heteroseksuelle, der lægger bånd på sig selv, fordi de ikke vil ende i denne kategori og risikere at blive svinet til? Ja, og faktisk gav en hurtig rundspørge på Facebook flere historier fra både mænd og kvinder, der har fået ubehagelige tilråb, fordi de skilte sig ud og passede ind i henholdsvis bøsse- og lebbestereotyperne. Nogle af dem valgte derefter at ændre adfærd.

	Stereotypificeringen kan dog også have den stik modsatte effekt. De flamboyante bøsser i DR3’s program fremstilles som succesfulde, mens de knap så flamboyante for det meste er singler, der enten har problemer med selvtilliden eller vægten eller med begge dele. For en ung, usikker dreng, der ser stereotyperne folde sig ud i et program som Bøssestudier, er det oplagt at følge de flamboyantes eksempel og gøre sig mere ’bøsset’, end han reelt er.

	Effekten af stereotypificeringen er altså dobbeltsidet: Der er dem, der følger stereotyperne, og dem, der gør alt for at skille sig ud fra dem.

	Sidstnævnte ender i bøssemiljøet ofte som den ligeså stereotypiserede, men knap så kendte læderbøsse, der klæder sig overdrevent maskulint og går på klubber med maskulin dresscode (hvor maskulint er konceptet en dresscode i øvrigt?). Jeg har været på begge slags klubber og har altid fundet det mærkværdigt, at denne skarpe opdeling eksisterer. En opdeling, som har rod i netop stereotyperne.

	De problemer, som stereotyperne bringer med sig, ligger hverken DR, LGBT Danmark eller Gay Pride på sinde. Tværtimod. Sidstnævnte svælger ligefrem i stereotyperne og kæmper indædt mod køn som koncept. De ser stereotypen som sand og kæmper for at gøre den til noget positivt i stedet for at vise, at homoseksuelle er ligeså forskellige som heteroseksuelle.

	Ligestilling, ikke særbehandling

	Der findes homoseksuelle i alle samfundslag, professioner, størrelser og så videre. Jeg tror, at hvis bredden i miljøet kom mere i fokus og fik mere medieopmærksomhed, kunne bøssesterotyperne lægges i graven. Det er en langt bedre måde at øge accepten af homoseksuelle på end at kæmpe mod køn.

	Jeg bor i Sverige, hvor kønskampen er kommet længst, og selv her regerer cisheteronormativiteten (antagelse om, at personer enten er mand eller kvinde og seksuelt er tiltrukket af det andet køn, red.) ufortrødent. Jeg bliver stadig spurgt, om jeg er hetero, når jeg tager på en bøssebar – jeg ligner åbenbart ikke en bøsse. Stereotyperne lever i bedste velgående. Jeg kunne i og for sig være ligeglad. Jeg er nemlig straight acting – en term, som er opstået i homomiljøet for at beskrive dem, som opfører sig som heteroseksuelle. Derfor har jeg aldrig oplevet homofobi. Men jeg hader alligevel termen, både fordi den antyder, at jeg spiller skuespil og undertrykker min ’bøssethed’, og fordi den er svær at udtale med et erigeret lem i halsen.

	Når jeg blander mig i debatten, er det fordi, jeg er træt af miljøet, som efter at være blevet juridisk ligestillet med resten af samfundet, vil have mere. Nu er det særrettighederne, der kæmpes for, og med særrettigheder kommer særstatus. Det er måske derfor, de outrerede bøsser så villigt stiller op i DR3’s program.

	Jeg ønsker ikke særstatus. Jeg ønsker ligestilling, hverken mere eller mindre. Også i tv.

	»Vidste du, at 81 procent af alle bøsser mener, at mediebilledet af homoseksuelle mænd er misvisende?« Denne statistik bliver præsenteret i Bøssestudier. Måske DR skulle følge sine public service-forpligtelser og tage den til efterretning?

	 

Morten Bak Kristoffersen er projektingeniør




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",20.0,22. januar 2014,	Normen er ikke godt tv
11419,/debat/2011/09/laeserbreve-5,Læserbreve,Informations Webredaktion," Tal efter planen
Carsten Zangenberg, kommunikationschef hos Danmarks Statistik
Axel Holm retter i et læserbrev i Information 20. september bl.a. kritik mod Danmarks Statistik (DST). Han finder det mistænkeligt, at DST netop under valgkampen offentliggjorde nationalregnskabet for andet kvartal 2011, som viste økonomisk vækst.
Axel Holms mistanke om, at tallene blev offentliggjort, fordi det var belejligt for regeringen, er fuldstændig ubegrundet. DST har en offentligt tilgængelig tidsplan for, hvornår de forskellige statistikker offentliggøres — den plan ændrer et valg ikke på.
Axel Holm mener desuden, at DST burde have fremlagt tallet i en pressemeddelelse og redegjort for usikkerheder i beregningerne. Tallene blev — som alle tal fra DST — offentliggjort på hjemmesiden i nyhedsbrevet Nyt fra Danmarks Statistikklokken 9.00 på offentliggørelsesdagen, hvorefter de var frit tilgængelige for alle. Af nyhedsbrevet fremgik det tydeligt i første afsnit, at: »Baseret på hidtidige erfaringer kan usikkerheden på BNP-væksten generelt vurderes til +/— 0,5 procentpoint.«
DST arbejder efter en række kriterier, som er fastsat efter FN's internationale principper for troværdig, officiel statistik. Heraf fremgår det bl.a., at statistikken skal være upartisk, udgivelsestidspunkterne skal forudannonceres, og alle brugere skal kunne se resultaterne på samme tid.
Oprør fra moralen
Gorm Petersen, Hornslet
Et mindre trafikuheld i Københavns morgentrafik. Der er kun sket mindre materiel skade, men masser af biler holder i tomgang og producerer masser af CO2.
Føreren af den ene bil er en holistisk aromaterapeut på vej til arbejde. Føreren af den anden bil designer nye fancy ringetoner til mobiltelefoner.
Hvordan kan vi sige til den tredje verden, at vi ikke kan tillade, at den kommer op på en levestandard, som den vi havde i 1950'erne, fordi vi skal bruge CO2-kvoterne til vores vanvittige vækstcirkus, hvor alle konstant skal arbejde med stadig mere absurde ting, fordi der reelt kun er brug for 10 pct. af den arbejdskraft, der er til rådighed?
Oprør fra midten, der blev udgivet i 1978, burde genudgives og omdøbes til Oprør fra moralen.
Sexsælgende børn
Anders Johansen, Humlebæk
I 2009 udspurgte man 3.503 elever i de svenske 3.g-klasser om de havde solgt sex. Det havde 1.2 pct. af pigerne og 1.7 pct. af drengene. Det svarer til, at ca. 1.700 3.g-elever havde solgt sex — et overraskende stort antal sammenlignet med det, at det samlede antal professionelle prostituerede i Sverige er ca. 2500.
Der er ingen grund til, at tallene i Danmark skulle være lavere, snarere tværtimod! I Sverige er der f.eks. mange indbyggere i det såkaldte bibelbælte, hvor Jönkóping er hovedbyen.
Vedtages et forbud mod køb af seksuelle ydelser i Danmark, burde man således i første omgang rette politiets indsats imod aldersgruppen 16-18 år! Nå, nej, kun mod de 18-årige, lovgivningen forbyder jo allerede køb af seksuelle ydelser fra mindreårige!
Lad os få DR Retro
Christian Grunert, København
Med nyt motto og lovning på 'et skarpere DR', er der ingen tvivl om, at de ude på Amager godt ved, hvor skidt det står til. Det gælder ikke mindst på den bredtfavnende hovedkanal DR1.
DR er blevet åndeligt og kreativt udsultet i kulturkampens navn. Antiintellektualismen har taget brodden ud af journalistikken i de større nyhedsudsendelser som TV-Avisenog luget godt og grundigt ud i de snævre programformater.
Claus Hjort Frederiksen har ikke været bleg for at stå ved det — senest i den stærkt omtalte og højredrejede dokumentarserie på DR 2, Jagten på de røde lejesvende. Her triumferede den nu afgående finansminister med, at der ikke længere kører »analyser af Irak-krigen i primetime, men X Factor«. Jøsses!
Derfor vil jeg foreslå et nyt koncept: DR Retro — som i mere kvalitet, mere oplysning, mere dannelse og mere intellektuelt bid. Alt det, DR faktisk var engang.
DR skal sætte dagsordenen for seriøs journalistik, spændende, nye programflader, hvor oplysning og dannelse ikke er fyord, men en integreret del af selvforståelsen. Fjernsyn og radio, der ikke behøver at please, men også kan provokere. Måske er det ikke det, alle vil have. Men det er det, vi alle sammen har brug for.
Tilsvining forbudt
Bente Kjær, København
Tænk hvis det ved lov blev forbudt at:
•Tale grimt og nedladende til sine politiske modstandere
•Kaste med sten, når man selv bor i glashus
... så ville det måske både være til at holde ud og tilmed oplysende at følge politiske diskussioner.
Danmark skal kæmpe for homoret
Gustav Sindberg, Skævinge
Tirsdag den 20. september blev den 18 år gamle regel Dont ask — Dont tellafskaffet i USA. Denne lov forbød homoseksuelle at springe ud, hvis de ønskede at gøre karriere inden for militæret. Dette er en kæmpe sejr for homoseksuelles rettigheder.
Men kampen er bestemt ikke overstået. Rundt omkring i verden, findes der stadig folk, som bliver dømt til døden pga. af deres seksualitet. Og folk bliver fortsat overfaldet, fordi de viser deres kærlighed — selv i Danmark.
Danmark må være foregangsland og råbe op for homoseksuelles rettigheder og menneskerettigheder generelt. Selv om vores størrelse nok er minimal, har vi muligheden for at gøre en forskel. Danmark får EU-formandskabet i første halvdel af 2012, og der burde vi netop sætte disse rettigheder på dagsordenen. Folk skal ikke diskrimineres, fordi de er anderledes. Der skal være plads til mangfoldighed og individualitet. Jeg håber, at afskaffelsen af Dont ask — Dont tellblot er første skridt.
Børn skal ikke arbejde
Ole Christensen, MEP (S)
I Usbekistan findes brutale eksempler på tvunget børnearbejde. Regeringsembedsmænd udnytter børn til arbejde under bomuldshøsten, og skolerne beordres til at lukke. Hvis lærere og offentlige ansatte ikke adlyder ordren, risikerer de at miste deres arbejde. Myndighederne truer også med at fængsle og tiltale familier, der nægter at lade deres børn deltage i høstarbejdet.
Regeringen i Usbekistan nægter at problemet eksisterer. Der er tale om arbejde på familielandbrug, siger den. Derudover afviser man at give tilladelse til en uafhængig overvågningsmission, der kan undersøge spørgsmålet.
EU har et moralsk medansvar, fordi 23 pct. af den usbekiske bomuld i en årrække er importeret til Europa. Derfor arbejder Europa-Parlamentet for en aftale, der stemmer overens med EU's værdier og mål.
F.eks. skal der være mulighed for effektivt at spore produkter, som er produceret vha. børnearbejde. Det er nødvendigt, at EU prioriterer menneskerettigheder frem for økonomiske handelsincitamenter.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,24. september 2011, Tal efter planen
7701,/debat/2013/04/verden-forskel,En verden til forskel,Lars Olsen og Jens Joel," Et lille bogstav i navnet. Men en verden til forskel på Gellerup og Hellerup. Uligheden i Danmark er stigende. En ulighed, der desværre er særligt synlig, når man taler om boligområderne, hvor hele bydele er præget af enten rigdom eller fattigdom.
I mange af de større byer ser vi, at lavindkomstgrupper klumper sig sammen i de almene boligområder, mens ejerlejligheder og villakvarterer i stigende grad huser de velstillede familier. Polariseringen har konsekvenser for forståelsen mellem befolkningsgrupper og vanskeliggør den sociale mobilitet i de lokale folkeskoler. Der er brug for langt mere debat om by- og boligpolitikken, som er nøglen til meget andet – skoleforhold, kriminalitet m.v.
Begge denne kroniks forfattere har personlige erfaringer fra udsatte boligområder. Lars Olsen boede mange år på Nørrebro, hvor datteren gik i den lokale folkeskole. Den barske hverdag i kvarteret er beskrevet i bogen Det delte Danmark (2005).
I september 2012 flyttede Jens Joel ind i blokkene i Gellerupparken. Det tog kun to måneder, fra jeg skrev mig op, til jeg kunne flytte ind. Jeg kom foran i køen, fordi jeg har fast arbejde. En ordning, der skal få flere ressourcestærke beboere til blandt andet Gellerup. Og det er sådan set en udmærket ordning. Desværre benyttes den af meget få. Gellerup er Danmarks fattigste sogn, og vi slås med et blakket ry i medierne.
Der må gøres op mod den stigende polarisering mellem boligformer og -områder. Der er brug for større ligestilling mellem ejerboliger og almene boliger, og vi må undgå, at socialt udsatte klumpes sammen i et mindre antal belastede områder. Der er brug for en samlet bypolitik.
Både fattige og rige koncentreres
Den økonomiske ulighed på det danske boligmarked er markant. Det er en generel tendens, at personer på overførselsindkomster er overrepræsenteret i de almene boliger. Tal fra Arbejderbevægelsens Erhvervsråd viser, at andelen af fattige i almene boliger er fordoblet siden 2002, og at særligt de udsatte boligområder har oplevet en meget stor tilvækst. Målsætningen om at tiltrække flere ressourcestærke beboere er ikke lykkedes i tilstrækkelig grad. De højtuddannede vil hellere bo med andre højtuddannede, og de har økonomiske fordele af at købe deres bolig, fordi skattepolitikken har begunstiget boligejerne. Konsekvensen er, at de fattige koncentreres i socialt belastede boligområder, mens de rige samler sig i velhaverkvarterer.
Opgøret med fattigdomsskabende ydelser som starthjælp og kontanthjælpsloft peger den rigtige vej, men vi skal videre. Udflytningen af kommunale arbejdspladser, som man blandt andet gør i Aarhus, erhvervsudvikling og reformer på kontanthjælps- og uddannelsesområdet skal sikre beboerne en bedre chance for at blive selvforsørgende.
Tryghed og helhedsindsats
De udsatte boligområder slås med et blakket ry, utryghed og nedslidte omgivelser. Derfor er de ikke attraktive for ret mange af dem, der har midlerne til at vælge selv. Der er brug for en helhedsorienteret indsats, hvis de udsatte boligområder skal gøres til attraktive bydele. Gennemgribende fysiske forandringer, fritidsjob og fritidstilbud, flere arbejdspladser, socialt blandede skoler og et opgør med ballademagerne er vejen frem.
Der er hårdkogte kriminelle, som bare skal fængsles. Mange af dem, der laver ballade, er imidlertid rodløse unge, som har for få alternativer til kvarterets asociale subkultur. Mange er unge med indvandrerbaggrund, hvor forældrene ikke har råd til – eller tradition for – at betale for SFO, fritidsinteresser osv. Derfor hænger de på gadehjørnerne uden ordentlige aktiviteter at tage sig til, og de bliver fanget ind af en subkultur præget af destruktive normer og æresbegreber.
Der bør skabes bedre fritidstilbud og for den sags skyld stilles krav om deltagelse i aktiviteter efter skoletid, ligesom helhedsskolen bør komme til sin ret som generel model. Helhedsskolen tilbyder børn og unge hjælp til lektier, og de stifter gennem skolen bekendtskab med den lokale fodbold- eller skakklub. Aktiviteter, som andre børn og unge får hjælp til af deres forældre.
Ligestil ejer- og almenbolig
En forstærket indsats i de belastede områder er kun en del af løsningen, nok så vigtigt er billige almene boliger andre steder i byerne. Dette vil ikke alene give nye muligheder for de socialt udsatte, men også åbne de attraktive bydele for folk med mellemindkomster som pædagoger og politibetjente.
Den almene boligsektor har i dag hverken finansiering eller driftsvilkår, som matcher ejerboligsektorens konkurrencefordel i en kamp om attraktiv bosætning. Det bliver ofte for dyrt at bygge alment på de attraktive beliggenheder.
Historisk har ideen med almene boliger været at give helt almindelige indkomster en mulighed for at bo godt – over hele byen. Den almene sektor spillede i mange år en central rolle på midtbanen i dansk boligpolitik. I dag fortrænges den alt for ofte til rollen som udbyder af boliger til socialt udsatte, som ikke har andre muligheder. Det er ikke sektorens selvforståelse. Og det er efter vores mening heller ikke sektorens potentiale. Almene boliger kan meget mere, men slås lige nu med vigende politisk interesse og fordomme, der hæmmer udviklingen.
De almene boliger har i mange år været økonomisk forbigået til fordel for andre boligformer. Alligevel taler man om det almene boligbyggeri som det eneste statsstøttede boligbyggeri. Det er rigtigt, at alment boligbyggeri er støttet, men intet boligbyggeri i Danmark er ustøttet. Ejerboligerne er endda støttet med skattebegunstigelser og afdragsfrihed, der har vist sig at udløse boligbobler. En ejerbolig er derudover et kapitalgode for husejere, hvor den almene bolig fungerer som forbrugsgode.
For at de almene boliger kan ligestilles med ejerboliger, er vi nødt til at sikre nogle økonomiske fordele. Billigere lån og lavere husleje vil være nogle bud på at gøre den almene sektor mere attraktiv.
Brug for blandede byer
Vi oplever i disse år den voldsomste migration imod storbyerne siden industrialiseringen. Nye kvarterer skyder op i mange af de større byer, og dette lægger sporene for samfundsudviklingen årtier frem.
I nogle af de store projekter er der almene boliger, som kan skabe en god blanding af høj-, mellem- og lavindkomster. Kig bare til Vejle og det store byudviklingsprojekt på Aarhus Havn.
Andre steder opføres derimod kun luksuslejligheder for de tykkeste tegnebøger. Et af de værste eksempler er den nye bydel i Tuborg Havn ved Øresund. Det konservative Gentofte benyttede ikke muligheden til lidt mere social balance, i stedet blev kvarteret kendt for storsvindleren Stein Bagger og gangsteren Brian Sandberg. Måske var kommunen bedre tjent med boliger til VVS’eren, der ordner afløbet, og sosu-assistenten, som passer de gamle på ældrecenteret …
I København er der gang i en hel stribe projekter, men med svingende antal almene boliger. Det er især samspillet mellem byggetidspunkt og konjunktur, som bestemmer antallet af almene boliger – og dermed kvarterets sociale sammensætning. Det er alt for tilfældigt. Københavns Kommune efterlyser ændringer af planloven, så kommunen kan stille krav i lokalplanen om bestemte boligformer og sikre billige grunde til almene boliger. Det er i vores øjne gode og fornuftige forslag.
Borgerlige politikere argumenterer med, at vi bare skal lade markedet råde. Det er ikke klogt. Talrige undersøgelser viser, at socialt blandede områder fører til højere social mobilitet og lavere kriminalitet. Børn af lav- og mellemindkomster når simpelthen længere i blandede bolig- og skolemiljøer. En fremsynet bypolitik kræver investeringer her og nu, men de kommer tifold igen i form af færre udgifter til specialundervisning, socialarbejdere, politi og meget andet.
Vi bør fastholde den danske tradition for blandede byer, hvor vi kender hinanden på tværs. Det kræver nye politiske tiltag.
Lars Olsen er journalist, forfatter og foredragsholder. Jens Joel, MF (S) er medlem af By- og Boligudvalget




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,15. april 2013,"Historisk har ideen med almene boliger været at give helt almindelige indkomster en mulighed for at bo godt – over hele byen. Den almene sektor spillede i mange år en central rolle på midtbanen i dansk boligpolitik. I dag fortrænges den alt for ofte til rollen som udbyder af boliger til socialt udsatte, som ikke har andre muligheder. Det er ikke sektorens selvforståelse. Og det er efter vores mening heller ikke sektorens potentiale. Almene boliger kan meget mere, men slås lige nu med vigende politisk interesse og fordomme, der hæmmer udviklingen."
925,/debat/2016/01/folk-8,FOLK,Niels Ivar Larsen," Placido Domingo
Hvilket stemmeregister! Dagens 75-års-fødselar var først ’lirico-spirito’-tenor, men med tidens fylde har han bevæget sig over i barytonlejet. En svipser var dog landeplagen ’Perhaps Love’ med John Denver. 
Discountjihadister
Er Islamisk Stat terrorismens svar på taxitjenesten Uber? Det begynder trendy og cool, men ender som pukleri for sulteløn: Ifølge iagttagere har et trængt IS halveret sine jihadisters månedsløn til 200 dollar.
M. Grafström
Og en sejr for naturlig nøgenhed i byrummet! Jurister i Københavns politi har omgjort en beslutning fra december, så nu kan denne kunstners fotos af afklædte kvindekroppe alligevel sættes op på Nytorv.
Kristian Jensen
Danmark skal i dag stå på mål for sin indsats for menneskerettighederne de seneste fem år. Vi kan kun håbe på at dydsmønstre i FN’s menneskeretsråd som formandslandet Saudi-Arabien vil vise sig nådige.
",1.0,21. januar 2016,"Og en sejr for naturlig nøgenhed i byrummet! Jurister i Københavns politi har omgjort en beslutning fra december, så nu kan denne kunstners fotos af afklædte kvindekroppe alligevel sættes op på Nytorv."
6938,/debat/2013/08/videnskabeligt-syn-paa-gud-trange-kaar,Et videnskabeligt syn på Gud har trange kår,Jørn Borup," 
	Lasse Jensen beskriver et Fox News-tv-interview, hvor studieværten i et såkaldt kritisk interview afslører sin manglende viden om og sans for emnet (Information den 31. juni).

	Hun borer i det for sagen uvedkommende aspekt – at religionshistorikeren, der har skrevet en bog om Jesus, selv er muslim – og forsøger derved angiveligt at gøre historien journalistisk relevant ved at lade den handle om holdninger frem for forskning. Resultatet bliver dybt pinligt.

	Lasse Jensen tager afsæt i affæren til at problematisere feltet religion, forskning, politik og medier. Lad mig kaste lidt mere brænde på bålet ved at påstå, at danske medier generelt har svært ved at kapere religionsvidenskabelig forskning.

	En journalistisk vinkel er at finde ’den gode historie’. Denne findes ofte ved at lade forskellige holdninger mødes, gerne så argumenterne bliver skingre og letforståelige. Islam er næsten altid en god historie, for her har de fleste en mening.

	Omvendt er tilgangen til østlige religioner som buddhismen næsten altid præget af et mere positivt syn. Når buddhister i Burma tyer til vold, er den underforståede indgangsreplik: Hvordan kan det dog lade sig gøre?’Skulle der i et interview luftes muligheden for medieskabte virkeligheder, kan man være ret sikker på, at en sådan kommentar sløjfes – måske er konstruktivisme ikke del af pensum på journalisthøjskolen?

	Misforståede anmeldervalg

	Mere tydelig er den tvivlsomme forståelse for religionsvidenskab i redaktionelle valg af anmeldere til fagbøger om emnet. Når sådanne indimellem bliver udvalgt til anmeldelse – og det er sjældent sammenlignet med de mange anmeldte ideologiserende debatbøger – synes redaktørerne at have en idé om, at det bedst gøres af folk indefra. Man lader altså religiøse anmelde religionsvidenskabelige bøger, for de må jo vide bedst selv.

	Logikken er den samme tvivlsomme, som hvis man lader en biolog og en kreationist diskutere evolution som to ligeværdige eksperter fra hver deres position. En sådan misforståelse ville aldrig blive godkendt inden for andre felter, med mindre man altså bevidst går efter ’den gode historie’ frem for den faglige indsigt.

	Jeg husker selv min overraskelse over engang i Weekendavisen at få anmeldt en bog om buddhister af en buddhist (der naturligvis ikke kunne lide min bog, fordi jeg ikke selv er buddhist), og tilsvarend at få anmeldt en anden i Jyllands-Posten (JP) om religion og integration af en højreradikal sognepræst, der tydeligvis ikke havde læst bogen, men som kunne bruge den til sine egne ideologiske kæpheste.

	Men jeg har også hæftet mig ved de mange teologer og præster, der bliver sat til at anmelde religionsvidenskabelige emner. Især JP har en vis forkærlighed for at få Tidehvervs-kristne til at agere fagfolk inden for religionsfeltet. Naturligvis lægger flere af disse pen til forargelse over en lærebog om kristendom, der omhandler Jehovas Vidner; en bog af en amerikansk religionssociolog, der påstår, vi i Danmark nærmest ingen religion har; eller bøger om kristendom, der piller ved religiøse doktriner. Rubrikken til Lasse Jensens indlæg om Fox News var: »Må en muslim skrive om Jesus?« Man kunne lige så retorisk spørge: Må en religionsforsker? Selv ville jeg naturligvis sige: ja, naturligvis, hvem ellers?

	Trængt faglighed

	I det hele taget har den faglige religionskritik i medierne trange kår. Det vil sige den mediedækning, der tager forskningen alvorligt uden at være normativt holdningsbaseret. Bøger om Kirkegaard og Grundtvig, yoga og mindfulness får ofte pæn omtale, fordi de er med til at genfortrylle vores verden, typisk skrevet ud fra religiøse og bekræftende idealer om vores angivelig kulturelle ophav eller autentiske spiritualitet.

	Analytiske bøger, der affortryller og stiller spørgsmål uden ideologiske værdidomme, er sjældent interessante for medierne. Måske fordi religion helst skal forblive fortryllet som noget ganske andet, som ingen af os ’jo rigtig kan sige noget om’ (selvfølgelig kan vi det!), og som derfor ikke skal trivialiseres som et helt almindeligt socialt, kulturelt og kognitivt fænomen.

	Måske fordi de færreste journalister dybest set har forståelse for eller interesse i (religions) videnskab? Lasse Jensen pegede i hvert fald på et eksempel, der ikke bør være kilde til inspiration for danske medier.

Jørn Borup er lektor i religionsvidenskab på Aarhus Universitet
",104.0,7. august 2013,"	Omvendt er tilgangen til østlige religioner som buddhismen næsten altid præget af et mere positivt syn. Når buddhister i Burma tyer til vold, er den underforståede indgangsreplik: Hvordan kan det dog lade sig gøre?’Skulle der i et interview luftes muligheden for medieskabte virkeligheder, kan man være ret sikker på, at en sådan kommentar sløjfes – måske er konstruktivisme ikke del af pensum på journalisthøjskolen?"
4147,/debat/2014/09/broen-danmark,Broen til Danmark,Andreas Bülow Hansen," Nu gled jeg over igen. Øresund skinnede safirblåt, mens togkontrolløren baksede sig igennem kupeen. Nervøsiteten sitrede i min krop. Brevet var kommet frem dagen forinden. Det svenske Migrationsverk havde i en formel tone angivet, at min venezuelanske kone skulle anskaffe sig en E-tyg sygeforsikring inden 14 dage, ellers ville hun blive bedt om at forlade Schengen-området.
Jeg havde ringet og spurgt, hvordan denne sygesikring kunne rekvireres. Svaret var, at det var en statslig forsikring, som kun kunne opnås igennem opholdstilladelse i et andet EU-land. Med andre ord skulle hun have en opholdstilladelse for at få en opholdstilladelse.
Jeg havde arbejdet under pres før, men intet kunne sammenlignes med dette. Vi boede i en lille fremlejet lejlighed i Almedalsgatan, kontrakten udløb om en måned, jeg sled mig selv op på et call-center for at skrabe sammen til huslejen. Min kone, Merary, måtte ikke arbejde, hun var på processuelt ophold, og om 14 dage kunne det alt sammen være slut.
Vi var flygtet fra et bureaukratisk system blot for at havne i et nyt.
Seks måneder inden var vi flyttet tilbage til Danmark efter mange år i Latinamerika. Eller rettere: Vi havde opgivet at bosætte os i Danmark med det samme og var i stedet taget til Sverige.
Der var så meget, jeg ikke måtte i mit hjemland, hvis jeg ville bosætte mig med Merary. Ikke være for ung, ikke have for stor tilknytning til et andet land, ikke have modtaget kontanthjælp inden for de seneste tre år, ikke bo i en fremlejet bolig. Man havde tilmed sat en pris på familiesammenføring. Det kaldtes en »sikkerhedsstillelse«. Et meget afmålt begreb, men prismærkatet var der stadig: 120.000 kroner. Kronen på værket var i midlertidig det nye pointsystem. Der blev givet point til akademiske uddannelser og til de erhvervserfaringer, som indgik på en positivjobliste. Positiv. Negativ. Positiv. Negativ. Positiv. Negativ. Positiv. Negativ.
Kunne ikke hjælpe
Endelig nåede toget frem til Hovedbanegården. Jeg tog til Borgerservice i Nyropsgade.
Jeg fandt mailen fra Ægteskab uden Grænser frem, min sidste livline. Jeg begyndte at forklare funktionæren, hvad de havde forklaret mig i mailen. At der var en særlig klausul, der gav ægtefæller til udeboende danskere ret til et EU-sygesikringsbevis, som ville give hende den fornødne E-tyg-sygeforsikring, som hun manglede i Sverige.
Damen bag skranken så mærkeligt på mig og ringede til en eller anden for at tjekke det. Hun rystede på hovedet.
»Jeg er ked af det. Jeg kan ikke hjælpe dig.«
Jeg bed mig i læben, samlede mine papirer og trak ud af bygningen. Satte mig i solen og begyndte at tænke. Jeg satte mig for at gennemlæse lovgivningen. Det stod dér, sort på hvidt. Jeg var grænsegænger, min kone var dækket, hun havde ret til kortet, der kunne forhindre hendes udsmidning.
Inde i Borgerservice skulle der en lang overtalelse til, for at funktionæren ville spidse ører. Hun noterede stakåndet url-adressen på lovpakken, tastede den ind på sin computer og måtte til sidst bøje sig.
Merary blev ikke smidt ud af Schengen-området, men vi følte, at vi havde vundet en pyrrhussejr. Måneders stress og usikkerhed, men hvad havde vi opnået? At kunne blive boende i nabolandet, stadig udstødt fra det land, hvor jeg selv var født og opvokset, hvor min familie og mine venner boede.
Udleverede ens sjæl
Sverige var ikke mit valg. Det var systemet, der havde valgt for mig. Jeg følte mig rodløs og turde slet ikke tænke på, hvordan Merary havde det. Det var ikke altid, at vi var gode til at snakke om tingene. Jeg kunne mærke, at opholdet havde rystet vores forhold en kende. Der var aftener, hvor jeg kom udmattet hjem, jeg var tom for ord, havde ikke mental energi til at udtrykke noget om mig selv eller til at spørge ind til hende.
Det blev efterår, og vi besluttede at forsøge. Vi ville søge i Danmark, ikke efter de danske regler, men derimod udnytte den sprække i lovgivningen, som gjorde, at vi kunne søge efter EU-reglerne.
Det krævede et større arbejde. Vi samlede bilag ind, hele vores ophold i Sverige skulle dokumenteres.
Jeg klistrede indkøbsbon’er på papirark og scannede dem, tænkte på, hvor trivielt det måtte være for en funktionær at gennemgå dem. Om jeg havde købt kondomer eller tamponer? Om jeg var til jazz eller softrock? Om jeg købte alt mit tøj i H&M? Om jeg var til fråds? Mine lægebesøg skulle også med, ligesom el- og telefonregninger, lejekontrakter, pendlerkort, vielsesattest, forsikringspapirer, kvitteringer for biblioteksbesøg og lønsedler. Det værste var dog kontobevægelser i banken. Hele min historik på et par linjer. Jeg havde aldrig tænkt, at økonomi kunne være intimt. Det føltes som at udlevere ens sjæl.
Da vi troppede op på Udlændingestyrelsen i Ryesgade, var der som sædvanligt helt fyldt. Medarbejderne kæmpede en brav kamp for at betjene massen.
Jeg følte en vis medlidenhed med dem. De var ansat i rigets mest forhadte institution, deres job var at implementere en lovgivning, som gjorde det sværest muligt at efterkomme deres klienters krav. En af funktionærerne var en muslimsk dame med tørklæde. Måske havde man sat hende der for at berolige ansøgerne. Signalværdi, vigtigere i vores tid end nogensinde før.
Dystopisk roman
Da det endelig blev vores tur, så damen bag skranken smilende på os. Vi lagde de 177 ark op på disken, som indeholdt omtrent 3.000 kvitteringer og dokumenter.
»Det ligner næsten en lille roman.«
Det var en roman, en dystopisk roman. Orwell kunne have skrevet den.
Vi afleverede og signerede og vendte hjemad, over broen. Endnu engang denne forbandede uvished. Nerverne var tyndslidte efterhånden. Inde på diverse internetfora havde jeg læst skrækhistorier om de sagsbehandlere, som nu sad med vores ansøgninger.
Det rygtedes, at man fra højeste plan i Justitsministeriet havde skærpet kravene til forvaltningen. Der skulle ikke bare bores i de bilag, som kunne underbygge påstanden om, at ansøger havde udnyttet arbejdskraftens frie bevægelighed, der skulle også findes huller, som kunne så tvivl om, hvorvidt opholdet var faktuelt. Omvendt bevisbyrde kaldtes denne praksis i folkemunde.
Tilsyneladende var kravet opstået, fordi nogle politikere mente, at Metock-dommen åbnede portene for alt for mange.
Når man ikke kunne undgå at følge EU-reglerne, kunne man i det mindste gøre livet svært for dem, der søgte. Således var der mange, der havde ventet i syv måneder. Ved eventuelt afslag kunne sagen appelleres til Justitsministeriet, som havde en yderligere syv måneders behandlingstid på klager. Kunne vi overhovedet holde til det? Jeg havde kun aftalt til tre måneder frem med den nye udlejer. Vi kunne potentielt være hjemløse i Malmø igen til foråret.
Lettelsen
Endelig en februardag kom meldingen. Vi jublede. Var i ekstase. Skålede i champagne, lavede overtræk på kortet. Lagde planer, begyndte at konkretisere dem. Den ubeskrivelige følelse af lettelse, af at have vundet en lang og opslidende kamp.
Merary begyndte på dansk sprogskole, fik arbejde på deltid efter fire måneder. Jeg skiftede job og begyndte senere på en uddannelse.
I dag kører jeg over broen igen. Denne gang som turist, jeg skal op og se universitetsbyen i Lund. Jeg åbner togvinduet. Ude på vandet er der diset, fugtigt. Pludselig, et modkørende tog. Jeg ser dem i den anden kupé. Følelserne sidder uden på deres kroppe. I hænderne en attachémappe. Jeg prøver at berolige dem. Jeg siger, at de nok skal klare den.
 
 
 
Andreas Bülow Hansen er i lære som film- og tv-produktionstekniker




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",7.0,22. september 2014,"Det krævede et større arbejde. Vi samlede bilag ind, hele vores ophold i Sverige skulle dokumenteres."
39,/debat/leder/2016/06/drab-privat-anliggende,Drab er ikke et privat anliggende,Line Vaaben," At slå et andet menneske ihjel er den ultimative voldshandling. Ikke kun for ofret. Men også for gerningsmanden og for dem, der står den dræbte nær. Som den tysk-amerikanske sociolog og historiker Gerhard Falk skriver i sin bog om emnet: »Det eneste, vi rent faktisk ejer, er vores liv.« Derfor er det også glædeligt, at der i Danmark, såvel som i andre europæiske lande og USA, er sket et betydeligt fald i antallet af drab de senere årtier. Herhjemme fra mellem 80 og 90 drab til mellem 40 og 50 årligt.
Den type drab, der bliver begået flest af, har familiemedlemmer som ofre og gerningsmænd: Mødre og fædre, der dræber deres børn; ægtemænd, der dræber deres koner og kærester; og børn, der slår deres forældre ihjel. Der, hvor vi burde føle os allermest trygge, finder det allerfarligste sted.
Vi hører typisk om sagerne i formiddagsaviserne, når de slår historierne stort op på spisesedlerne med krimitekniske detaljer og fyldige retsreportager. Men sjældent er sagerne genstand for grundig ekspertbaseret forskning og journalistik.
Læs også: Vi mangler viden om drab i Danmark
Denne mangel har vi på det seneste forsøgt at gøre noget ved med en serie, hvor vi har undersøgt drab i familien, med hjælp fra blandt andrenogle af de fremmeste eksperter i Europa. Målet har ikke været at få folk til at gyse, men at kaste lys over en form for kriminalitet, som mange mennesker tror, i største antal bliver begået blandt rockere, bandemedlemmer og stofmisbrugere.
Den statistiske sandhed er dog, at drab mellem mænd i kriminelle miljøer falder, mens drab mellem familiemedlemmer udgør en stadig større andel.
Læs også: Mænd, der mener, de har ret til kvinder
Så sent som fredag aften i sidste uge fandt en mor sin halvandet år gamle søn død i sin eksmands rækkehus. Faderen havde begået selvmord ved at kaste sig ud foran et tog.
Forud var angiveligt gået uoverensstemmelser mellem de to fraskilte forældre. Hændelsen blev af flere medier beskrevet som en ’familietragedie’. Og ja, det var en tragedie, der fandt sted inden for familien. Men vendingen er med til at understrege opfattelsen af drab på børn, kvinder, søskende og fædre som noget privat. Ligesom når man kalder en mands drab på ekskonen for et ’jalousidrab’ eller beskriver handlingen som at det ’slog klik.’ Retorikken får familiedrab til at lyde som uforudsigelige – næsten uundgåelige begivenheder inden for hjemmets fire vægge.
I kontrast til forebyggende tiltag og særlige indsatser mod terror, rocker- og bandedrab, som har folkelig opbakning og politisk tilslutning, har drab i familien det med at blive anset som en del af privatlivet, vi ikke kan gøre noget ved.
Men sådan er det naturligvis ikke. Den internationale forskning peger på, at motiverne til drab ofte er bygget op over længere tid. At der ikke sjældent er psykisk sygdom, alvorlige skilsmissekonflikter og forudgående selvmordstanker involveret.
En del af drabene er også nøje planlagt, og ofte finder man meget stærke idealer om familien og kønsroller hos gerningsmanden. Det er netop truslen mod disse forestillinger, der sætter gang i de begivenheder, der ender med drab.
Forskningen peger også på flere steder, hvor vi som samfund kan sætte ind: med bedre rådgivning i bitre skilsmissesager, bedre behandling til psykisk syge forældre, risikovurderinger og tidligere indsats mod vold i hjemmet – ikke mindst ved sager, hvor mænd slår deres partner. Indsatserne bør bygge på gode data og solid forskning. Begge dele har vi endnu til gode i en dansk sammenhæng – om end noget er på vej.
Enkelte læsere har givet udtryk for, at de har fundet nogle af afsnittene i denne serie barske. Vi har blandt andet i artiklen »Brændt« interview-et en far, der slog sine to døtre ihjel, og børnenes mor, der reflekterede over, hvad der gik forud for drabet og hvilket liv, der kom bagefter.
Hvorfor skrive om noget, der er så forfærdeligt og så privat? Netop derfor. Hvis man skal forebygge, er der brug for at betragte familiedrab som et samfundsanliggende. Og det betyder også, at vi skal skrive om det. De mennesker, hvis liv er blevet taget af personer, de har sovet ved siden af og spist morgenmad med, bliver ikke mere levende af, at vi afskriver deres død som private tragedier.
Læs også: ’Jeg vidste bare, at det var mine piger, og at han havde slået dem ihjel’
",7.0,15. juni 2016,"I kontrast til forebyggende tiltag og særlige indsatser mod terror, rocker- og bandedrab, som har folkelig opbakning og politisk tilslutning, har drab i familien det med at blive anset som en del af privatlivet, vi ikke kan gøre noget ved."
12224,/debat/2011/05/voldsforherligende-logik,Den voldsforherligende logik,Marc Grønlund," For nylig indløb to bemærkelsesværdige nyheder, som synes at spejle hinanden på tragisk vis, om end forbindelsen mellem dem sikkert vil stå lidt uklar for de fleste: Angrebet på Gadaffis søns bolig, hvorved sønnen blev dræbt sammen med tre børn, og ugen efter blev Osama bin Laden skudt af USA's specialstyrker i Pakistan.
To ting forener disse hændelser: Vestligt militær stod bag og uskyldige blev dræbt.
De mest fremtrædende reaktioner i Vesten i forhold til bin Ladens død var jubel og glæde, mens angrebet i Libyen blev forbigået med en vis tavshed.
På bundlinjen lykkedes det ene attentat, mens det andet gik galt. Men var der reelt set ikke lidt mere på spil end som så?
Det 'mislykkede' attentat i Libyen slog foruden Gaddafis søn, også tre børn ihjel, ligesom de øvrige tilstedeværende i bin Ladens hus også blev dræbt, uden nogen sikker viden om deres identitet. De fleste vil nok mene, at begge angreb var både forsvarlige og legitime, om end det var beklageligt, at uskyldige blev dræbt.
Men hov ... Er det ikke lige præcis denne logik, som vi i Vesten plejer at finde dybt uforsvarlig, når den gælder vold rettet imod os selv?
Et simpelt tankeeksperiment ud fra de to attentater kan let afsløre hykleriet i denne udbredte antagelse:
Hvis det var vores leder?
Hvis nu en 'fjende' forsøgte at få ram på eksempelvis den amerikanske præsident eller en anden topfigur, men samtidig slog halvdelen af vedkommendes familie eller nogle tilfældigt forbipasserende ihjel, med hvilken ret ville USA og evt. NATO så fordømme dette, når det er det samme man gør, eller forsøger at gøre, i Gaddafis tilfælde?
Og mere analogt til bin Laden; hvis et angreb på en vestlig mediepersonlighed (hvilket i høj grad var bin Ladens rolle) eller militærleder lykkedes, men at samtlige øvrige tilstedeværende også blev dræbt, så var det vel bare ærgerligt for dem, at de var på det forkerte sted på det forkerte tidspunkt?
Spørgsmålet er her, om ikke Vesten har tilkendt sig selv en moralsk overhøjhed, hvor alt hvad man foretager sig af voldshandlinger pr. definition er enten retfærdiggjort eller i tilfælde af 'fejl' undskyldeligt?
Problemet er blot, at man dermed ingen som helst ret har til at fordømme de andres vold.
Når man ikke er villig til at fordømme eller, endnu mere passende, helt afstå fra vold mod uskyldige, hvilken troværdighed har det så, at begræde de ting, som Gaddafi og bin Laden holdes ansvarlige for og som åbenbart tilmed retfærdiggør at myrde dem?
Ud fra den selv samme logik ville det være ikke bare legitimt, men måske endda nødvendiggjort at begå attentater på NATO-landenes ledere med tanke på deres ansvar for volden i både Libyen, Afghanistan og Pakistan.
Her nytter det netop ikke at sige, at det var modstanderen, som slog først  Dette ville lige præcis være Gaddafis og bin Ladens pointe, blot med omvendt fortegn.
En aldeles logisk konsekvens i forlængelse heraf må desuden være, at såfremt et attentat mod en vestlig leder lykkedes, så burde nyhedsdækning af mordet udelukkende vise billeder fra enten udbombede bygninger i Libyen eller en tavs landsby i Pakistan udsat for en af de utallige terrorhandlinger, der går under navnet 'droneangreb'.
Vi er vor egen fjende
Det tilsvarende var i hvert fald tilfældet med bin Laden, hvor alt, hvad vi åbenbart havde brug for at se for at blive mindet om det rigtige i volden, var billeder af 11. september-angrebet.
Denne tankerække synes måske nok absurd for de fleste, men det må i så fald betyde, at de standarder for beklagelse og fordømmelse, som gælder de 'andres' vold, netop ikke gælder for én selv. At dømme ud fra reaktionerne fra både medier og politikere, ser dette ud til at være tilfældet. Var det muligvis ikke på tide at tænke sig lidt om, før denne logik endnu engang vender volden den anden vej?
Hvis det sker, vil det i hvert fald være topmålet af hykleri at komme med protester og fordømmelser.
I internationale forhold gælder den stærkes ret frem for alt. Og den stærke tildeler altid sig selv ret til at tæske løs på de svage, for derefter at blive dybt forarget, når disse slår igen.
I den forstand er 'terrorisme' ikke noget essentielt begreb, som kan knyttes til en særlig aktør, derimod er det alene et udtryk for den magtrelation, som hersker mellem to parter. Derfor lykkes USA (og med dem Israel) med at kategorisere sine modstanderes handlinger som 'terror', mens eksempelvis typer som Gaddafi og bin Laden ikke kan  ret beset er de dog i mange sammenhænge to alen af samme stykke.
Mest af alt bør vi tage afstand fra den voldsforherligende logik, uanset hvem den rettes imod og uanset hvem den kommer fra.
I den henseende er begge parter nemlig 'fjenden'.
Marc Grønlund er historiker og journalist




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",41.0,11. maj 2011,"Hvis det sker, vil det i hvert fald være topmålet af hykleri at komme med protester og fordømmelser."
996,/debat/2016/01/toerrer-flygtningeproblemet-paa-tyrkiet,Vi tørrer flygtningeproblemet af på Tyrkiet,Ahmed Zalaf," I de sidste dage i november fik EU en milliardaftale (tre mia. euro, 22,5 mia. kr., red.) kr. i stand med Tyrkiet, der skulle føre til en »øjeblikkelig og betydelig reduktion« i antallet af flygtninge og migranter, der krydser over grænsen til det europæiske fastland.
Vesten tørrede dermed en stor del af ansvaret for at begrænse flygtningestrømmen af på Tyrkiet. Og spørgsmålet er, om de tyrkiske myndigheder er i stand til at klare opgaven? Mine oplevelser som ung mand af mellemøstligt udseende, der i december forsøgte at tage på ferie i Istanbul, tyder på, at det langt fra er tilfældet.
Da mine tre små søskende og jeg landede i millionbyens Sabiha-lufthavn den 20. december, blevvi stoppet af en civil politimand, som spurgte om formålet med vores rejse. Vi fortalte, at vi var kommet for at opleve Istanbul og dens smukke attraktioner, men blev ført ind i et afhøringslokale. Betjenten tog vores mobiltelefoner og pas og bad os vente. Et par timer efter vendte betjenten tilbage og nægtede os uden begrundelse, men med aggressiv og hård tone indrejse til Istanbul. Vi forklarede, at vi var danske studerende, der havde bestilt hotel og hjemrejsebilletter, men lige lidt hjalp det. På tyrkisk blev vi nægtet at ringe til de danske myndigheder, vores familie eller at gå på wc. Morgenen efter blev vi sendt tilbage til Amsterdam.
Det ramte os hårdt at blive behandlet som hårde kriminelle på grund af vores navne og udseende. Men uden at forsvare de tyrkiske lufthavnsbetjente er man nødt til at se deres handlinger i en bredere kontekst.
Vestlige medier og politikere har i debatten om flygtningestrømmen rettet hård kritik mod de tyrkiske myndigheder. Tyrkiet har ikke bekæmpet terrorbevægelsen IS tilstrækkeligt, har anklagen lydt. Kritikken samt det faktum, at store dele af ansvaret for de syriske flygtninge nu hænger på Tyrkiets skuldre, har uden tvivl bebyrdet den tyrkiske stat. Med den aftale, Tyrkiet indgik med EU den 29. november, påtog landet sig at dæmme op for tilstrømningen af flygtninge til Europa. Det var, hvad EU-præsident Donald Tusk anførte. De tyrkiske myndigheder har derfor indført nye tiltag som eksempelvis nye visumkrav for syriske statsborger, der ønsker at rejse til Tyrkiet.
6.000 jihadister?
 Det ramte os hårdt at blive behandlet som hårde kriminelle på grund af vores navne og udseende. Men uden at forsvare de tyrkiske lufthavnsbetjente er man nødt til at se deres handlinger i en bredere kontekst.

Ahmed Zalaf

Og den øgede kontrol gælder altså også for dem, der kommer nordfra. Unge mænd som mig bliver på vores vej til Istanbul, Alanya eller Marmaris for at opleve landets enestående seværdigheder og gamle kultur stoppet og sendt tilbage. Den tyrkiske præsident, Recep Tayyip Erdogan, udtalte tilbage i begyndelse af oktober, at Tyrkiet allerede havde forhindret 6.000 ’jihadister i at komme ind i landet. Denne udtalelse kom netop som svar på amerikanske anklager, om at Tyrkiet støtter forskellige militante bevægelser i Syrien. Men var alle 6.000 personer, som Tyrkiet sendte tilbage, rent faktisk jihadister? Det virker usandsynligt.
Under alle omstændigheder er det svært at se den hårde og diskriminerende sikkerhedspolitik i tyrkiske lufthavne, som mine brødre og jeg har oplevet på egen krop, som andet end et resultat af Vestens ageren i spørgsmålet om flygtningestrømmen og bekæmpelsen af IS.
Byrden, som er blevet lagt på Tyrkiets skuldre, er alt for tung. Vesten er nødt til tage et større ansvar.
Ahmed Zalaf er cand.mag. i historie
",35.0,9. januar 2016,Ahmed Zalaf er cand.mag. i historie
11909,/debat/2011/07/europaeisk-uforstand,Europæisk uforstand,Anders Lundkvist," Til gengæld for pengene skal grækerne nu igen spænde livremmen ind. Det virkede ikke for godt et år siden, hvor nedskæringspolitikken skabte en dyb realøkonomisk krise med faldende BNP og stærkt stigende arbejdsløshed. Derfor faldt skatteindtægterne, hvilket fik gælden til at vokse.
De nye nedskæringer vil heller ikke redde Grækenland, tværtimod. Det er de fleste økonomer  også uden for kredsen af keynesianere  enige om. Tallene og det sidste års erfaringer er for tydelige til, at der kan være basis for megen uenighed.
Grækerne bliver selvfølgelig vrede over at skulle yde ofre, der på forhånd er dømt nyttesløse. Men det store spørgsmål er, hvad der får trojkaen til at kræve denne selvmorderiske politik?
Jeg kan forestille mig tre forklaringer.
Nyliberalismens formål
Den første er rent politisk. Når man får penge, skal man yde noget til gengæld. Det er god moral  som ganske vist ikke blev praktiseret, da vestlige finanshuse for et par år siden blev reddet med milliarder af skatteydernes penge. Her var der stort set ingen modkrav. Over for Grækenland løftes pegefingeren imidlertid meget højt. Hvorfor? Formentlig fordi det er politisk nødvendigt for at få især de tyske vælgere til at acceptere støtten til Grækenland.
Den anden mulige forklaring på paradokset  at man kræver en græsk politik, som man véd ikke vil virke  er, at formålet ikke er at redde Grækenland ved at få landets gæld nedtrappet. Formålet er at bringe nyliberalismen til Grækenland (og de andre kriseramte lande) gennem privatiseringer og slankning af den offentlige sektor.
Denne forklaring falder i hak med Naomi Kleins teori i bogen Chokterapi. Tesen var, at hvis en økonomi er i en dyb politisk-økonomisk krise, er folk forvirrede, så de forstår ikke, hvad der rammer dem. Da er det tid til at smadre den offentlige sektor. Hendes eksempler omfattede Chile efter Pinochets kup og de østasiatiske lande efter krisen i 1997. Men Europa var en undtagelse, fordi nyliberalismens gennemførelse her var en graduel proces, startende i midtfirserne med det indre marked, der frigjorde kapitalen fra demokratisk kontrol. Måske kan gyldigheden af hendes teori i dag udvides til Europa?
Hvis denne forklaring er rigtig, må det siges at være højt spil, for omkostningen ved den ineffektive politik er, at euroen bringes i fare ved en græsk statsbankerot. Måske satser man som det mest sandsynlige scenarium på en kontrolleret 'restrukturering' af gælden, således at landet kan forblive i euroen.
Det bringer os til den tredje forklaring på den tilsyneladende irrationelle europæiske politik.
Følg pengene
En nedskrivning af gælden giver tab til kreditorerne. Dette er tyske og franske banker, men også trojkaen, der jo har lånt mange penge til Grækenland; fx ligger ECB inde med masser af græske statsobligationer.
Kreditorer kan vel ikke være interesseret i tab? Lad os grave lidt dybere ved at anvende det gode princip, der hedder follow the money. Umiddelbart taber de nævnte kreditorer, men den moderne  eller postmoderne  kapitalisme fungerer efter princippet om, at profitten ved en investering/spekulation tilfalder kapitalejerne, mens et eventuelt tab betales af skatteyderne (princippet gælder kun den kapital, der er så stor, at dens fald vil rive samfundsøkonomien med ned). Derfor kan aktionærerne i de store banker være ligeglade med, om Grækenland går fallit.
Hertil kommer, at de store spekulanter i græske papirer har forsikret sig mod tab. Det sker ved at købe credit default swaps (CDS'er). Risikoen er så her, om udstederne af disse CDS'er kan betale, hvilket de formentlig ikke kan, hvis en sydeuropæisk krise udløser en generel krise.
Kan ikke konkurrere
Forklaringen på den irrationelle politik skal formentlig søges i en kombination af de tre forklaringer.
Hvordan ville en rationel politik for øvrigt se ud?
Det egentlige problem er, at Sydeuropas produktivitet siden euroens indførelse er faldet mere og mere bagud i forhold til Nordeuropas. Op gennem 00'erne lånte Sydeuropa en masse, fordi den fælleseuropæiske rentefod var meget lav, men pengene blev brugt uproduktivt, i Spanien især til et byggeboom.
Derfor er den europæiske realøkonomi ikke konvergeret, tværtimod. Sydeuropa kan ikke konkurrere. Det problem kan kun løses gennem vækstpakker, og ved at det offentlige styrer kapitalen over i produktive investeringer, ikke mindst i eksportsektoren.
Men det koster penge, og trojkaen kræver, at hvad der er af penge bruges til at betale kreditorerne.
Dødedansen vil fortsætte.
Anders Lundkvist er politisk økonom ved Aalborg Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",24.0,6. juli 2011,"De nye nedskæringer vil heller ikke redde Grækenland, tværtimod. Det er de fleste økonomer  også uden for kredsen af keynesianere  enige om. Tallene og det sidste års erfaringer er for tydelige til, at der kan være basis for megen uenighed."
8464,/debat/2012/12/farveblindhed-folkeskolen,Farveblindhed i folkeskolen  ,Nanna Bøndergaard Butters," Rigtig mange skoler arbejder med ligeværd ud fra idealer om farveblindhed. I skoleverdenen forklarer man ikke længere elevers adfærd med deres kraniestørrelse, race eller kulturelle og etniske tilhørsforhold. Grønlændere anses ikke længere for at være barnlige sjæle, rødhuder for at være aggressive og sorte for at være slappe og dovne. Forklaringer som »det er også fordi han er araber« hører fortiden til. Og tak for det.
Men den lærer, der siger: jeg ser ikke etnicitet, kultur, social position eller religion, men børn, når jeg kigger ud over klasseværelset, forspilder en chance for at få information om sine elever. Denne lærer vil ikke få viden om elevernes oplevelser af, hvordan det at tilhøre forskellige fællesskaber har indflydelse på deres liv og skoleliv – og det er kun ved at få viden herom, at man kan gøre noget ved børnenes vilkår og ændre de oplevelser, de medfører.
Vi ser det samme i skolernes profiltekster, der er fyldte med ord som ligestilling, ligeværd og anerkendelse og udsagn om, at det er lærernes ansvar, at alle elever kan deltage på lige fod i undervisningen. Der gøres ikke racemæssig, kulturel eller etnisk forskel på elever i skolen.
Den tilgang kan ses som et udslag af fuldendt ligestilling, tolerance og åbenhed. Det kan desværre også ses som en ide eller myte om farveblindhed, der skygger for at skoler og lærere ser, at farve, etnicitet og kultur betyder noget i elevernes liv.
Sprog er ikke uskyldigt
I den farveblinde verden anses vi alle for ens. Kategoriseringer, der udpeger nogle som anderledes, undgås. Man er bevidst om, at sprog former vores forståelse af verden, og at man ved hjælp af sprog kan fastlåse mennesker i kategorier, som de muligvis ønsker at komme ud af.
Derfor er ikke bare racebegrebet, men også både etnicitets- og kulturbegrebet under kritisk lup i disse år. Vi bevæger os fra det beskrivende kulturbegreb, hvor mennesker er bærere af deres kultur til et dynamisk kulturbegreb, hvor kultur tænkes som noget, der opstår mellem mennesker – noget vi bl.a. skaber, når vi kalder hinanden for henholdsvis araber, tyrker og dansker.
Fører denne sproglige bevidsthed til, at man slet ikke taler om forskelle, kan lærernes praktiserede farveblindhed stå i stærk kontrast til elevernes identitetsforståelser og underkende deres oplevelser af og erfaringer med at tilhøre etniske og kulturelle grupperinger.
Laura Gilliam peger i sin bog ‘De umulige børn og det ordentlige menneske‘ på, at især tosprogede drenge oplever, at de bliver forkastet af samfundet. De oplever, at de ikke passer ind i elevnormen, der er baseret på middelklasseeleven. De erfarer, at der er etniske mønstre i ris og ros, og de oplever sig som de dumme og som dem, lærerne ikke kan lide.
I medier, skolepolitik og faghæfter bliver de udpeget som tosprogede, anderledes og ofte problematiske, og når der sættes ind på at lære dem de danske normer og det danske sprog, så skubbes de for alvor ud af kategorien dansker.
De tosprogede drenge som Gilliam skriver om oplever næppe at blive forstået og anerkendt, hvis deres lærere underkender betydningen af oplevet etnicitet, kultur og nationalitet og ikke er nysgerrig på, hvad disse fællesskaber betyder for elevernes skoleliv og læreprocesser.
Det antikulturaliserende og antietnificerende blik på eleverne, som den interkulturelle pædagogik tilstræber, kan medføre en naivitet og blindhed for de forskelle, der reelt eksistere. For nogle lyder tilgangen som socialromantisk multikulturelt drømmeri: Er det ikke bare fine ord fra `pladderhumanister´, der undlader at se de virkelige problemer i øjnene?
Hvis interkulturel pædagogik praktiseres uden at tage højde for elevernes oplevede forskelle som praksis og virkningsfuldhed, så har kritikerne ret i, at virkelige problemer overses og interkulturel pædagogik kan stik imod hensigten medvirke til opretholdelse af institutionel racisme. 
Drop farveblindhed og fokuser på kultur som noget vi gør sammen
‘The million dollar question‘ som den interkulturelle pædagogik efterlader lærere med er, hvordan de balancerer mellem at anerkende elevernes etnicitet, kultur og sociale position samtidigt med, at de ikke fastfryser dem i kulturelle og etniske identiteter.
Et godt svar på denne balancegang er praksisorienteret interkulturel pædagogik. Når man fokuserer på praksis, kan man sagtens være yderst bevidst om, hvordan kultur sidder i kroppen og giver sig udslag i virkeligheden, hvor forskel gør en forskel. Sæt fokus på hvordan kultur konstrueres og bruges med henblik på ikke blot blindt at reproducere de virkningsfulde forskelle.
Vi kan ikke fjerne kultur og etnicitet som identitetsmarkør gennem undervisning. Derimod handler det om at få elevernes fortolkninger, oplevelser og erfaringer frem, så de opdager åbninger i forhold til deres identitet, der giver dem mulighed for at forme deres egen etniske og kulturelle tilhørsforhold.
I det praksisorienterede interkulturelle perspektiv er etnicitet, nationalitet, kultur eller race ikke hverken et biologisk eller naturgiven tilhørsforhold, men snarere oplevede og reelle forskelle, der bliver til i menneskers interaktion med hinanden.
Undervisningen skal ikke fjerne forskelle, men arbejde på at synliggøre, hvordan vores kulturelle billeder ofte er forenklede forestillinger, man bevidst skal arbejde på at kvalificere. Det handler ikke om, at være en farveblind skole, men om at kunne se nuancerne. Det giver rum til børnene for at frigøre sig fra faste forestillinger om kultur og etnicitet og i stedet forme disse og søge ind i nye fællesskaber.
Den udvikling kræver, at vi i skolen tør tale om, hvorvidt vi bidrager til en institutionel racisme. At vi erkender at forskel gør en forskel, at man lærer eleverne at lytte til hinandens perspektiver, at man åbner verden i al dens mangfoldighed for eleverne, og at man tør pege på, hvornår og hvordan eleverne selv er med til at skabe forskelle, kultur og etniske grupperinger. Kort sagt, kræver det, at der på alle niveauer arbejdes med, at kultur er noget vi gør i tale, skrift og handling.
Blev læseplaner og skolereformer skrevet med praksisorienteret interkulturel pædagogik for øje, kunne man stoppe med at lukke elever inde i forestillinger om egne og andres kulturer, og i stedet give dem en bevidsthed om, at de alle sammen kan bidrage til det danske samfund med alt deres forskellige forskelighed.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",4.0,16. december 2012,"Det antikulturaliserende og antietnificerende blik på eleverne, som den interkulturelle pædagogik tilstræber, kan medføre en naivitet og blindhed for de forskelle, der reelt eksistere. For nogle lyder tilgangen som socialromantisk multikulturelt drømmeri: Er det ikke bare fine ord fra `pladderhumanister´, der undlader at se de virkelige problemer i øjnene?"
4659,/debat/2014/07/flugten-dannevaerket,Flugten over danneværket,Georg Metz," I et arvekongedømme som det danske, hvor man ikke ligefrem slås for sin ret til riget, er der ikke meget ved at være født som nummer to. Nummer et skal jo blot i tide reproducere sig i passende omfang, så er det nat med toerens drømme om krone og kåbe. En lang overgang forestillede arveprins Knud sig, at kong Frederik og dronning Ingrids ensidige satsning på pigebørn hele tre gange i træk betød, at kongebroderens afkom i form af arvedygtigt mandfolk ved skæbnens spil ville kunne flytte ind på Amalienborg. Men dén gik ikke.
Udsigten til, at den Knudske linje skulle levere fremtidens danske statsoverhoveder, var trods alt for stærk for de folkevalgte og folket bag. Med blikket rettet mod Englands dengang unge dronning kom dertil helt afgørende en stadig stærkere erkendelse af samfundets krav om kønslig ligestilling – selv i et anakronistisk kongehus.
Prins Joachims egenskab af lillebror med tidligt aflyst status af reel reservetronfølger udstyrede ham i det folkelige, pressebårne omdømme med de tvivlsomme prærogativer, som kongehuses beboere ofte har måttet slæbe med sig: overfladisk, udsvævende, doven, smådum, uduelig, hoven, fordrukken, pigeglad etc.
Som regel udstyres det kongelige persongalleri i udvalg yderligere med mindst én bøsse, en kleptoman, en tosse eller galning (i Victorias dage ville rygterne vide, at en af prinserne i virkeligheden var Jack the Ripper) og en pyroman.
At oppebære apanage
For at råde bod på prins Joachims kedsommelige nummer sjok-rolle trådte en ihærdig greve af blodet hjælpsomst til og skænkede prinsen et forgældet slot for at lempe ungersvenden en anden og bedre skæbne end sædvanens. Foræringen gjorde Joachim til noget så agtværdigt som agerdyrkende godsejer, der gjorde sig i korn, kartofler og juletræer. Prinsen voksede lidt skævt til i rollen og levede beredvilligt op til forestillingerne om det lettere udsvævende.
Men netop med henblik på forvaltningen af den sønderjyske ejendom inklusive tilliggende jorde var den kongelige landbrugsuddannede højhed i nogen grad fjernet fra bylivets fristelser, og slotsherren hjemførte pligtopfyldende sin første brud til landbrugsslottet, der lå afsides i forhold til det meste andet end Tønder og marsken. Hvad der fik ægteskabet til at gå i stykker, ved kun de indviede – og måske en og anden fyringstruet på Se og Hør – men et kvalificeret gæt kan lyde på en yngre sofistikeret kvindes vånde ved at godtage Møgeltønder som kompensation for Hongkong.
Et stykke inde i et senere ægteskab afhændede prinsen så forleden sit stadig stærkt forgældede slot til nogle meget, meget rige, kongetro fonde og scorede kassen. Omkring 120 millioner kroner siger sagkundskaben. Prinsen behøver ikke fremover arbejde, konstaterer det store kaglende kor af benovede hofsnoge, hvilket er det rene nonsens, eftersom prinsen i forvejen ikke arbejder. Det gør kongelige ikke, de oppebærer apanage. Bramfrit sagt: akkurat som det øvrige kongehus er prinsen på overførselsindkomst, og dét hvad enten han kører racerløb i Københavns gader, plaffer sagesløse rådyr ned i skoven eller sover over sig hver morgen. Pengene er de samme. Ekstra Bladet har generøst regnet ud, at prinsens arbejdstid, det vil overvejende sige de repræsentative forpligtelser, han tager på sig, næppe overstiger 2,75 timer om måneden.
Det skal man ikke have ondt af. Går man ind for monarkiet, er dette en del af prisen. Nogen kalder arrangementet sammenhængskraften.
Fortrinligt vås
Berlingeren skrev i anledning af slotssalget en leder – en af dansk presses mest overbevisende demonstrationer af tungehop på stedet. Med huggert og machete måtte læseren bane sig vej gennem de sproglige lianer og konstatere, at den belgiske avis (vistnok) mener, at Joachim (vistnok) burde have tænkt på kongehusets forpligtelse til at dække hele landet. Uden at han (vistnok) skulle høre ét bebrejdende ord, men (vistnok) alligevel, og slet ikke for noget.
Og det er jo noget fortinnet vås. Et nutidigt fyrstehus behøver ikke vise femøren, men skal blot optræde i sladderbladene og på de sociale medier. Om prins og prinsesse bor på et hengemt slot ved grænsen eller ej, betyder ikke meget, ikke for andre end turistchefen i Tønder. Dertil kommer, I gode landsmænd, at prinsen handler rationelt og moderne i en tidsalder, hvor nationalstatsgrænserne kun har betydning for de meget, meget nationalsindede og deres sentimentale selvforståelse. Sønderjylland er ikke meget mere kun en del af Danmark; ikke i den forstand som man førhen opfattede landsdelen, det vil sige fra 1840’erne og frem til Tysklands endelig og totale genrejsning for en snes til en halv snes år siden.
Nogen har opfattet prinsens tilstedeværelse ude på den yderste kant af riget som en art parallel permanent Sirius-patrulje, en understregning af dansk suverænitet.
Men de dansksindede syd for grænsen har gennem flere årtier omdefineret sig – ikke så udpræget og i forhold til før i tiden som dansk mindretal, men som slesvigere i egen ret. Dette forhold er beskrevet veloplagt nøgternt af Egon Clausen i hans nye bog I grænselandet. Hele historien syd og nord for grænsen, ned til Ejderen, op til Kongeåen ændrer karakter. Lige så langt jydekrogens økonomi rækker, skifter præferencerne mærkbart ubønhørligt. Grænselandene bliver til stadighed mere til regioner end gamle nationale bastioner mod naboerne og med mere og mere meningsløse grænser. Det behøver man ikke en kongelig prins på et forgældet slot til at sidde og overvære, det kan han og hans hus lige så godt klare i København, mens den biltossede nu forhenværende slotsherre tæller sine penge og forbereder sig på det næste racerløbs terror mod hovedstadens mere stavnsbundne undersåtter.
",15.0,12. juli 2014,"Udsigten til, at den Knudske linje skulle levere fremtidens danske statsoverhoveder, var trods alt for stærk for de folkevalgte og folket bag. Med blikket rettet mod Englands dengang unge dronning kom dertil helt afgørende en stadig stærkere erkendelse af samfundets krav om kønslig ligestilling – selv i et anakronistisk kongehus."
961,/debat/2016/01/tryghed-give-hinanden,"Tryghed er noget, vi skal give til hinanden",Niddal El-Jabri," Det er fredag kl. 7:20. Jeg har netop afleveret min søn i vuggeren. Det er mørkt, og en tæt snebyge ligger tungt over byen. På vej ud fra vuggestuens matrikel kommer jeg fra en lille sti, rundt om en hæk og ud på en mindre sidevej. Få meter foran mig går en pige, hun er i begyndelsen af sine teenageår.
Mine skridt knirker i den nye sne bag hende. Hun må have oplevet det, som var jeg hoppet ud af busken. Hun begynder at kigge tilbage efter mig og sætte tempoet op. Situationen er tydeligvis ubehagelig for hende. Jeg tager med det samme en beslutning om at krydse vejen, så jeg ikke skal gå bag hende. Nu kan hun ånde lettet op og igen føle sig helt tryg. Oplevelsen sætter sig lidt i mig. Men jeg forstår hende godt; stor sort dunjakke, brede skuldre og huen trukket godt ned. Mørket, lyden fra mine skridt og den tomme gade.
Nogenlunde sådan begynder et Facebook-opslag, jeg skrev og lagde op sidste fredag. Siden er det gået viralt med tusindvis af likes og delinger. Hvorfor mon?
Fordi vi har forsømt at tale om trygheden i samfundet. Det er, som om vi for længst har glemt, at tryghed er noget, vi skal give til hinanden. I forbindelse med debatten om de voldsomme seksuelle overgreb i Køln og andre steder i Nordeuropa er der opstået en morbid kamp mellem højre- og venstrefløjen, som begge rammer helt ved siden af bolden.
Der har sjældent været bedre forudsætninger for at tale om kvindesynet, men i stedet bliver vi mødt af en venstrefløj med en velmenende, men forsimplet tilgang og en højrefløj, der er farvefikseret. De evner ikke at løfte debatten sammen. Tilbage står en gruppe kvinder, overhalet af en ideologisk kamp. Medierne skærer alt for mange hjørner i historien om Køln for at komme først med seneste nyt, og politikerne løber fra mikrofon til mikrofon.
Frygten for de andre
Lige nu bliver følgende citat brugt flittigt på de sociale medier: »Hvis du kun bekymrer dig om seksuelle overgreb, når gerningsmændene er muslimer, så bekymrer du dig ikke rigtigt om seksuelle overgreb.«
Det får mig til at tænke på et møde for to år siden med en nationalkonservativ blogger, jeg deler hjemstavn med. Han forsvarede sin nationalisme med, at han ville give tryghed til sine børn. Det blev ikke sagt direkte, men i løbet af den lange samtale blev det tydeligt for mig, at min brune søn ikke er en del af den ligning. Jeg vil dog vove den påstand, at hvis man kun bekymrer sig om sine egne børns tryghed, så bekymrer man sig ikke rigtigt om børns tryghed. Så jeg sagde til bloggeren, at for mig handler det netop om at skabe et trygt samfund for både mit barn, hans børn og alle andre børn. Men frygten for de andre lever i bedste velgående på tværs af etniske og kulturelle skel i det danske samfund.
I DR-dokumentaren Oprør fra ghettoen møder man eksempelvis en pige, der ikke må have ’danske venner’ for sin familie. Hvilken skændsel og skam, at forældre bidrager aktivt til segregeringen i samfundet på den måde. Hvordan skal børn med forskellige farver så lære at slappe af med deres jævnaldrende og forstå, at de ikke er hinandens modsætninger? Helt ærligt, hvis vi ikke tager udgangspunkt i at tilbyde hinandens børn 100 procent tryghed og åbenhed på tværs af alle forskelle – ubetinget – hvad har vi så tilbage af værdier, der er værd at gå op i?
Den bedste chance
Da jeg for snart et år siden etablerede en fredsring rundt om synagogen efter angrebet den 14. februar, drejede det sig om at udvise solidaritet og tilbyde den jødiske minoritet tryghed i det omfang, det er muligt. Den jødiske skole, Carolineskolen, er i dag bevogtet af væbnet politi, omringet med kameraovervågning og pigtrådshegn. Det er for mig det stærkeste symbol på vores manglende evne til at stå sammen som et folk under en fælles patriotisme med respekt for diversiteten.
Den, der først formår at implementere i debatten, at kampen for tryghed er vigtig for os alle uanset fortegn og hudfarve, vinder. Vi har lige nu den bedste chance i mands minde for at samle befolkningen på tværs af forskelle i en kamp for alle kvinders tryghed. For vi kan alle sammen relatere til, at det er en datter, søster eller mor, som er offeret.
Men der er også den mulighed at udnytte situationen til at sprede mere frygt i samfundet og grave endnu dybere kløfter mellem den hvide og brune dansker.
Gang i samtalen
Det er vigtigt at få italesat, hvilke integrationsmæssige problemer vi måtte stå over for i forbindelse med flygtningestrømmen. Det skal være med intentionen om at løse dem konstruktivt, ikke at shame flygtninge.
For selvfølgelig skal vi diskutere den manglende respekt for det feminine køn, vi ser hos nogle mellemøstlige mænd, men jeg genkender slet ikke mine fætre og onkler fra Mellemøsten i den udlægning, vi hører herhjemme.
Ikke at de er hardcore feminister – der er helt klart plads til forbedring – men den seksuelle frigørelse i Mellemøsten og i de danske minoritetsmiljøer kan ikke kun handle om kvinder. Den mellemøstlige mands kvindesyn er præget af en strukturel kvindenedgørelse i lov og kultur. Gennem empati og forståelse må vi bearbejde denne struktur for til sidst at forkaste den kvindefjendske bagage, de måtte bære på. Et skridt af gangen. For kvinder og mænd skal ikke bare være lige, når det kommer til rettigheder, men også for hinanden. Ved at komme kvindefjendskheden til livs, sætter vi ikke kun kvinden fri – men i særdeleshed også manden.
Vi skal holde gang i samtalen. Sidste udløbsdato for at anerkende, at vi i Danmark er et multikulturelt samfund, er overskredet. Skal vi styrke den danske debat, skal vi blive bedre til at tilegne os viden, der giver os værktøjerne til at komme med de rigtige løsninger sammen. Samfundet repræsenterer i dag X, Y og Z, vi er alle en del af den ligning, der skal gøre Danmark til et godt og trygt sted at være.
Vi oplever værdidebatten, som om vi ønsker meget forskellige resultater. Men min oplevelse er, at når vi kommer stadiet over hudfarve, så søger vi de præcis samme løsninger på tværs af skellet. Et land, der er trygt at færdes i, et land hvor mulighederne for at tilegne sig viden og kompetencer gennem uddannelsessystemet forbliver lige for alle, et land hvor sundhedsvæsenet er tilgængeligt for alle.
Hvor er vi på vej hen?
Hvad gør mig utryg? Hele det her indlæg er et udtryk for min utryghed. En medieformidling, der skal gå så hurtigt, at kvaliteten sættes over styr. Politikere, der pr. automatik distancerer sig fra hinanden i stedet for at forsøge at finde gode løsninger sammen. Diskursen i debatten bærer præg af forhastede konklusioner og polariserende udtalelser.
Jeg spørger derfor nogle gange mig selv: Hvor er vi på vej hen? Og er der stadig plads til mig og min familie i Danmark om 10 år? Og jeg har gode, hvide, danske venner, der spørger sig selv: Hvor er vi på vej hen? Overtager islam Danmark om 10 år?
Den utryghed kan vi bare ikke byde hinanden, vel?
Det er blandt andet derfor, at jeg nogle gange må acceptere, at frygten kan indfinde sig tilfældigt hos en pige foran mig. Så må jeg tage på mig, at det lige nu er min opgave at gå over på den anden side af vejen. Fordi tryghed er noget, vi skal give til hinanden.
Niddal El-Jabri er selvstændig




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",62.0,15. januar 2016,"Vi skal holde gang i samtalen. Sidste udløbsdato for at anerkende, at vi i Danmark er et multikulturelt samfund, er overskredet. Skal vi styrke den danske debat, skal vi blive bedre til at tilegne os viden, der giver os værktøjerne til at komme med de rigtige løsninger sammen. Samfundet repræsenterer i dag X, Y og Z, vi er alle en del af den ligning, der skal gøre Danmark til et godt og trygt sted at være."
3963,/debat/2014/10/lad-landsbymentaliteten-blomstre,Lad landsbymentaliteten blomstre,Niels Holm Jensen," Deleøkonomi har momentum verden over, og fænomenet, der indbefatter udveksling af varer og serviceydelser mellem private borgere, er så småt ved at få fat i os danskere.
Deleøkonomien drives af forskellige motiver, bevidste som ubevidste. Mange er motiveret af privatøkonomiske incitamenter, f.eks. udsigten til at tjene penge på at udleje lejligheden, mens de er på ferie. For andre handler det mere om akut forbrugsforstoppelse, om ønsket om at leve et mere simpelt og nøjsomt liv uden for megen unødvendig habengut. Og i visse tilfælde spiller mere altruistiske motiver ind: ønsket om at hjælpe andre eller planeten.
Fra et samfundsperspektiv ligger deleøkonomiens berettigelse især i den mere effektive ressourceudnyttelse og derved bidrag til en mere bæredygtig livsstil. Men her vil jeg gerne fortælle om en anden af deleøkonomiens potentielle fortræffeligheder: potentialet for at bringe gavnlige sociale dynamikker fra landsbyen til de større byer. Dynamikker, der både kan fremme trivsel og sundhed og skabe økonomiske samfundsgevinster. Og det kan jo lyde absurd. Hvorfor skulle man dog være interesseret i at bringe landsbyen til storbyen? Det er jo netop landsbymentaliteten, mange unge flygter fra, når de flytter til byerne. De fleste associerer landsbymentalitet med omklamrende snagen og sladder, med snæversynethed, lukkethed og intolerance, med jantelov og konservatisme.
Men landsbymentalitet står også for fællesskab og forbundethed. Og tillid og delingsvillighed er knyttet til lighed og bekendtskab. Vi deler i højere grad, når vi ligner hinanden, når vi kender hinanden, når vi kan kommunikere med hinanden – og når vi kan mødes igen. Megen tillid og delingsvillighed bygger altså på omdømme, herunder muligheden for at kunne granske andres omdømme.
Det tvinger os til at se de mere skam-betonede landsbydynamikker i et mere positivt lys. Der er ganske enkelt ikke noget så effektivt mod snyderi, freeriding, bedrageri og anden antisocial adfærd som truslen om tab af ansigt og offentlig skam.
Medfødt mistænksomhed
Ved at skabe flere tillidsbaserede sociale interaktioner i byerne, har deleøkonomien potentialet til at tilvejebringe mere naboskab, mere forbundethed, mere aktivt medborgerskab og mere tillid. Landsbydynamikker, der er gode for trivslen og for helbredet. Men tillid er – ud over at være et potentielt resultat – altså også en afgørende forudsætning for deleøkonomien. Hvis der ikke eksisterer gensidig tillid mellem udlåner og låner, så har deleøkonomien ikke en chance. Og her er der nogle naturlige psykologiske barrierer, der skal forceres.
Vi besidder en medfødt mistænksomhed over for mennesker, vi ikke kender – en mistænksomhed, som formentlig har tjent vores forhistoriske forfædre godt. Og den manifesterer sig i spontan evaluering af andres troværdighed, effektiv opdagelse af andres snyderi grænsende til det paranoide, forargelse over for snyderi samt spontan motivation til at straffe snydere. Dette eksempelvis ved at eksponere snyderiet for andre (sladder).
Heldigvis er Danmark lidt af et smørhul, idet vi ligger i den internationale superliga, hvad angår generel interpersonel tillid. Men på trods af relativt overordnede stabile individuelle og kulturelle forskelle er tillid stadig en dynamisk og kontekstafhængig størrelse, der kan ødelægges ekstremt hurtigt, hvis vi føler os udnyttet eller behandlet unfair. Så det store spørgsmål er: Hvilke sociale dynamikker og strukturer fremmer og vedligeholder tillid?
Social sanktion
I de fleste nulevende traditionelle stamme- og klansamfund er ære det vigtigste, man har. Ære og integritet er den eneste vej til at opnå respekt og social status og dermed afledte sociale fordele som gunstige samarbejdsrelationer og giftermål. Sociale sanktioner er altså mere kraftfulde end materielle sanktioner. Dette illustreres af et forsøg udført i en række israelske børnehaver for nogle år siden. Her ønskede man at motivere forældre til at få hentet deres børn til tiden. Derfor introducerede man et bødesystem, sådan at forældrene fik en bøde, hver gang de hentede deres børn senere end aftalt. Resultatet var imidlertid det modsatte: Forældrene begyndte i stigende grad at hente deres børn for sent. Årsagen var, at de nu kunne betale sig fra den dårlige samvittighed. Det var ikke længere deres omdømme, der led, men blot deres pengepung.
Man har også eksempler på, at sociale sanktionssystemer bruges som belønning i form af lovprisning, f.eks. til at stimulere offentlige generøsitetskonkurrencer, hvor individer statuskonkurrerer på at være den mest generøse og samarbejdsvillige. Det har især nordvest-amerikanske indianerstammer gjort under de såkaldte potlatch-sammenkomster.
Overfører man disse dynamikker til eksempelvis den internetbaserede deleøkonomi, kan tillid opretholdes via brugerprofiler, der er personlige og troværdige, og via implementeringen af et omfattende (og sladrende) brugerrating-system. Et sådant system kan et langt stykke hen ad vejen understøtte deleøkonomien uden egentlig ekstern regulering.
Lykkelig og sund
Fordelen ved at udbrede udvalgte stamme- og landsbydynamikker gennem deleøkonomien er ikke til at tage fejl af. Eksempelvis viser delingseksperimenter udført i Canada og Sydafrika, at penge brugt på andre mennesker giver en følelse af glæde og lykke. En kausal sammenhæng, som ikke gør sig gældende, når man bruger penge på sig selv. Ligeledes har forskere fra San Francisco University for nylig fundet en positiv sammenhæng mellem velgørenhed og trivsel i 120 ud af 136 lande. Disse resultater understøttes af neurovidenskabelige studier, der viser, at deling og generøsitet udløser aktivitet i hjernens belønningscentre og frigiver dopamin og oxytocin.
Medicinsk og psykologisk forskning viser desuden samstemmende, at generøse mennesker er lykkeligere og lever sundere og længere liv. Øget sundhed og trivsel er naturligvis også godt for samfundet. Reduktion i forekomsten af udbrændthed og depression mindsker sygefraværet og udgifter til sygedagpenge og kontanthjælp. Og der er andre samfundsgevinster. Øget medansvar og aktivt medborgerskab kan eksempelvis give bedre offentlig service ved at supplere eksisterende velfærdsydelser. Endelig viser utallige undersøgelser, at social tillid skaber økonomisk vækst. Det er en sammenhæng, som blandt andre professor Christian Bjørnskov fra Aarhus Universitet har demonstreret i sin forskning.
Udfordringen for delingsøkonomien er, at den ofte opererer i en gråzone mellem en markedsøkonomisk logik og en socialudvekslingslogik. I markedslogikken styres udvekslinger af individuel udbytte-maksimering med faste regler og bytteforhold dikteret af udbud og efterspørgsel. I en social-udvekslingslogik styres udvekslinger derimod mere af sociale normer og ønsket om langsigtet gensidighed. Her er der mere diffuse og implicitte regler og forpligtelser.
Der er fordele og ulemper ved begge logikker, men siden markedslogikken har ædt sig ind på flere og flere domæner i samfundet, er der opstået en uhensigtsmæssig ubalance. For når vi køber vores hjælp, enten til os selv eller vore nærmeste, så ender relationen og medansvaret ved den økonomiske transaktion. Dette skaber distancering, uafhængighed og rettighedsfanatisme. Fælles problemer og udfordringer bliver andres problem: skraldemandens, hospitalets, politikernes, plejehjemmets, børnehavens …
Der er behov for mere fællesskab og medansvar i byerne. Det kan deleøkonomien bidrage til. Hvorvidt den får succes eller ej, afhænger af om byttefællesskaberne og de forskellige online platforme formår at skabe et miljø, hvor landsbymentaliteten kan blomstre.
Niels Holm Jensen er adjunkt ved psykologisk institut på Aarhus Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",6.0,17. oktober 2014,Niels Holm Jensen er adjunkt ved psykologisk institut på Aarhus Universitet
4439,/debat/leder/2014/08/ingen-saa-kalifatet-komme,Ingen så kalifatet komme,Lasse Ellegaard," Nyheden om, at PKK, den tyrkisk-kurdiske væbnede separatistorganisation, nu er allieret med USA i kampen mod Islamisk Stat (IS), vakte opsigt blandt udenrigspolitiske iagttagere. Men som nød som bekendt lærer nøgen kvinde at spinde, har amerikanerne været nødt til at se bort fra, at PKK i årevis har figureret prominent på deres terrorliste. Truslen fra IS er nu så konkret, at gammel animositet må vige for nye alliancer. De fanatiske jihadister har sat sig på en tredjedel af Irak og – bortset fra det kurdiske område – hele det nordlige Syrien og har på ganske få måneder ændret Mellemøstens strategiske og politiske landkort.
IS kan i første omgang takke stiltiende støtte fra Saudi-Arabien og Iraks hidtidige valgte diktator Nouri al-Malikis sekteriske inkompetence for deres sejre, i anden række kan de takke den syriske diktator, Bashar al-Assad, tyrkisk tolerance og amerikansk ligegyldighed. Ingen af dem så kalifatet komme.
Saudierne så IS-jihadisterne som bolværk mod Irans ambition om etablering af en shiitisk ’halvmåne’ fra Teheran til Sydlibanon. Al-Maliki så dem slet ikke, før de stod på hans dørtrin i Mosul, heller ikke selv om de hele tiden var til stede i Anbar-provinsens hovedby, Falluja. Og Assad lod dem stort set i fred, så længe de slog militante ihjel fra andre syriske modstandsgrupper og -organisationer. Tyrkiet og USA lod dem operere frit i fejlagtig tro på, at de bekæmpede Bashar al-Assad. Nu står både tyrkere og amerikanere med det problem, at for at undgå, at IS etablerer sig i ’et nyt Somalia’ i Nordsyrien og Nordirak, må regeringerne i begge lande støttes, eftersom kun sammenhængende stater kan garantere effektiv bekæmpelse af IS. Det vil indebære tæt samarbejde med Iran og en vestlig kovending over for Assads regime i Damaskus – altså voldsomme strategiske forandringer.
I Irak er forandringerne allerede indledt med udnævnelsen af ingeniøren og politikeren Haider al-Abadi som ny premierminister i stedet for den dystre og sekterisk egenrådige Nouri al-Maliki. Efter otte år ved magten er han dumpet af Iran og dermed færdig. Selv hans mest loyale militser har vendt ham ryggen. Om den shiitiske al-Abadi, der også er fra al-Malikis ’Lov og Orden’-koalition, kan gøre fra eller til, vil vise sig – han har både amerikansk og iransk støtte, men hvis han skal agere, fordrer det inkludering af Iraks sunnitter i en samlingsregering. Så længe shiitterne sidder alene på magten i Bagdad, kan hans regering ikke påregne støtte fra de sunni-stammer i Mosul og Anbar-provinsen, der mere af nød end af lyst har valgt at alliere sig med IS.
Og så længe amerikanerne sidder på deres hænder, kan civilbefolkningen i regionen ikke påregne politisk stabilitet.
IS har nu vendt deres erobrede, tunge amerikanske våben mod de nordirakiske kurdere, hvis peshmerga-styrker nu er forstærket med de tyrkisk-kurdiske PKK-militante, der indtil i forgårs holdt kølig distance til Massoud Barzanis kurdiske regionalregering i Erbil som følge af hans varme relationer til Ankara. Desuden har kurderne samarbejdet om en flugtrute for de IS-forfulgte yazidier gennem Kandil-bjergene i Tyrkiet og ind i det kurdiske område i Syrien. Amerikanerne har støttet de kurdiske styrker med luftbombardementer af IS-positioner, da USA har både investeringer og personel i Erbil, og i går meddelte USA’s forsvarsminister, Chuck Hagel, at han sender 130 ’rådgivere’ til Nordirak, der skal bistå med at bekæmpe IS. Men kurderne får ikke de tunge våben, de har anmodet om. Kurderne får ammunition og stormgeværer med den begrundelse, at tunge våben kun leveres til regeringen i Bagdad. Men slangebøsser kan ikke – som en kurdisk kommandant anførte – stille meget op mod de amerikanske panserkøretøjer, IS erobrede i juni fra den flygtede irakiske hær i Mosul.
Perspektivet i dette kaos er dog til at få øje på: IS har fremtvunget en ny geopolitisk dagsorden, der kræver samarbejde på tværs af hidtidige antagonismer. Iran og USA taler sammen, Saudi-Arabien og Egypten taler sammen, Tyrkiet må revurdere Syrien-politikken – og PKK-politikken. Der bliver ikke slugt kameler, for de skal bakses gennem nåleøjer. Og den proces er først lige begyndt.
",0.0,14. august 2014,"Perspektivet i dette kaos er dog til at få øje på: IS har fremtvunget en ny geopolitisk dagsorden, der kræver samarbejde på tværs af hidtidige antagonismer. Iran og USA taler sammen, Saudi-Arabien og Egypten taler sammen, Tyrkiet må revurdere Syrien-politikken – og PKK-politikken. Der bliver ikke slugt kameler, for de skal bakses gennem nåleøjer. Og den proces er først lige begyndt."
4055,/debat/2014/10/laeserbreve-22,Læserbreve,Informations Webredaktion," Blå blok er betonliberale
Axel Holm, København
Det er længe siden, at en politiker på venstrefløjen ved sine fulde fem ville påstå, at det er arbejderne, der skaber alle værdierne i Danmark. Ingen har villet udsætte sig for med rette at blive kaldt betonsocialister. Paradoksalt nok er beton blevet mere moderne i den blå blok.
Således er den nye formand for de konservative, Søren Pape Poulsen, ude i alle medier med formuleringen om, at vi skal forkæle det private erhvervsliv »fordi det er dem, der skaber alle værdierne i dette land. Det er dem, vi lever af«.
Udsagnet tager blandt andet ikke højde for den livsvigtige produktion i skoler, politi, hospitaler, universiteter og ministerier. Det er trist, at nu hvor venstrefløjen har afskaffet sin betonretorik, har højrefløjen valgt at relancere sine udtjente betonliberalistiske floskler.
Fagforbund tier om nyttejob
Geert Gissing, København
Hvis du er på arbejdsmarkedsydelse, kommer du også automatisk i nyttejob. I Københavns Kommune præsenteres du fra dag ét for en stor mængde af nyttejob, hvor du – hvis du findes kvalificeret – undgår at skulle klippe buske og fjerne blade langs banestier. Men om det i sig selv giver dig et permanent job er uvist – og tvivlsomt.
Det er en fordel for SR-regeringens anseelse, at nyttejobordningen på denne måde fører til job, for en person i løntilskudsjob fremgår ikke længere i statistikkerne som ledig.
3F har i pressen beklaget sig over, at de grønne nyttejobbere tager arbejde fra blandt andet gartnere. Men hidtil har man ikke hørt noget fra de andre fagforbund. Det er underligt, for hvis man ser på over halvdelen af de udbudte job, som er hængt op i nyttejobkaffestuerne, så er der tale om stillinger, der kræver anselige kvalifikationer inden for it, kommunikation, administration med videre. Med andre ord stillinger, der kræver videregående uddannelse og muligvis også års erfaring.
Nyttejobordningen er belejlig for kommunen, hvis den vil ansætte uddannet arbejdskraft til en løn på 10.500 kroner brutto om måneden. Og qua løntilskudsordningen ser det hele i statistikken ud til at være en succes for regeringen.
Lærerne taber igen i ny reform
Martin Filt, Peter Ølgaard, Leo Schmidt, Morten T. Bay, Arne Christensen, alle fællestillidsrepræsentanter på tekniske erhvervsskoler
Den 1. august næste år træder en omfattende reform af erhvervsuddannelserne i kraft. Der er positive elementer i reformen, men hvad er de gode intentioner værd, hvis der ikke er vilje til at anvende de redskaber, der skal til for at virkeliggøre intentionerne?
Ført an af moderniseringsstyrelsen har så godt som alle skoleledelser nægtet at indgå aftaler med lærerne. Nu er det ledelsen, der suverænt bestemmer tid og sted for løsningen af opgaverne, og det gælder også lærernes forberedelse og indbyrdes samarbejde.
Troen på, at beslutninger om undervisningens tilrettelæggelse skal ske så tæt på eleverne som muligt, er ikke længere til stede, og det samme gælder tilliden til lærernes professionelle dømmekraft.
Formålet med at fratage lærerne muligheden for selv at tilrettelægge deres arbejde er selvfølgelig at finansiere en erhvervsuddannelsesreform, som, i lighed med folkeskolereformen ikke er fuldt finansieret. Skolerne skal selv finansiere en væsentlig del af reforminitiativerne, og det kan så ske ved at nedsætte lærernes forberedelsestid, som ledelsen så bestemmer over.
Elevtilgangen til erhvervsuddannelserne er katastrofalt ringe, og det skal den kommende reform rette op på.
Men i stedet for at skabe et godt tillidsforhold til de centrale aktører ude på skolerne – nemlig lærerne – så starter man med at køre lærerne over, forringe deres arbejdsvilkår og skabe et mistillidsforhold.
Vi er, som lærerfællestillidsrepræsentanter på landets fem største tekniske erhvervsskoler, alvorligt bange for, at den kommende erhvervsuddannelsesreform er på vej til at kuldsejle – allerede inden den er sat i søen.
DK er for lille til at føre krig
Søren Blaabjerg, Hørning
Danmarks befolkning udgør én promille af verdens samlede befolkning, og vi er i så godt som enhver henseende af omtrent tilsvarende ringe betydning set i et internationalt perspektiv. Et flertal har formentlig aldrig hørt om landet eller har kun et yderst ringe kendskab til dets eksistens i det hele taget.
Ikke desto mindre insisterer et overvældende flertal af de danske folketingspolitikere åbenbart på, at Danmark med landets internationalt set enestående militære kampkraft, ekspertise samt velbeslåede økonomi og rige adgang til psykologhjælp for de udsendte efter krigsindsatsen har en påtrængende forpligtelse til at spille en hovedrolle ved løsning af alverdens væbnede konflikter, der proportionalt set langt overgår andre sammenlignelige landes. Ja. Forstå det, hvem der kan.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,4. oktober 2014,"Elevtilgangen til erhvervsuddannelserne er katastrofalt ringe, og det skal den kommende reform rette op på."
13179,/debat/2010/11/laeserbreve-4,Læserbreve,Informations Webredaktion," Gebyr på  naturforsvar
Jørgen Muldtofte, Frederiksberg
Regeringen vil med en lovændring lukke munden på sine kritikere ved at pålægge klager til Natur- og Miljøklagenævnet et gebyr på 3.000 kroner.
Problemet er en uklar og lempelig lovgivning på miljøområdet, som medfører tvivlsomme myndighedsafgørelser i hobetal samt en underfinansieret klageinstans. Symptomet er en række klager fra grønne organisationer, som opnår høj frekvens af medhold ved klagenævnet. Det er ganske ubelejligt for landbruget, hvis ønske om at stække tilsynet med produktionen i det åbne land nu ukritisk adopteres af regeringen.
Klagemængden vil falde som følge af gebyret. Det samme vil efterlevelsen af gældende love og bekendtgørelser på området, især dem, som gælder husdyrhold. I sidste ende vil det føre til merbelastning af natur og miljø.
Landbruget fastholder løgnen om, at klager bruges som middel til at forsinke sagsbehandlingen, på trods af at en betænkning fra Miljø- og Planlægningsudvalget modbeviser dette.
I Venstre, for hvem landbrugets berigelse også i dette tilfælde vægtes højere end samfundets tarv, forsvarer man sig despotisk med, at den kortere sagsbehandling, som faldet i klagemængden vil medføre, vil styrke borgernes retsstilling ... Den lader vi stå et øjeblik.
Høringsfristen på lovændringen var i øvrigt fire dage. Gerningsmændene bag denne Catch-22 for naturen burde ikke have nøgle til de lokaler, de færdes i.
Handlingslam regering
Sofie Carsten Nielsen, folketingskandidat, R
Vi mangler stadig at se et energi- og klimastrategisk udspil fra regeringen. Det er desværre udtryk for en handlingslammelse grænsende til det pinlige. Og det har været regeringens varemærke på dette område i årevis. Høj retorik når Danmarks erhvervsmæssige muligheder på området betones, og den klimapolitiske glorie pudses, men reel opfølgning mangler.
Faktisk leverede regeringen det stik modsatte af handling: En syltekrykke i form af klimakommissionen, hvis arbejde regeringen ikke kan eller vil bruge til noget.
Der er ellers nok at tage fat på. Det nuværende energipolitiske forlig udløber i 2010, og strategier for vindmøller, energibesparelser og trafik bør besluttes, hellere i dag end i morgen. Men i stedet bruger statsministeren tiden på at foreslå at tillade hypersupermarkeder, som ifølge ham skulle forbedre dansk konkurrenceevne. Ud over butiksdød i byerne, vil det med sikkerhed skabe mere biltrafik og CO2.
Mange kvinder, ikke mindst på venstrefløjen, mener, at deres 'søstersolidaritet' berettiger dem til at fungere som 'ligestillingsvejledere' for de stakkels undertrykte muslimske kvinder. Som oftest frabeder disse kvinder sig en sådan indblanding, både nationalt og internationalt, fordi deres krav ligestilling automatisk bliver sat i bås med vestlig kultur. Lad os perspektivere dette med et lille tankeeksempel. I 70'erne havde de svenske kvinder opnået en højere grad af ligestilling end de danske. F.eks. blev gifte kvinder i DK først selvstændige skatteobjekter i 1980, tidligere var de registreret hos skat gennem deres ægtefælle. De svenske kvinder havde således god grund til at tage til DK og fungere som 'ligestillingsvejledere' for de danske kvinder. Gad vide, hvad datidens danske kvinder ville have ment om en sådan aktion?
Løkkes  cafépenge
Anne Sofie Sørensen,  Frit Forum København
På TV 2 News benytter man helt ukritisk øgenavnet cafépenge om SU til hjemmeboende. Et udtryk, regeringen har indført, og som TV 2 nu åbenbart finder dækkende og præcist nok til at anvende i indslag og interviews. Ikke alene er det dybt nedladende; det er også ekstremt partisk. For hvilken idiot vil ikke afskaffe fjumreår og cafépenge?
Personligt mener jeg, at begrebet cafépenge er mere dækkende for Lars Løkke Rasmussens forbrug af fadøl på skatteydernes regning, mens fjumreår kendetegner Løkkes tid i Statsministeriet.
SF og S  mangler udsyn
Jesper Hansen,  Århus, Nyt Europa
DF kræver, at unge mennesker, der har taget deres kandidatuddannelse i Danmark, skal blive i landet i fem år eller betale deres SU tilbage. Det kan ikke overraske. Man er efterhånden blevet vant til DF's tankegang.
Hvad der derimod kan overraske er, at S og SF »ser positivt« på udspillet og faktisk har lignende forslag i deres eget udspil, Fair Løsning. Det får det for alvor til at se skidt ud for den danske ungdoms fremtid i en globaliseret verden. Selvfølgelig er det et problem, hvis alle de bedste danske studerende flygter ud af landet efter endt uddannelse. Men det er jo heller ikke tilfældet i dag. Og svaret på den hjerneflugt, der trods alt finder sted, må være at fortsætte med at satse på innovation i Danmark og skabe flere af dens slags arbejdspladser, der er interessante ikke kun for de bedste danske, men også de bedste internationale studerende. Og hvad med de studerende, der tager til udlandet og lærer nye arbejdsformer og får inspiration, som de så tager med sig tilbage til gavn for det danske samfund?
Marlene Harpsøe fra DF skriver, at vi har brug for de danske hjerner i Danmark, hvis vi skal »overleve den globaliserede verden«. Men den globaliserede verden er ikke noget, der skal overleves. Den er en udfordring og en mulighed, som ikke forsvinder ved at frarøve danske studerende værdifulde internationale erfaringer.
90 lægger  op til ballade
Erik Dühring, Ballerup
Det er hårdt for en statsminister kun at have 90 mandater til sin rådighed. Det er ekstra svært i et valgår. Hvert eneste af disse 90 har enorm magt, idet de til enhver tid kan vælte regeringen. Vi har allerede oplevet de første indslag i den retning. Tro mig, der kommer flere.
Bare vent, til de konservative kandidater skal til at profilere sig. Partiet står til at blive halveret. Kan Lars Løkke Rasmussen banke dem på plads? Kan en stækket Lene Espersen?
Både tv og aviserne elsker de historier. Det er så nemt at komme på skærmen og på forsiderne. Det har en enorm reklameværdi for den pågældende og stor underholdningsværdi for os andre. Men hvad med Lars Løkke? Får han overhovedet tid til at være statsminister. Kan Danmark tåle det - måske i et helt år?
Sundhed  får sparekniv
Niklas Kline Lange, København
De seneste besparelser på professionshøjskolerne er desværre en del af en kedelig trend, der kommer til at have stor betydning for Danmarks sundhedssystem mange år ud i fremtiden. Jeg er selv under uddannelse til sygeplejerske på Professionshøjskolen Metropol. Den praktiske del af min uddannelse foregår på hospitaler og i et kommunalt hjemmeplejesystem, der har gennemgået mange besparelser - ikke mindst hos plejepersonalet. Det har stor betydning for os sygeplejestuderende, der grundet tidsmangel ikke får den vejledning, vi har brug for for at kunne omstille vores teoretiske viden til praktiske færdigheder.
Senest er besparelserne også gået ud over den teoretiske del af vores uddannelse, da Professionshøjskolen Metropol er blevet pålagt at spare 33 millioner kroner i 2011. Ledelsen har forsøgt at udmønte besparelsen på en måde, der forringer uddannelsen mindst muligt - ingen let opgave, og i sidste ende vil der blive skåret på undervisertimerne alligevel.
Med færre undervisertimer får vi et svagere teoretisk grundlag, hvilket gør det sværere at blive kompetente sygeplejersker.
Det forringer desværre også mulighederne for, at de studerende kan fordybe sig ordentligt i faget, hvilket - koblet med den nuværende udsigt til jobløshed - givetvis gør, at flere dropper ud af studiet.
Det er for mig helt uforståeligt, at regeringen kan blive ved med at forringe min uddannelse med besparelser, når det går direkte imod deres egne målsætninger om at få flere igennem uddannelserne.
Muslimske fordomme
Dorthe Mule, Birkerød
Kære Anna Heebøl, Odense. Du udtaler dig forarget om danskeres fordomme over for sundhedspersonale med tørklæder (22. november). Jeg må konstatere, at det ville have været givtigt, hvis du havde haft noget baggrundsviden om social- og sundhedssektoren, før du skældte ud på danskerne over en bred kam.
Jeg hverken stemmer på Dansk Folkeparti eller er enig i deres politik, men efter mere end 25 års arbejde med muslimer ved jeg, at de er lige så forskellige som alle andre (mærkeligt!). Det betyder, at nogle muslimske kvinder til tider siger nej til hjemmehjælp (rengøring), hvis det er en mand, der skal udføre det, og at muslimske mænd til tider nægter at lade deres kvinde undersøge eller behandle, hvis lægen eller sygeplejersken er en mand. Nogle muslimske mænd nægter også at lade sig f.eks. røntgenfotografere af en kvinde, da de mener, at man skal være mand for at være kompetent.
Nogle danskere kan naturligvis have de samme forbehold bare rettet mod muslimer. Det gør jo ikke problemet mindre, men det understreger måske bare, at vi skal holde op med at kalde hinanden ved ukvemsord og skyde hinanden noget i skoene, ligegyldigt om vi er politiske modstandere eller ej. Måske skal vi bare erkende, at her har vi et problem, og så bruge kræfterne på at løse det på bedste vis?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,25. november 2010,"Jørgen Muldtofte, Frederiksberg"
1826,/debat/2015/09/laeserbreve-22,Læserbreve,Informations Debatredaktion," SF og Å sikrer Lars Løkke
Rune Lund, MF, skatteordfører for Enhedslisten
Med hjælp fra SF og Alternativet fik Lars Løkke onsdag den 26. august gennemført sit mest konkrete valgløfte. Nemlig, at boligjobordningen skal indføres med tilbagevirkende kraft for hele 2015. Det er ærgerligt, at de to partier har sikret Lars Løkke de nødvendige stemmer. For boligjobordningen er både dyr, dårlig og socialt skæv.
Økonomisk giver boligjobordningen ingen mening. Den vil i 2015 koste mere end en milliard kroner, men kun skabe omkring 600 job. Socialt giver den heller ikke mening. Blandt de 3,5 millioner danskere med de laveste indkomster, er det kun otte ud af 100, der bruger fradraget. Blandt de 100.000 rigeste er det fire ud af ti. Det grønne element i ordningen har hidtil været temmelig beskedent. I 2014 blev mindre end 30 procent af ordningen brugt på energiforbedringer.
SF og Alternativet har stemt for en ordning, der ifølge de to partier er dårlig i 2015, men som man har aftalt skal være grøn fra 2016. Problemet er bare, at der endnu ikke er en konkret aftale for 2016 og frem. Det er heller ikke aftalt, hvor finansieringen skal komme fra i 2016 og frem. Finansieringen kan for eksempel ende med at komme fra nedskæringer på udviklingsbistanden.
SF og Alternativet har sandsynligvis købt katten i sækken, fået en fugl på taget – og givet Lars Løkke en fugl i hånden.
Mange bække små gør stor klima-å
Bodil Kornbek, Formand for VedvarendeEnergi
Liberal Alliances Villum Christensen betegner i sit læserbrev den 26. august klima- og energiminister Lars Christian Lilleholt som »grønnere end de grønne«. Et af argumenterne bag dette lidt spøjse udsagn er, at ministeren overhovedet har en ambition om at reducere CO2-udledningen i fremtiden – selv om ambitionen er at øge udledningen med over to millioner ton i 2020 i forhold til, hvad Folketinget allerede har sat sig for. Christensen mener desuden, at det er fuldstændig ligegyldigt, hvad et land som Danmark gør for at ændre klimanedbrydning, eftersom andre lande blot vil udlede tilsvarende mere end, hvad der spares i eksempelvis Danmark. Det er et uholdbart argument af flere grunde.
For det første er kvotehandelssystemet i EU et anerkendt problem. Så at Christensen bruger systemets funktion, eller mangel på samme, som hovedargument for, at det ikke kan betale sig at udlede mindre, holder ikke. Løsningen er ikke at udlede mere, fordi systemet alligevel ikke virker, men naturligvis at ændre på selve systemet. For det andet vil det være en sørgelig planet, vi bor på, hvis regeringslederne fulgte Christensens ’sandhed’ om, at ingen lande kan ændre på klimaet alene.
Vi skal finde løsninger på globalt plan, men det er også vigtigt, at Danmark som et velstående land er et af foregangslandene i klimakampen. Danmark har desuden bevist, at investeringer i vedvarende energi kan skabe tusinder af arbejdspladser i grøn energiteknologi i Danmark. Det er langtfra ligegyldigt, hvad et enkelt land som Danmark gør, som Christensen påstår. Mange bække små gør en stor å. Til gengæld er det positivt, at Christensen tilsyneladende efterhånden erkender, at klimaforandringerne findes, og at udviklingen skal vendes.
Regering, invester i trygge fødsler
Iben Maria Behrmann Kristensen, redaktør på Forældre og Fødsel
For mindre end et år siden fulgte hele Danmark med i DR’s dokumentar om, hvad travlheden på fødegangene i værste instans kan medføre. Her mødte vi forældre, der mistede deres barn efter en igangsættelse, og forældre, hvis datter blev hjerneskadet under fødslen. Begge børn blev skadet på grund af manglende opsyn fra sundhedspersonalet. Derfor havde vi i vores vildeste fantasi ikke forestillet os, at den nye regering og regionerne ville skære i de øremærkede midler til gravide, fødende og nyfødte.
Når en kvinde lades alene under dele af fødslen, medfører det en stor utryghed og en dårligere fødselsoplevelse – ofte med ekstra komplikationer og indgreb. Dette kan føre til en større risiko for at udvikle en efterfødselsreaktion med en sygemelding på længere sigt. I værste fald risikerer vi flere ulykkelige fødsler, hvor barnet på grund af en utilstrækkelig normering blandt personalet ikke er blevet tilset i tide og derfor bliver ramt af fatale komplikationer som iltmangel. Invester i den gode, trygge fødsel. Vi tror på, at det på lang sigt giver overskud. Ikke bare menneskeligt, men også økonomisk.
",0.0,3. september 2015,"Økonomisk giver boligjobordningen ingen mening. Den vil i 2015 koste mere end en milliard kroner, men kun skabe omkring 600 job. Socialt giver den heller ikke mening. Blandt de 3,5 millioner danskere med de laveste indkomster, er det kun otte ud af 100, der bruger fradraget. Blandt de 100.000 rigeste er det fire ud af ti. Det grønne element i ordningen har hidtil været temmelig beskedent. I 2014 blev mindre end 30 procent af ordningen brugt på energiforbedringer."
4447,/debat/leder/2014/08/venstres-kanoner,Venstres kanoner,Ulrik Dahlin," Man taler om at skyde gråspurve med kanoner, når de valgte midler til at løse et givet problem er grotesk overdrevne. Et aktuelt eksempel er Venstres udlændingepolitiske oplæg, hvor partiet bebuder en opsigelse af en 53 år gammel FN-konvention om begrænsning af statsløshed, hvis ikke Danmark kan få en ændret fortolkning af konventionen igennem. Og som det fremgik af gårsdagens avis, er det ikke blot statsløshedskonventionen fra 1961, partiet i givet fald vil opsige og stille sig uden for – nej, selv om Venstre endnu ikke har tænkt tanken helt til ende i det nye udlændingeoplæg, kan en opsigelse af FN’s Børnekonvention fra 1989 også blive en ubehagelig milepæl, Venstre om nødvendigt vil passere.
Hvad er problemet? For at begrænse statsløshed i kølvandet på Anden Verdenskrig forhandlede en række lande – i øvrigt under ledelse af en dansk kontorchef fra Indenrigsministeriet – i 50’erne og begyndelsen af 60’erne i FN-regi en konvention på plads, der sikrede statsborgerskab til statsløse, hvis de var født og opvokset i landet. Siden har over 50 lande ratificeret konventionen, heraf 22 det seneste par år.
Ifølge konventionen kan tildelingen af statsborgerskab til en ung statsløs, der er født og opvokset i landet, kun undgås, hvis vedkommende er idømt fem års fængsel for forbrydelse mod statens sikkerhed. Det er denne regel, Venstre vil have ændret, helst med en nyfortolkning eller ligefrem ændring af konventionsteksten.
Med oplæggets ord ønsker partiet nemlig ikke længere at være »tvunget« af en international konvention til at tildele statsborgerskab til personer, som PET har advaret om kan være en fare for Danmarks sikkerhed. Ved første øjekast ligner det et tilforladeligt ønske, som det kan være svært at erklære sig uenig i.
Men allerede ved andet blik bliver det klart, at de midler, Venstre er villige til at anvende til at få løst problemet, hurtigt ender som grotesk overdrevne. For som indfødsretseksperten Eva Ersbøll fra Institut for Menneskerettigheder har påpeget, kan konventionens klare tekst ikke omfortolkes, og der er næppe udsigt til, at Danmark kan få en større kreds af de ratificerende lande med på en ændring af selve konventionens tekst. Derfor er en ensidig dansk opsigelse af FN-konventionen fra 1961 – hvor usædvanlig den end vil forekomme den øvrige verden – det mest sandsynlige scenarie, hvis Venstre efter et folketingsvalg vil realisere det udlændingepolitiske oplæg på dette område.
Hvorfor er opsigelsen af 1961-konventionen så grotesk overdrevet? Af den enkle grund, at uanset om en statsløs person, som PET har advaret imod, men som er født og opvokset her i landet, bliver tildelt dansk statsborgerskab eller ej, vil vedkommende have permanent ophold her i landet. Kort sagt hænger Danmark på personen. Der er altså ingen mulighed for at udvise vedkommende og dermed ’eksportere’ sig ud af problemet. Befolkningen bliver her som i andre tilfælde nødt til at forlade sig på PET’s forhåbentlig effektive forebyggende indsats, og borgerne bliver hverken mere eller mindre trygge af, om en ung statsløs, som er i PET’s søgelys, er tildelt dansk statsborgerskab eller ej. Denne situation ændrer 61-konventionen overhovedet ikke på, heller ikke selv om teksten blev ændret eller – hvis det kunne lade sig gøre – omfortolket efter Venstres ønsker.
Alt det ved Venstre naturligvis godt. Derfor er partiets nye udlændingepolitiske oplæg i høj grad udtryk for en symbolpolitik, der skal skabe en tilnærmelse til Dansk Folkeparti, som uden smålige hensyn allerede for flere år siden har foreslået en opsigelse af netop 1961-konventionen.
At Venstre for at opnå denne tilnærmelse til Dansk Folkeparti spiller hasard med Danmarks internationale anseelse foruden med mange års koncentreret udenrigspolitisk indsats også fra partiets egne udenrigsministre for fremme af international retssikkerhed og orden, virker deprimerende. Og at partiet endog vil være villig til at undsige FN’s Børnekonvention, hvis det bliver nødvendigt, i sit amokløb for at tækkes Dansk Folkeparti, forekommer afstumpet.
Forhåbentlig kunne et sådant skridt fra en Venstre-ledet regering blive skiften på væggen til vælgerne: »Du er vejet på vægten og fundet for let,« som det hedder i Det Gamle testamente.
",16.0,13. august 2014,"At Venstre for at opnå denne tilnærmelse til Dansk Folkeparti spiller hasard med Danmarks internationale anseelse foruden med mange års koncentreret udenrigspolitisk indsats også fra partiets egne udenrigsministre for fremme af international retssikkerhed og orden, virker deprimerende. Og at partiet endog vil være villig til at undsige FN’s Børnekonvention, hvis det bliver nødvendigt, i sit amokløb for at tækkes Dansk Folkeparti, forekommer afstumpet."
7882,/debat/2013/03/rovdyrnationen-hvordan-graadigheden-sejrede,Rovdyrnationen – hvordan grådigheden sejrede,Mogens Lykketoft," KRONIK – Jeg har netop læst bogen Predator Nation af Charles Ferguson. Det er en meget grundig og uhyre skræmmende opfølgning på hans film Inside Job om finanskrisens forbrydere og forbrydelser. En film, som blev belønnet med Academy Award som årets bedste dokumentarfilm 2010.
Charles Ferguson er ikke en antikapitalistisk ekstremist, som slår om sig med vilde påstande. Han er en 58-årig meget velanskreven matematiker og samfundsvidenskabsmand, der har været konsulent for bl.a. Det Hvide Hus og undervist på universiteter som MIT og Berkeley. Undervejs stiftede han i begyndelsen af 1990’erne sit eget it-firma, der udviklede webprogrammet FrontPage, og solgte opfindelsen til Microsoft for ca. 800 millioner danske kroner.
Ferguson besluttede derefter at anvende sine mange penge i sandhedens og samfundets tjeneste ved at lave dokumentarfilm – den første om Irak-krigen – og skrive bøger.
I et Amerika, der er overbefolket med stjerneadvokater, som fører proces for de superrige, er der, så vidt jeg ved, ingen, der har rejst sag for at anfægte Fergusons uhyre håndfaste anklager om bankchefers kriminelle adfærd og købet af politikere og eksperter. Manden har styr på sine fakta. Og han mener, det er skadeligt og forargeligt, at finansverdenens topfolk kun undtagelsesvist er kommet for en domstol, men tværtimod – også efter at have udløst krisen – har hævet enorme bonusbeløb og er blevet brugt som rådgivere for statsmagten.
Skrupelløse rovdyr
Bogen om rovdyrnationen handler om det store bankrøveri, der begyndte i 1980 og kulminerede med finanskrisen for 5-6 år siden. Røveriet kastede millioner af mennesker ud i arbejdsløshed og ud af deres bolig, punkterede manges pensionsordninger og forgældede nationer, fordi de måtte levere enorme statsindskud for at redde bankerne fra kollaps, samtidig med at skatteindtægterne styrtdykkede og udgifterne til forsørgelse af de ledige og fallerede borgere eksploderede.
Rovdyrene var cheferne i toppen af finanssektoren, der skovlede grotesk mange milliarder ned i egne private lommer ved en adfærd, som de måtte vide ville ende i kollaps. De lod sig aflønne efter giftige bonussystemer, der alene blev styret af omsætningen og uden modregning for risiko og tab. Det lod sig gøre, fordi alle reguleringer var fjernet, og magten blev samlet i direktionslokalerne i nogle få håndfulde globale finanshuse, hvor aktionærerne ikke blandede sig, og konkurrenterne var gjort til medsammensvorne.
Det er fortællingen om finanshuse, der handlede med slyngelstater og narkobaroner, og som sorgløst, men til meget gode vederlag, betjente forbrydere som Bernie Madoff, der som en af de få sidenhen blev dømt for fuldblodssvindel til ufatteligt mange milliarder dollar.
Ubetalelig gæld
En meget afgørende del af rovet blev scoret ved den massive udbredelse af de såkaldte subprimelån: Lån til jævne folk, der gerne ville have eget hus, og som blev lokket af ’gode’ lånetilbud med (kortvarig) afdragsfrihed og lav rente. Det var lån uden reel sikkerhed, som de således ikke havde reel mulighed for at betale tilbage, når renten efter kort tid steg, og afdrag skulle falde. Disse lån medvirkede til en enorm boble med fordobling af ejendomspriserne. Alt for mange lod sig lokke af de billige lån til at købe alt for dyrt. Da boblen brast og ejendomspriserne igen blev halveret, stod de tilbage med en vældig gæld uden tilsvarende ejendomsværdi. For der blev optaget for 4.100 milliarder dollar lån i folks huse fra 2000-2007 sammenlignet med de foregående syv år, og det gav amerikanerne mulighed for at bruge 10 procent mere, end de tjente, i en periode, da middelklassens realløn ellers stagnerede. Det var et forbrug, der kunne ses på det store underskud på betalingsbalancen – ikke mindst over for Kina.
Den danske boble
Danmark i ’nullerne’ udviklede en tilsvarende uansvarlig adfærd, selv om konsekvenserne indtil nu har været langt mindre alvorlige end i USA: Indførelsen af adgang til realkredit som afdragsfrie flekslån blev sammen med den borgerlige regerings fastfrysning af ejendomsværdiskatten motoren for en voldsom stigning i ejendomspriserne, fordi folk køber hus, efter hvad de står til at betale per måned, uden tilstrækkelig tanke på, hvor meget ydelsen kan hoppe op, når den aktuelt lave fleksrente stiger, og de skal til at betale afdrag. Ejendomsprisstigningen blev desuden grundlaget for en formidabel ekstra låntagning til privatforbrug, hvilket betyder, at det mest sårbare ved dansk økonomi i 2013 ikke er statens konjunkturbestemte underskud, men den alt for store private gæld, mange sidder tilbage med, mens deres oppustede friværdier er forsvundet.
Indtil nu er situationen holdt flydende uden dramatisk mange tvangsauktioner, fordi vi har nydt godt af en fleksrente tæt på nul. Det er historisk enestående og ikke holdbart. Men selv i denne situation er mange husejere teknisk insolvente, og endnu flere tør ikke bruge penge, hvilket kunne sætte gang i aktiviteten, fordi de snart skal til at afdrage på lånene og desuden erkender risikoen for et stort rentehop. Den cocktail kan stadig blive en langvarig dræber for håbet om et opsving.
Goldman Sachs’ genistreg
I USA kom dræberen langt hurtigere og voldsommere, fordi finanshusene under bobleøkonomien forvandlede de skrøbelige tilgodehavender til påstået forsikrede prima værdipapirer (med triple A-rating), der blev solgt verden over – ikke mindst til pensionskasser. De fik hjælp fra ansete kreditvurderingsbureauer som Standard & Poor’s, der mod fin honorering fra finanshusene kaldte disse papirer for prima og helt sikre, selv om de få år – eller sågar få måneder – senere viste sig totalt værdiløse.
En markant historie om karakteren af det store bedrag er forklaringen på, hvordan Goldman Sachs klarede sig bedst blandt de store finanshuse: Goldman Sachs begyndte allerede et par år før krakket at spekulere mod de papirer, som de lokkede andre til at købe!
Desuden var de særligt heldige med at få udbytte af den amerikanske stats gigantiske bankhjælpepakke i efteråret 2008 – en pakke, der blev udtænkt af Bushs finansminister Hank Paulson, som tidligere havde tjent sin halve milliard dollar som leder i Goldman Sachs og i den periode var frontkæmper i den vellykkede kamp imod de gamle reguleringer, der skulle forhindre de mest letsindige finansspekulationer.
Goldman Sachs er i dag sytten gange større end for 30 år siden, har 34.000 ansatte og en formidabel milliardindtjening.
I forhold til udviklingen af den store finansboble rummer bogen desuden en serie utrolige fortællinger om uanfægtede brud på konkurrencelovgivningen, om usminket og velorganiseret skatteunddragelse og om store revisionsfirmaer, der – ligesom kreditvurderingsbureauerne – blev betalt godt for at svigte deres opgaver.
Købte eksperter
Tilsynet med banker og monopoler er svækket, fordi offentlige lønninger ikke er høje nok til, at tilsynsmyndighederne kan holde på kompetente folk. De få med indsigt til at bekæmpe udskejelserne bliver købt af modparten.
De bedste hjerner kan se, at pengene ikke ligger i at forske eller tjene samfundet, men derimod i at spille sammen med en branche, hvor egoisme og uærlighed giver kasse. Da finansboblen var på sit højeste, tjente de ansatte i Goldman Sachs gennemsnitligt 3,5 millioner kroner hver. Derfor er Fergusons bog også beretningen om topøkonomer og professorer, der blev købt til at blåstemple vild spekulation som solid og ansvarlig adfærd. De, der har set filmen Inside Job, husker f.eks. professor Mishkin, der var købt til at rose den enestående stabilitet i det islandske banksystem sent i 2006, og som bagefter på sit CV på nettet ændrede titlen på artiklen fra ’stabilitet’ til ’ustabilitet’ i den islandske finansverden – hvilket han senere bortforklarede som en trykfejl.
Politikerne i seng med bankerne
Det er en afgørende brik i fortællingen, at det politiske system efter Reagans magtovertagelse afviklede alle reguleringer og begrænsninger af, hvad finanssektoren kunne lave af spekulative arrangementer. Man kasserede lærdommen fra krisen i 1930’erne og fik derfor en gentagelse i 2008.
Selvfølgelig var George W. Bush enestående tæt sammenfiltret med finansverdens slyngler. Men hverken Clinton eller Obama skilte sig markant ud. Clinton og daværende centralbankchef Alan Greenspan havde et afgørende ansvar ved at åbne for den vilde udvikling i såkaldte derivater, der angiveligt skulle afdække risiko ved letsindige udlån, men som blot kamuflerede risikoens sande omfang. Og da Obama overtog præsidentposten midt i finanskrisen, brugte han som nærmeste rådgivere mange af dem, der som rådgivere under Clinton ubekymret havde ladet spekulationsøkonomien blomstre eller endda som topfolk i finansverdenen været aktive i udviklingen af bobleøkonomien.
Ingen – heller ikke Ferguson – påstår, at præsidenterne selv har været korrumperede. Men ikke alene har de støttet sig op ad rådgivere, der var tæt knyttet til arkitekterne for rovdyrøkonomien. Begge de to store partier har både ideologisk og økonomisk været under indflydelse af finanshusene, der har leveret en uforholdsmæssig stor del af partiernes kampagnemidler. Mange kongresmedlemmer har af samme grund udviklet sig til reelle lobbyister for finanssektoren – og for brancher som energiforsyning, telekommunikation samt sundheds- og landbrugsindustri, der også er domineret af få store virksomheder og har støttet og støtter sig til venligtsindede politikere.
Derfor – siger Ferguson – er store brancheområder beskyttet mod effektiv konkurrence og forlader sig på korruption og politisk påvirkning i stedet for at satse på uddannelse og forbedret konkurrenceevne; derfor er der ikke blevet lovgivet tilstrækkeligt håndfast mod en gentagelse af finanskrise. Derfor er bankerne og deres aktionærer blevet reddet, men ikke den lille mand i det overbelånte hus.
Mærsk og Danske Bank
Der er mange beslægtede – om end svagere – tendenser i vores del af verden. Selv i Danmark er det ubestrideligt, at vores eneste virkelig store multinationale koncern – A.P. Møller - Mærsk – over de seneste 30 år har skaffet sig uforholdsmæssig stor politisk indflydelse. Derfor scorede koncernen en uhyre gunstig fortsættelse af Nordsøkoncessionerne under den borgerlige regering i 2003 og sikrede sig åbenbart juridisk mod risikoen for, at staten senere kunne forsøge at genforhandle sig til en bedre aftale. Og Danske Bank – hvor Mærsk-koncernen er hovedaktionær – formåede desuden at overbevise den samme regering om, at staten ikke skulle have andel i aktiernes mulige værdistigning til gengæld for den gigantiske bankredning fra 2009.
Opgør med oligarkiet?
Ferguson konstaterer, at storkapitalens greb om det politiske system i USA har ført til større ulighed og mindre omfordeling til gavn for den brede befolkning. En hundrededel af én procent – 27.000 personer ud af mere end 300 millioner amerikanere – tjente i 2007 1.000 milliarder dollar – eller hele seks pct. af den samlede nationalindkomst – og stod for en fjerdedel af alle kampagnemidler til de to store politiske partier.
Siden Reagan har de superrige også fået enorme skattelettelser. Den rigeste ene procent af alle amerikanere er på 30 år kravlet fra at stå for en tiendedel op til at få en femtedel af al indkomst – og ejer en tredjedel af USA’s samlede formue. Samtidig stagnerede real-indkomsten for det store flertal, og 15 procent af amerikanerne er fattige – mange endda på u-landsniveau.
Den skærpede ulighed afspejler sig i dårlige skoler for de fattige og en rigmandsklasse, der isolerer sig i egne velhaverkvarterer og velhaverskoler. De private universiteter har fået flere midler og har nu 36.000 dollar til rådighed per student, mens de offentlige universiteter uændret over en årrække kan bruge 10.000. Den sociale mobilitet er ringe – også ringere end for nogle årtier siden.
Ferguson har – helt på linje med Nobelpristageren i økonomi Joseph Stiglitz – en serie af forslag til, hvad der skal gøres for at bryde den onde cirkel:
Der skal satses på lighed og kvalitet i uddannelse for alle. Finanshusene skal brydes op og underlægges effektiv kontrol, konkurrencelovene skal skærpes, og bank- og monopoltilsynene skal have midler til at købe de bedste medarbejdere.
Skattesystemets smuthuller for velhavere og selskaber skal lukkes effektivt, og der skal laves en kortlægning af pengenes indflydelse på politik.
Hørte vi i den genvalgte præsident Obamas tiltrædelsestale antydninger af disse toner? Det er på høje tid, at kampen tages op mod det amerikanske oligarki, der hele tiden truer med at reducere demokratiet til en farce, der ikke gavner, og ikke engagerer det store flertal af befolkningen.
Mogens Lykketoft (MF, S) er fhv. finans- og udenrigsminister
Charles H. Ferguson ’Predator Nation – Corporate Criminals, Political Corruption, and the Hijaking of America’, Random House. 369 sider




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",68.0,15. marts 2013,Mærsk og Danske Bank
237,/debat/2016/05/solidaritet-faaet-klang-tossegodhed,’Solidaritet har fået en klang af tossegodhed’,Søren Berggreen Toft," Kontanthjælpsloftet skønnes sammen med integrationsydelsen at sende cirka 11.800 mennesker under den fattigdomsgrænse, som den tidligere regering anvendte. Hele 7.000 af dem er under 18 år.
Det var meldingen fra beskæftigelsesminister Jørn Neergaard Larsen (V) i onsdags – mere end syv måneder efter at Socialdemokraternes Benny Engelbrecht havde spurgt regeringen, om flere børn bliver fattige som konsekvens af det såkaldt moderne kontanthjælpsloft.
Helle Christiansen, chef for Kirkens Korshær, havde forventet, at kontanthjælpsloftet ville gøre flere fattige:
»Vi har haft et kontanthjælpsloft før, og vi ved, at det øger fattigdommen,« siger hun til Information.
– Da kontanthjælpsloftet blev indført, skrev du i en kronik i Kristeligt Dagblad, at ’det er en politisk illusion, at fattigdom får mennesker i arbejde’. Hvad mener du med det?
»Det ironiske er, at regeringens egne beregninger viser, at kun ganske få af dem, der bliver ramt af kontanthjælpsloftet, kommer i arbejde.«
»Man skilter med, at man vil bruge viden og evidens. Men den evidens, vi har, viser altså, at det øger fattigdommen. Hvorfor så handle i direkte modstrid med det? Det kan jeg jo kun forklare med, at man er ude i en straffeekspedition, som skal tydeliggøre for mennesker, der er uden for arbejdsmarkedet, at de grundlæggende er uønskede. Det er en ideologi, som tager udgangspunkt i, at kun den, der har et lønnet arbejde, har værdi som menneske.«
– Regeringen anerkender ikke den tidligere regerings fattigdomsgrænse, men siger, at ’fattigdom i et velfærdssamfund er alt for komplekst et fænomen til, at det kan måles med én enkelt indikator’. Giver det overhovedet mening at tale om fattigdom i et velfærdssamfund som det danske?
»Ja. For fattigdom er relativt. Fattigdomsgrænsen betød, at vi kunne tale uideologisk om det, fordi vi kunne måle, om der var flere eller færre, der lå under den grænse. Men den nuværende social- og indenrigsminister afskaffede den som noget af det første. Det betyder, at vi nu er tilbage ved, at det er os, der arbejder med feltet, som hele tiden må gøre opmærksom på, at vi ser en stigning i antallet af fattige.«
Samfundets lukkede enklaver
Kirkens Korshær oplever, at mange af de borgere, der bliver hjulpet væk fra hjemløseherbergerne og ind i egen bolig, vender tilbage igen efter kort tid. Først til gaden og så til herberget. Mange føler en ensomhed og en formålsløshed ved at sidde alene i deres egen lejlighed, fortæller Helle Christiansen.
»Det er ikke bare en historie om manglende økonomi, men også om ensomhed og samfundets lukkede enklaver, hvor det er svært at komme fra det ene sted til det andet. Hvis man har et samvær på bænken eller på herberget, så er det jo det, man relaterer til.«
– Hvad mener du med ’samfundets lukkede enklaver’?
»Vi lever meget ghettoiseret i Danmark. Grundlæggende bosætter vi os sammen med nogen, der ligner os selv, og når vi skaber vores identitet, spejler vi os i hinanden. Men når vi vælger at bo, arbejde og gå i skole med nogen, der ligner os selv, så får vi også et tunnelsyn i forhold til, hvem der er de ’rigtige’ mennesker, og hvordan ’man’ skal være.«
»Det betyder, at vi grundlæggende ikke forstår, eller måske ligefrem ikke anerkender, at den andens helt anderledes liv også er et værdigt liv, som må påkalde sig respekt, og som man har lov at være i.«
– Hvorfor lever vi sådan?
»Jeg tror, det handler om tryghed. Ethvert menneske vil gerne være et sted, hvor man passer ind og føler sig accepteret. Det bliver en selvforstærkende mekanisme, hvor vi ikke lukker nogen ind, der ikke umiddelbart passer ind i vores komfortzone, og cirklen bliver mindre og mindre. Det gælder også de udsatte grupper. De har også en meget klar viden om, hvem der kan være indenfor, og hvem der ikke kan.«
– I forbindelse med din udnævnelse til chef for Kirkens Korshær betegnede du i 2010 over for netmediet Udfordringen samfundet som ’det post-solidariske samfund’. Hvad mener du med det?
»Over mange år har vi sat solidariteten i system via skatten. Men det politiske system – som jo afspejler befolkningen – ønsker ikke længere den udligning, som på tilnærmet solidarisk vis sørger for at overføre midler til de mest udsatte.«
»Gennem hele arbejderbevægelsens historie har solidaritet været et stolt ord at tage frem, men nu har det fået en klang af tossegodhed. Der har i det hele taget været nogle kreative ordmagere på den anden side af bordet, som har formået at nedgøre og latterliggøre sådan nogle, som tidligere har været holdt højt i hævd. Man kalder dem ’halalhippier’ og ’godhedskøbmænd’. Det er et virkelig stærkt ideologisk påvirkningsarbejde, for når sådan nogle ord kommer ud at leve, så er de rigtig svære at stoppe.«
– På den anden side af bordet vil mange måske mene, at vi har fået et mere frit samfund, hvor man i højere grad kan bestemme over sine egne penge og ikke skal påduttes holdninger om, hvad der er rigtigt og forkert. Tager de fejl?
»Et samfunds værdigrundlag skal helst være noget, vi so oder so er enige om, så alt ikke er til forhandling hvert fjerde år. Hvis vi taler om værdier i det danske samfund, vi kan kapitalisere på, så siger de kloge jo, at det er tilliden. Vi sparer rigtig mange penge på vores store tillid til hinanden, men den tillid baserer sig jo på lighed.«
»Der er en række konsekvenser, jeg ikke helt synes, bliver opvejet af en, i mine øjne, overfladisk frihed ved, at man får en lillebitte skattelettelse. Når udestuen eller det nye køkken er betalt, hvad er det så lige, der er blevet anderledes? Måske bliver en hel masse til gengæld sat over styr på den lange bane.«
’Hvorfor ikke løfte i stedet?’
Kontanthjælpsloftet blev sammen med den såkaldte 225-timers regel stemt igennem i marts med stemmer fra Venstre, Konservative, Liberal Alliance og Dansk Folkeparti og betyder, at der nu er en øvre grænse for, hvor meget man samlet kan modtage i offentlig forsørgelse.
Ifølge regeringen vil det skabe et større incitament for kontanthjælpsmodtagere til at tage et arbejde. Men den køber Helle Christiansen ikke:
»Vi ved, at der er mange andre problemer end arbejdsløshed på spil her, for eksempel fysisk og psykisk sygdom. Beskæftigelsesministeren siger, at det ikke var meningen, at nogen skulle være parkeret, som det nu hedder, på kontanthjælp. Nej, men de er jo ikke blevet tilbudt andre løsninger,« siger hun.
»Et af de problemer, vi også bliver nødt til at se i øjnene, er, at der kommer flere udsættelser af udsatte familier. Det gjorde der også under det tidligere kontanthjælpsloft, som jo endda ikke var helt så hårdt som det her. Er det virkelig det, vi vil? Jeg forstår ikke, at man med åbne øjne går ind og siger, at det vil vi gerne gøre for at vise, at det skal kunne betale sig at arbejde. Selvfølgelig skal det da det, men hvad med de mennesker, der ikke kan arbejde, eller som der ikke er arbejdspladser til?«
– Ifølge beskæftigelsesministeren er kontanthjælpsloftet ’ret og rimeligt over for de mange mennesker, der hver dag står op og går på arbejde’. Var forskellen mellem kontanthjælp og lavtlønnede job ret og rimelig inden kontanthjælpsloftet?
»Det kan da godt være, at den ikke var det, men jeg undrer mig over, at man angriber den problematik fra neden. Hvis man gerne vil vise respekt for dem, der står op om morgenen og smører leverpostejmadder, så hæv da mindstelønnen i stedet. Jeg undrer mig i hvert fald over, hvorfor der kun bliver anført én løsning på det dilemma, hvis det da er et dilemma, nemlig at trykke de fattigste længere ned. Hvorfor ikke løfte i stedet?«
– Har vores syn på samfundets svageste ændret sig?
»Ja, det tror jeg. Svaghed påkalder sig ikke nødvendigvis et ønske om at hjælpe. Det påkalder sig også foragt og afvisning. Hvis man på forskellige måder stikker ud i familien, gadebilledet eller lokalsamfundet, er der måske snarere en trang til at rykke længere væk end til at rykke nærmere.«
»Man skal selvfølgelig passe på med at romantisere fortiden. Men der skal være en pligtfølelse i os, der er stærkere end angsten, hvor vi siger, at der er noget her, vi kan gøre bedre, og så skal vi stå sammen om at løse den opgave.«
– Hvorfor tror du, det menneskesyn har ændret sig?
»Jeg tror, det er mange små påvirkninger. Hvor socialpolitikken for eksempel fra K.K. Steincke og frem har bestået i at gå ind og bistå det enkelte menneske der, hvor det er, synes jeg, der er sket et væsentligt skifte ved, at socialpolitik i dag er blevet beskæftigelsespolitik.«
»Jeg synes, at denne her konsekvente, vedholdende, næsten papegøjeagtige gentagelse af, at du er ikke noget, hvis du ikke er i arbejde, og du må se at komme i arbejde, for så bliver alt godt, og du bliver et værdigt medlem af samfundet, den udhuler grundlæggende vores værdighed som mennesker ved bare at være dem, vi er. For i dag er du altså først noget, når du har et arbejde.«
– Er sandheden ikke, at det er urealistisk i dag at tale om solidaritet på samme måde som i f.eks. 1960’erne, hvor der var et historisk økonomisk opsving?
»Solidaritet er jo ikke kun en økonomisk ting. Solidaritet baserer sig på hele tilgangen til hinanden. Det er i øvrigt i tider, hvor man synes, der er for lidt at gøre godt med, at værdierne skal stå deres prøve. Regnvejrsdage hører også med i et samfund, og vi skal vel ikke ændre vores værdier, fordi økonomien ser anderledes ud?«




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",20.0,13. maj 2016,’Hvorfor ikke løfte i stedet?’
6059,/debat/2013/12/laeserbreve-12,Læserbreve,," 
	Tværkulturel næstekærlighed

Natasha al-Hariri og Liv Holm Andersen (R)

	»Henrik Dinesen er rigtig glad for, at han har mulighed for at få en ramadankurv, selv om han ikke er muslim.« Sådan skrev DR i en artikel i juli, da ramadanen var på sit højeste. Ikke en lyd kom der fra Inger Støjberg (V), som nu på de sociale medier fører an i en syret kamp mod, at muslimer ikke søger om julehjælp.

	Det bliver vi sgu egentlig kede af at læse. For lad os bare helt kort sige, at Dinesen fik sin ramadan-kurv. Ali og hans børn får julehjælp. Så kan Alis børn også snakke med i skoleklassen efter juleferien.

	Det er dejligt, at vi drager omsorg for hinanden på tværs af etniske og religiøse grupper. Det kaldes i øvrigt næstekærlighed og er, faktisk, en af julens og ramadanens grundideer. Det husker organisationer som eksempelvis Kirkens Korshær heldigvis på, og hvor ville det klæde Inger Støjberg, hvis hun også gjorde.

	Adoption er ikke uetisk

Gertrude Helweg, Glumsø

	Det er en næsten uimodsigelig konklusion, lederskribenten fremlægger den 6. december i sin argumentation mod transnational adoption.

	»Det bør ikke være den tredje verdens byrde at skulle kompensere for den ulykkelige situation ikke at kunne få børn,« står der. Der argumenteres for, at vi skal indgå i et ligeværdigt samarbejde og ikke forestille os, at vi selvopofrende »hjælper fattige mennesker«.

	På denne måde skæres alle adoptanter over en kam, og de mange tusinder adopterede, der er kommet hertil siden 1970’erne, fremstilles som ofre for sandhedsfornægtende barnløse og en tvivlsom postkolonialistisk politik.

	Men både adoptionsbureauerne og de involverede myndigheder har længe været præget af høje etiske standarder i samarbejdet omkring børnenes adoption, også med de pågældende lande. Det har jeg som adoptant aldrig været i tvivl om. Desuden er det ikke i uegennyttig selvopofrelse, at man adopterer et barn.

	Det er ud fra nøje overvejelser og et inderligt ønske om at få et barn. Man er sig bevidst, at det ikke er uproblematisk at adoptere et barn fra en anden del af verden, og det er ikke noget, man bare lige fortrænger i sin eufori over den lille ny.

	Høj skat sikrer et godt samfund

Per Schjønning, Tjele

	Tak til Anna von Sperling for refleksioner over finansloven i klummen den 30. november. Som 60-årig akademiker i et vellønnet job kan jeg tilslutte mig uviljen mod at modtage yderligere økonomiske fordele på bekostning af arbejdsløse, ældre, folkeskole og ikke mindst klimaet.

	Mine to sønner har fået en universitetsuddannelse af det danske samfund. Livstruende sygdom hos familiemedlemmer blev kyndigt behandlet af det offentlige sundhedsvæsen. Venner og familie har i perioder måttet lade sig understøtte i en arbejdsløshedsperiode.

	Jeg ønsker brændende at fastholde et sådant samfund og betaler med glæde en høj skat for at sikre dette. Hvordan er vi som danskere havnet der, hvor enhver kun hytter sit eget skind? Hvorfor skal min generation svælge i forbrugsgoder og fossil energi, mens store grupper marginaliseres, og klimaudfordringen skriger på kollektiv handling?

	Må vi bede om en politik, der tager hånd om de svage og sikrer, at vi kan se vore børnebørn i øjnene med hensyn til fremtidens klima.

	Stormfuldt kønsskifte

Erik Karlsen, Højbjerg

	En fuldstændig overset detalje i forbindelse med stormen er, at den først passerede Danmark, og blev kaldt Bodil, og herefter gik den i land i Sverige, og pludselig hed den Sven. Er dette ikke verdenshistoriens hurtigste kønsskifte?

	I øvrigt var lavtrykkets centrum jo aldrig over Danmark, men nord for landet, så burde man ikke have afholdt sig fra at give den et navn i det hele taget?

	Vedvarende energi rækker

Gunnar Boye Olesen, VedvarendeEnergi

	Thure Barsøe-Carnfeldt gør det den 12. december, Grønlands råstofminister gør det, og energilobbyister gør det: påstår uden dokumentation, at vedvarende energi ikke ville kunne erstatte de fossile brændstoffer.

	Heroverfor står en række veldokumenterede planer for, hvordan Danmark og resten af verden kan omstille sig til vedvarende energi på 20 til 40 år.

	Det er studier fra VedvarendeEnergi og fra organisationer i International Network for Sustainable Energy samt studier fra Klimakommissionen og Ingeniørforeningen, IDA. Modsat Thure Barsøe-Carnfeldts påstande om, at den »dyre vind- og solenergi er destabiliserende«, viser studierne, at omstillingen til vedvarende energi bliver økonomisk overkommelig. Den vil samtidig gavne beskæftigelse, forsyningssikkerhed og lokalmiljø.

	Derfor skal der sendes en kraftig opfordring til Thure Barsøe-Carnfeldt og hans tilhængere om at komme ud af busken og dokumentere deres påstande.

	Mandelas svigt på hiv-området

Poul Ancher Larsen, Lyngby

	Der er kø for at hylde Nelson Mandela og med god grund. Han kunne have startet et blodbad på de hvide, men gjorde det ikke. Dog svigtede han på et punkt.

	Jeg arbejdede et år i Sydafrika i 1990’erne på et Danida-projekt. Sydafrika var dengang som nu hærget af hiv. Omkring 10 procent af befolkningen var smittet og tusinder af mennesker døde hver dag. Mandela var jurist og forstod selvfølgelig, hvad der foregik, men han gjorde intet for at bremse epidemien.

	Først da hans søn og svigerdatter døde, holdt han en tale om problemet. Han var god til at holde fine taler. Aktivisterne jublede, men lægerne udvandrede. Hans vicepræsident, Thabo Mbeki, sagde efterfølgende, at smitten skyldtes fattigdom, og var Vestens skyld.

	Sundhedsministeren sagde, at smitten var kommet med grønne mænd fra det ydre rum, og at patienterne bare skulle spise hvidløg.

	Hospitalslægerne fik forbud mod at give hiv-medicin og resultatet blev, at mødrene smittede deres børn ved fødslen. Folk gik til heksedoktorerne, som tog deres penge, uden det hjalp.

	Mandela var en god mand, men dette svigt hører med, når vi skriver hans eftermæle.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,11. december 2013,"Per Schjønning, Tjele"
7763,/debat/2013/04/overhoert-rom,Overhørt i Rom,Mads Frese," Genopstandelse
»Har du set, at kaptajnen er blevet pave?« råber en gæst på en romersk kaffebar. Det skorter ikke på mere eller mindre kvikke bemærkninger om pave Frans – på italiensk: Francesco – i Den Evige Stad. Kaptajnen er Francesco Totti, anfører for fodboldklubben AS Roma og kendt som ’kongen af Rom’. Totti er bevæget over, at være navnebror med paven, som indtil Italiens samling i 1870 var enevældig konge i byen og omegn:
»At han kalder sig Francesco får mig simpelthen til at rødme,« siger fodboldspilleren til nyhedsbureauet Ansa.
»Hans fremtoning har slået mig som meget ligetil, hans ansigt udstråler ro og godhed. Det har de unge brug for, hans tilstedeværelse vil give os alle en følelse af sikkerhed,« udtaler den 36-årige Totti, der også går under tilnavnet er pupone, den store baby. Og argentineren Jorge Mario Bergoglio får kysset en del babyer i sit nye og krævende job, der i påsken også førte ham til et ungdomsfængsel, hvor han vaskede fangernes fødder.
Den kontaktsøgende pave har folkelig gennemslagskraft. 250.000 mennesker var påskesøndag samlet på Peterspladsen for at høre hans budskab »til byen og verden«. Salget af varer med milde Frans’ kontrafej går også godt, men de italienske souvenirsælgere klager over, at kinesiske konkurrenter underbyder dem. Så begejstringen over byens nye biskop er ikke helt ubehersket:
»Kristus er ikke genopstået,« bemærker en buspassager, »men han har det lidt bedre.«
Panik
»Alle i kurien har fået kronisk diarré.« Med denne sprogblomst skulle en diplomat ved La Santa Sede, pavestolen, ifølge en medarbejder ved Radio Vaticana have beskrevet reaktionen i Vatikanets regering på den argentinske paves opførsel.
Det vækker panik, at paven blæser på alle sikkerhedshensyn og insisterer på fysisk nærkontakt med de troende. Diplomaterne er forvirrede over, at paven har afskaffet VIP-pladserne, når der er gudstjeneste på Peterspladsen. Og intrigemagerne i de apostolske paladser frygter angiveligt pavens reaktion på den rapport om den såkaldte VatiLeaks-skandale, som han forleden fik overdraget af sin forgænger ved en historisk frokost mellem den nuværende og en forhenværende stedfortræder for Kristus.
Desuden bliver pave Frans’ beslutning om ikke at flytte ind i sin retmæssige pavelejlighed, men i stedet ydmygt at blive boende blandt sine præstekolleger i Santa Marta-herberget bag Vatikanets mure, mødt med vantro ved hoffet, fortæller radiomedarbejderen. Men på Den Hellige Stols officielle propagandacentral hersker der ubredt tilfredshed med den nye arbejdsgiver.
Redaktionslokalerne på radiostationen, der siden 1931 har spredt kirkens budskab over hele kloden, er i hvert fald smykket med portrætter af ministatens nye overhoved. På den redaktion, hvor udsendelserne på seks indiske sprog forberedes, har Mahatma Gandhis billede dog ikke mistet sin æresplads.
Relativisme
»Det er navnlig den religiøse relativisme, der har fjernet mig fra kirken,« skriver EU-parlamentarikeren Magdi Allam i Berlusconi-familiens avis Il Giornale. Han er født i Kairo, men kom som 20-årig til Italien, hvor han fik statsborgerskab og gjorde karriere som journalist. Han konverterede også til kristendommen, lod sig i påsken 2008 døbe af pave Benedikt XVI og tog mellemnavnet Cristiano, hvorefter han dannede et parti til forsvar for det kristne Europa.
Men Benedikts beslutning om at trække sig, har fået konvertitten til at fortryde:
»Jeg er modstander af den godhedsdyrkelse, der får kirken til at gøre sig til indvandrernes største beskytter,« skriver Allam, der i 2011 forlod den kristendemokratiske gruppe i EU-Parlamentet og sluttede sig til gruppen af EU- og indvandrerkritiske partier, som bl.a. tæller Dansk Folkeparti. Allam kritiserer den katolske kirke for at anerkende islam som en rigtig religion.
»Det er jo rigtigt,« skriver avisen Il Fatto Quotidiano, »for den har tilladt en som ham at modtage dåbens sakramente. Måske regnede Magdi med at blive brændt på bålet blot på grund af sin hudfarve? I hvert fald angriber mr. Allam nu katolicismen på præcis samme måde, som enhver muslimsk fundamentalist ville gøre.
",0.0,5. april 2013,"Det vækker panik, at paven blæser på alle sikkerhedshensyn og insisterer på fysisk nærkontakt med de troende. Diplomaterne er forvirrede over, at paven har afskaffet VIP-pladserne, når der er gudstjeneste på Peterspladsen. Og intrigemagerne i de apostolske paladser frygter angiveligt pavens reaktion på den rapport om den såkaldte VatiLeaks-skandale, som han forleden fik overdraget af sin forgænger ved en historisk frokost mellem den nuværende og en forhenværende stedfortræder for Kristus."
3828,/debat/2014/11/laeserne-vildledes-irak-tortursag,Læserne vildledes i Irak-tortursag,Christian Harlang," Faktuelt fejlagtigt oplyste Information den 24. oktober, at Irak-tortursagerne var »faldet til jorden« som følge af min »udeblivelse«. En rettelse fra redaktionen blev bragt den 28. oktober, hvoraf det fremgår, at sagerne stadigt er verserende for domstolene.
Information har om disse sager også tidligere måttet bringe rettelser og korrektioner. De vanskeligheder, som dansk presse generelt har med at skrive korrekt om sagen (i stedet for, som det sker igen og igen, at gå ind i Forsvarsministeriets og Kammeradvokatens spin), har således spredt sig til den avis, som burde støtte torturofrenes adgang til rettergang i stedet for den nærmest ubrugelige Irak-undersøgelseskommission, der nu har arbejdet i to år.
Problemerne afspejler en generel tendens hos danske medier: Den civilretlige domstolskontrol (forudsat i grundlovens paragraf 3 ved det såkaldte Montesquieu-princip om tredeling af statsmagten) og dens stadigt mere labyrintiske karakter er nu blevet for hård kost for journalisterne. Deres forestillinger er totalt baseret på oplevelser fra strafferetsplejen, hvor det er anklagemyndigheden, der skal løfte det tunge læs vedrørende hele sagens infrastruktur og dens beviser.
Vilkårene for de 23 irakiske torturofre er, at det er dem selv (ved deres repræsentant), der skal løfte sagen. Statens advokat (der ikke er Statsadvokaten, men Kammeradvokaten) kan samtidig anvende nærmest uudtømmelig statslige ressourcer (nu allerede fie mio. kr.) på at kaste grus i maskineriet. Dette er sket i disse sager i hidtil uset omfang.
Tunge beviser
Mit advokatfirma påtog sig sagerne i 2011. Med assistance fra IRCT (International Rehabilitation Council for Torture Victims), Dignity (Dansk Institute Against Torture) og Antitorturstøttefonden, er det lykkedes at fremskaffe solid retsmedicinsk dokumentation for tortur under dansk ansvar. Sideløbende er der fremkommet yderligere bevismateriale i form af filmoptagelser, vidneerklæringer fra to medvirkende officerer, en forhenværende ambassadør for Danmark i Bagdad, og mange andre tunge beviser. Meget sjældent i en sag om domstolskontrol med den udøvende magt har man set noget så overvældende fyldt med fældende beviser. Derfor sætter staten eksorbitante ressourcer ind på at umuliggøre eller i hvert fald forsinke behandling af substansen om torturansvar.
I september 2013 underkendte Højesteret Kammeradvokaten og Østre Landsret, der havde bestemt, at irakerne skulle deponere 920.000 kroner hos Kammeradvokaten, hvis ikke sagen skulle afvises.
På trods af dette medhold til irakerne gav Procesbevillingsnævnet i november måned alligevel afslag på fri proces, og i december skulle jeg meddele landsretten, at arbejdet med sagerne ikke kunne fortsættes, og at jeg derfor teknisk set måtte udeblive, hvilket er en uomgængelig nødvendighed, når vi samtidig skulle anmode retten om at foretage beskikkelse. En sådan beskikkelse er landsrettens mulighed for som det yderste selv at give fri proces.
Spin fra Forsvarsministeriet
En ordentlig journalistisk behandling af denne situation ville fremvise, at hvis jeg fortsat var mødt op, ville retten ikke have denne mulighed, hvorfor sagen så skulle fortsætte uden fri proces. En sådan fortsættelse af sagen ville ikke alene indebære en helt ulige proces, men også, at irakerne eksempelvis ikke ville have ressourcer til rådighed til at kunne rejse fra Irak og møde i retten i Danmark. Tilsvarende ressourcemæssige problemer ville indtræde også for så vidt angår andre vidner og andet bevismateriale. Forespurgt har selv Kammeradvokaten da også bekræftet, at sagen ikke kan føres af irakerne uden advokat.
Disse problemstillinger er ikke nyt stof i sagen som alvorlige forhindringer, men i stedet vælger Information at reproducere Forsvarsministeriets spin og dermed at skygge for, at irakerne, efter at de for snart 10 år siden har været udsat for tortur, nu på fjerde år af staten forsøges hindret i at få deres sager afgjort i retten, samtidig med at Forsvarsministeriet slipper fri – indtil videre. I stedet for at bruge spaltepladsen på et foto af undertegnede burde Information skrive om denne retsnægtelse, der er endnu et overgreb over for disse ofre for Danmarks såkaldte ’indsats’ i Irak.
Christian Harlang er advokat
",3.0,6. november 2014,Spin fra Forsvarsministeriet
2971,/debat/2015/03/offentligt-ansatte-mister-indflydelse-seneste-overenskomst,De offentligt ansatte mister indflydelse med den seneste overenskomst,Jonas Kylov Gielfeldt og Esben R. Thomasen Baek," Det har længe været klart, at de offentlige arbejdsgivere vil forsøge at ændre magtbalancen mellem ledelse og ansatte. Det klareste eksempel på dette var lærerkonflikten i 2013. Den handlede ikke kun om en underfinansieret skolereform, men også om at fjerne kontrol over lærernes arbejdstid fra Danmarks Lærerforening og give den til skolelederne.
Meget af dette skriver sig ind i Finansministeriets ambitioner om at effektivisere og spare penge på den offentlige sektor ved at give mere magt til de offentlige ledere og samtidig stække fagforeningernes medbestemmelse. Dette fremgår af ministeriets stort anlagte moderniseringsplan, der skal realisere besparelser i den offentlige sektor for op mod 12 milliarder kroner.
Argumentet for, hvordan besparelserne skal tilvejebringes findes i regeringens Produktivitetskommission. Her foreslår kommissionen bl.a. øget fokus på »tydelig ledelse« i den offentlige sektor. Hvad »tydelig ledelse« betyder i praksis, står ikke klart, men sætter man det i relation til de andre anbefalinger i rapporten, begynder et billede at tegne sig. Lederne i det offentlige skal nemmere kunne bruge præstationsbaseret løn som et styringsredskab og samtidig have mindre bøvl med mange forskellige overenskomster vedrørende arbejdstid og opgaveplanlægning.
I Kommunernes Landsforenings (KL) udspil til OK-15, Velfærd i forandring, er mange af konklusionerne på linje med Produktivitetskommissionen. KL skriver, at de ønsker »enkle og mere smidige arbejdstidsregler, der bygger på tillid til de kommunale ledere«. KL ønsker også et opgør med de mange faggruppers overenskomster. De skal forenkles, så ledelsen får bedre overblik over arbejdstidens organisering og kan styre uden om for megen modstand, når f.eks. arbejdstid og opgaver skal organiseres.
Det ’besværlige’ MED-udvalg
I den netop forhandlede overenskomst har arbejdsgiverne ikke fået mere kontrol med arbejdstiden uden om fagforeningerne, og der findes heller intet opgør med det etablerede overenskomstsystem. Men én sejr har de dog fået på det kommunale område, som helt overses i den offentlige vurdering af overenskomsten.
I den offentlige sektor koordineres samarbejdet mellem tillidsrepræsentanter og ledelsen gennem de såkaldte MED-udvalg, der skal sikre medindflydelse. MED-udvalget skulle give medarbejdere og tillidsmænd mulighed for at ansvarliggøre og lægge pres på den direkte ledelse. Udvalgene har især været løftestang for arbejdet med bedre arbejdsmiljø og den løbende uddannelsesindsats i kommunerne.
De fungerer lokalt på den konkrete arbejdsplads. Går man et skridt op, finder man hovedudvalget, f.eks. kommunens MED-udvalg. Her koordineres de bredere rammer for samarbejdet mellem kommunen og de kommunalt ansatte. MED-udvalgene er således lokalt forankret. Der er dog grænser for, hvad de lokale repræsentanter i MED-udvalget kan vedtage. Organisationerne kan således gå ind og kræve en genforhandling af de aftaler, der blev lavet i udvalgene, hvis de ønsker det. De faglige organisationer har således hele tiden haft vetoret i forhold til MED-udvalgene og har dermed kunnet begrænse arbejdsgiversidens muligheder for at presse de lokale tillidsmænd til at acceptere f.eks. dårligere arbejdsvilkår eller forringelser i forhold til videreuddannelse.
KL finder åbenlyst MED-udvalgssystemet besværligt. Det fremgår af Velfærd i forandring, hvor de skriver at, »nogle kommuner og arbejdspladser oplever imidlertid, at de bliver mødt med mistillid og kontrol«. Som et resultat af det var et af KL’s krav til overenskomstforhandlingerne 2015 at, »de lokale MED-aftaler skal forhandles med medarbejderne«. Når KL skriver, at der skal forhandles med medarbejderne, betyder det, at man i mindre grad skal forhandle MED-aftalerne sammen med de faglige organisationer. At gøre samarbejdet til en sag mellem ledelse og tillidsmand stiller ledelsen stærkere over for en lokalt isoleret tillidsmand, der ikke som før kan henvise til sin fagforening. Det er en sejr for arbejdsgiverne. Som i alle andre ønsker, KL har haft til den seneste overenskomst, handler det om at stække fagforeningerne, så det bliver lettere at udvide kontrollen med arbejdstiden – for derigennem udvide ledelsesretten.
Balancen tippet
Under påberåbelse af »afbureaukratisering« er det lykkedes arbejdsgiverne at få balancen tippet mellem organisationerne og MED-udvalgene. Især hovedudvalget får nu nye beføjelser. I aftalen mellem KL og forhandlingsfællesskabet står der således: »Hovedudvalget har dermed kompetence til at tilpasse MED-strukturen/organiseringen af arbejdsmiljøarbejdet i øvrige tilfælde, og hovedudvalget kan dermed også ændre den lokale aftales ordlyd som følge heraf.« Det lyder måske ikke så voldsomt, men det en markant sejr for KL, der dermed netop har haft succes med at isolere tillidsmændene fra deres faglige organisationer og dermed svække deres viden og mulighed for at modtage vejledning om de ansattes rettigheder.
Det faglige Danmark har forsvaret sig dygtigt mod KL’s krav til overenskomstsystem og arbejdstid, men fagbevægelsen bør være meget opmærksom på, hvordan aftalesystemet i det offentlige gradvist kommer til at stille arbejdsgiver i en stadigt mere favorabel position, når tillidsmænd i stigende grad overlades til sig selv i det nye MED-system.
Jonas Kylov Gielfeldt er sociolog. Esben R. Thomasen Baek har læst sociologi og økonomi i Danmark og USA.
Begge er medlemmer af Selskabet for Kritisk Samfundsforskning, som er et netværk af unge akademikere, der ønsker at bruge samfundsforskningen til at sætte spørgsmålstegn ved det aktuelle samfund og dets udvikling. Selskabet skriver for Information hver fredag
",0.0,13. marts 2015,"Argumentet for, hvordan besparelserne skal tilvejebringes findes i regeringens Produktivitetskommission. Her foreslår kommissionen bl.a. øget fokus på »tydelig ledelse« i den offentlige sektor. Hvad »tydelig ledelse« betyder i praksis, står ikke klart, men sætter man det i relation til de andre anbefalinger i rapporten, begynder et billede at tegne sig. Lederne i det offentlige skal nemmere kunne bruge præstationsbaseret løn som et styringsredskab og samtidig have mindre bøvl med mange forskellige overenskomster vedrørende arbejdstid og opgaveplanlægning."
12296,/debat/2011/04/brobygge-ikea-moduler,At brobygge  med IKEA-moduler,Anna von Sperling," Lad mig indledningsvis slå fast: De er alle sammen nogle røvhuller, derhar skattely i udlandet og kun er her for at producere ting, vi faktisk ikke har brug for. Men af alle røvhullerne er Ingvar Kamprads møbelmastodont IKEA mit favoritrøvhul. Når duften af presset finér og kötbullar rammer min næse, føler jeg mig skandinavisk. Når jeg leder efter en parkeringsplads i tre kvarter   selv om jeg endnu engang hjemmefra har sagt 'ej, der kan sgu da ikke være så mange folk en onsdag formiddag'  føler jeg mig demokratisk. Når jeg slynger den blå pose, der er så fremragende til vasketøj og mindre flytninger, over skulderen og lader rullefortovet flyve mig op til soveværelsesinspirationsafdelingen, føler jeg mig guidet fri. Ja, jeg knuselsker IKEA, og selv om jeg ved, at det ikke er sandt, føler jeg faktisk også, at IKEA er ret pjattet med mig.
World wide  service

Ikke mindst når jeg er langt væk. Jeg begår mig en del i de varme lande, og IKEA er der altid som et muligt refugium, når jeg får lige rigeligt af 'spændende fremmede kulturer'. Så kan jeg bare kaste sig i en taxa og råbe 'IKEA, por favor!' og pludselig befinde mig et sted helt og aldeles blottet for overraskelser. Ingen får lov til at liste spidskommen i mor Kamprads deller, og der er altid koldt som i Uppsala. Da varme jo ikke er for hvide mennesker, fordi vi er sårbare som babyer (bare onde), er det jo en helt utrolig world wide service.
Jeg har derfor lyst til at hjælpe folk, der bitcher over IKEA. Jeg antyder ikke, at du er galopperende ubegavet, hvis du synes at brugermanualerne er 'forvirrende'. Og jeg kunne ikke drømme om at beskylde dig for at lyve, når du gang på gang fortæller den utrolig kedelige, men til gengæld meget lange, historie om, at der engang manglede en skrue i dit REX-byggesæt. Det ville jo ikke være særlig sødt sagt. Jeg påpeger kun, at myterne måske bunder i, at du købte dit skab i 1989, og dengang kunne vi jo ikke engang komme til månen.
Overgangsregering

Jeg har faktisk en fremragende idé, hvis jeg selv skal sige det, og det skal jeg jo: Hvad med at vi overlod ledelsen af Danmark til IKEA? Bare et par år til de får styr på butikken. Som en slags overgangsregering på vejen til et lige og bæredygtigt samfund. Vi skal selvfølgelig lige have dem til at sværge ved Bellmans minde på, at de ikke sender alle vores penge til Schweiz, men når det er på plads, skulle der ikke være noget i vejen for, at vi overlod fallitboet til deres evindelige virkelyst. For tænk lige over pakken: De har en ambitiøs klimapolitik, en egentlig inkluderende medarbejderpolitik med mangfoldighed som kerneværdi, og jeg er ret sikker på, at de kunne have et par ideer til, hvad Danmark skal leve af i fremtiden. Demokratisk ensretning, der stadig levner rum til lidt individuel spræl i vaser og boligtekstiler, ville da være en fremragende kulturpolitisk rettesnor. Stoooop: De er svenske, og så er de en virksomhed, tænker du nok. Nej, gu er de ej. De er multinationale, og det der med nationer er alligevel so last season og roden til så utrolig meget ondt.
Skrald

Men jeg er i et enormt dilemma. Jeg elsker, at vi stort set alle sammen har råd til at gå relativt amok i småtingsafdelingen, og jeg føler mig godt tilpas, når den pakistanske storfamilie, der sad ved siden af mig og planlagde køkken, vælger en grimmere men dyrere lågemodel. Jeg kunne derfor bryste mig af min elitære gode smag uden at skulle skamme mig over indkomstforskellene. En herlig ren følelse. Men nye tal  viser, at danskerne er dem, der producerer mest skrald i hele verden: Over 800 kilo om året over for et europæisk gennemsnit på omkring 500. Når IKEA producerer så enormt billige ting, er der naturligvis kortere til skraldebunken, hvis man ugen efter får lyst til at købe én i rød i stedet. Spørgsmålet er, om man passer så utroligt meget bedre på ting, hvis de er dyre. Tager man velfærdsstatens aktuelle tilstand i betragtning, er der ikke noget, der tyder på det.
To slags danskere

Men man kan få meget mere end opbevaringskasser og tyttebærsovs på trøjen med hjem fra den stolte forstad Høje Tåstrup. For mens jeg sad med mine forbrugsrusblussende kinder klinet op ad bilruden for at få plads til en lang ting, som jeg sikkert snart kyler ud, slog en erkendelse ned i mig: Mens vi snakker os blå i hovedet om kulturkamp, multikulturalisme, Udkantsdanmark, elite og folk og jeg-skal-komme-efter-dig, er sandheden jo, at der kun findes to slags danskere: Dem, der køber alt deres lort i IKEA, og dem, der køber alt deres lort i IKEA på nær kunst.
Så okay, vi dropper ideen om IKEA som overgangsregering, men tag da et smut derud og mød os alle sammen i øjenhøjde over kötbullarne, før du sætter et dumt kryds baseret på den fejlagtige forestilling, at vi er så fandens forskellige.
",5.0,29. april 2011," Lad mig indledningsvis slå fast: De er alle sammen nogle røvhuller, derhar skattely i udlandet og kun er her for at producere ting, vi faktisk ikke har brug for. Men af alle røvhullerne er Ingvar Kamprads møbelmastodont IKEA mit favoritrøvhul. Når duften af presset finér og kötbullar rammer min næse, føler jeg mig skandinavisk. Når jeg leder efter en parkeringsplads i tre kvarter   selv om jeg endnu engang hjemmefra har sagt 'ej, der kan sgu da ikke være så mange folk en onsdag formiddag'  føler jeg mig demokratisk. Når jeg slynger den blå pose, der er så fremragende til vasketøj og mindre flytninger, over skulderen og lader rullefortovet flyve mig op til soveværelsesinspirationsafdelingen, føler jeg mig guidet fri. Ja, jeg knuselsker IKEA, og selv om jeg ved, at det ikke er sandt, føler jeg faktisk også, at IKEA er ret pjattet med mig."
7024,/debat/2013/07/laeserbreve-3,Læserbreve,," 
	Afskaf privat partistøtte

Niels I. Meyer, Hørsholm

	Et flertal i Folketinget vil skabe større åbenhed om de politiske pengeklubbers lyssky indsamling af penge til udvalgte politiske partier.

	Det er dog overraskende, at ingen politiske partier stiller det grundlæggende spørgsmål: Hvad laver pengemagt overhovedet i den demokratiske beslutningsproces? Beslutningerne i et demokrati bør vel baseres på overbevisende argumenter og ikke på, hvilke partier der kan tilsnige sig flest kampagnepenge fra snævre særinteresser? For ikke at tale om, at disse penge kan friste politikerne til korruption.

	Pengenes underminering af demokratiet genfindes i de fleste industrilande med USA som det mest groteske eksempel. Problemet kan ikke klares ved lapperier på reglerne. I stedet bør alle økonomiske bidrag fra private særinteresser til politiske partier og politikere gøres ulovlige – med undtagelse af et beskedent medlemshonorar til de politiske partier.

	Staten skal derimod give et grundbeløb til de enkelte partiers politiske arbejde, mens det meste af kampagnearbejdet må klares af frivillige partimedlemmer.

	Evig harceleren mod islam

Thomas Hauge, Snedsted

	Det er til stadighed en kilde til undren, at højrefløjens ulidelige harceleren over forskellige minoriteters religiøst funderede holdninger ikke imødegås af modkritik.

	Når Inger Støjberg (V) f.eks. fører sig frem mod muslimers holdninger til arrangerede ægteskaber, stening, homoseksualitet m.m., er det tydeligvis et forsøg på at score billige point.

	Problemet med disse ytringer er, at de får lov til at blive stående som reelle sandheder, og at de xenofobiske politikere til dels lykkes med at stadfæste inkommensurabiliteten mellem ’danskhed’ og islam.

	De højtbesungne danske værdier, som hovedsageligt udspringer af kristendommen, hævdes at stå i modsætning til værdierne i islam. Hvis højrefløjspolitikerne kendte lidt mere til deres egen kulturelle baggrund, ville de vide, at Bibelen og den ortodokse del af kristendommen mener, at homoseksualitet er en synd, at blandede ægteskaber bør undgås og at kvinder ikke kan være præster.

	I Bibelen nævnes også en lang række forbrydelser (hor, ulydighed mod forældre, arbejde på sabbatten m.m.), som skal straffes med døden ved stening. Disse holdninger er altså en del af en gammel kristen tradition og hører til de såkaldte danske værdier.

	Hvis Støjberg reelt mener, at religiøse ledere skal arbejde for at modificere religiøst begrundede holdninger under hensyntagen til den politiske korrekthed, bør hun kræve det samme af kristne og jødiske ledere.

	Stampes kritik er berettiget

Elvir Pelesevic, København

	Zenia Stampes (R) kritik af den danske militære mission i Afghanistan er blevet anfægtet af en bred vifte af hendes politiske kolleger samt tidligere forsvarschef, Jeppe Helsø, der alle betegner hendes kritik som forfejlet og usaglig.

	Umiddelbart er det svært at få øje på det saglige i Stampes modstanderes argumentation, som i øvrigt grænser til den tvungne censur. De mener, at Stampes kritik er urimelig over for soldaterne, samtidig med at den sætter spørgsmålstegn ved baggrunden for Danmarks deltagelse i Afghanistan.

	Det er grundlæggende forkert, når en bestemt målgruppe bliver taget som gidsel i et politisk spil, som tilfældet her er med soldaterne. Hensynet til soldaterne må dog aldrig komme i vejen for en politisk debat.

	Stampes kritik og krav om evaluering af den danske militære indsats er både berettiget og relevant – også af hensyn til soldaterne – for at man fremover kan undgå de fejltrin, der i værste fald kan koste flere soldater livet.

	Åbent brev til Inger Støjberg

Imran Shah, talsmand for Det Islamiske Trossamund

	Vi er mildest talt forbløffede over den form for manipulation, fejlfortolkning og direkte usandheder, som du har fremført i din seneste kronik i Politiken og i de efterfølgende interviews.

	At man kan være så koldt beregnende og manipulerende i jagten på medietid og stemmer er sørgeligt.

	Endnu en gang har du formået at lægge muslimerne i Danmark for had, ligesom du har fordrejet sandheden efter forgodtbefindende.

	Det Islamiske Trossamfund har altid ønsket dialogen, men du ønsker åbenbart anderledes. Med den seneste debat har du atter skabt grøfter i samfundet, som vi nu endnu en gang må forsøge at blødgøre for at undgå radikalisering og fremmedgørelse i vores eget land.

	Vi havde et håb om sammen at kunne nå hinanden nærmere og hjælpe vores land til et bedre samfund. Vi havde forventet og håbet på en ærlig håndsrækning, netop fordi mødet også var præget af, at vi skulle fjerne alle jeres fordomme om muslimer og islam – og også gjorde dette.

	At du i stedet for en håndsrækning forsøgte at give os en lussing er i virkeligheden en sørgelig handling – både for dig og for dine fæller.

	Vi vil dog blive ved med at arbejde med alle vores gode tiltag omkring integration, uddannelse og brobygning i samfundet, ligesom vi vil bidrage positivt til alle mennesker uanset køn, race, nationalitet og etnicitet. Fordi Gud er den, hvis eneste tilfredsstillelse vi søger. Ikke din.

	Afgifter er dyre for samfundet

Thure Barsøe-Carnfeldt, Dronninglund

	Skatteministeriet har endeligt beregnet, hvor stor skade de mange afgifter gør på vor fælles husholdning. Beregningerne viser, at staten kan tjene penge på at sænke en række afgifter.

	Staten vil eksempelvis ikke miste en krone, hvis afgiften på tobak, benzin og diesel blev sænket med en procent, fordi den forøgede omsætning i samfundet vil indbringe endnu mere. Derimod vil samfundet få mange millioner kroner til at forbruge og derved sætte i hjulene og forbruget.

	Det samme regnestykke gælder for så godt som alle afgifter, der pålægges borgere og virksomheder.

	Regeringen bør tænke nyt og medtage den samlede belastning af samfundets fælles kasse (statskassen og borgernes kasser tilsammen), således at enhver fremtidig afgift afstemmes med, hvad der kan betale sig for helhedens og ikke kun med, hvad der er nødvendigt for, at statskassen kan løbe rundt.

	Det er det samlede tal, som bestemmer, om vi kan sætte gang i alle samfundshjulene.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,24. juli 2013,"	Det er dog overraskende, at ingen politiske partier stiller det grundlæggende spørgsmål: Hvad laver pengemagt overhovedet i den demokratiske beslutningsproces? Beslutningerne i et demokrati bør vel baseres på overbevisende argumenter og ikke på, hvilke partier der kan tilsnige sig flest kampagnepenge fra snævre særinteresser? For ikke at tale om, at disse penge kan friste politikerne til korruption."
1734,/debat/leder/2015/09/lidt-ingenting,Lidt om alt og ingenting,Charlotte Aagaard," Så er det ganske vist. Efter måneders tilløb har statsminister Lars Løkke Rasmussen (V) endelig udnævnt sin berømte udenrigsgransker. Det bliver som ventet Danmarks tidligere ambassadør i Washington Peter Taksøe-Jensen, der skal komme med forslag til, hvordan regeringen fremover skal prioritere og samtænke Danmarks udenrigs-, sikkerheds-, forsvars-, handelseksportfremme- og udviklingspolitik.
Ifølge kommissoriet skal den tidligere topdiplomat koncentrere sig om otte hovedområder: Kinas og Ruslands nye rolle, folkevandringen mod Europa, truslen fra militant islam, den sikkerhedspolitiske trussel fra Rusland, den økonomiske og sikkerhedspolitiske udvikling i Arktis, den danske udviklingsbistand, og Danmarks strategiske alliance med USA.
Læs også: Granskeren fra Delhi skal analysere nye globale aktører
En ordentlig mundfuld, vil de fleste nok mene – og især når man tager i betragtning, at arbejdet stort set skal udføres af en enkelt mand med lidt sekretariatsbistand, være færdigt inden 1. maj og i øvrigt gennemføres samtidig med, at Peter Taksøe-Jensen passer sin nye og noget mindre prestigiøse stilling som Danmarks ambassadør i Indien.
Ideen om en udenrigsgransker er blevet kritiseret, lige siden Lars Løkke Rasmussen lancerede den under valgkampen. Opgaven er for stor, manden forkert og udfaldet forudsigeligt, har adskillige eksperter sagt.
Men det har tilsyneladende ikke gjort det store indtryk på statsministeren. Ifølge kommissoriet kan den nye gransker trække på sine kolleger i Udenrigs- og Forsvarsministeriet. Og han har også pligt til »i videst muligt omfang« at basere sin udredning på allerede eksisterende analyser og rapporter.
Men det rokker ikke ved, at den enorme opgave stadig skal udføres af en enkelt mand. Den eneste imødekommelse af kritikken synes at være, at den enlige gransker løbende skal præsentere sine konklusioner for en ikke nærmere defineret »følgegruppe« af eksperter fra »organisationer og forskningsmiljøet« og så i øvrigt huske at afstemme dem med såvel »etablerede udenrigspolitiske fora samt de politiske partier«.
Joh, han får overmåde travlt, den gode ambassadør.
Udnævnelsen af Taksøe er imidlertid ikke bare opsigtsvækkende på grund af opgavens absurde omfang. Det mest interessante er den foruroligende mangel på en udenrigs-, sikkerheds-, forsvars-, handelseksportfremme- og udviklingspolitik, som beslutningen er udtryk for.
Læs også: Systemets mand skal tegne Løkkes udenrigspolitik
Statsminister Lars Løkke Rasmussen og hans udenrigs- og forsvarsduo aner tilsyneladende ikke, hvad de skal stille op med den verden, der ligger uden for Danmarks grænser.
Det har man allerede fået mistanke om i forbindelse med de seneste ugers politiske flygtningekaos, hvor regeringen har udvist en eklatant mangel på tilstedeværelse og politisk lederskab over for såvel de danske myndigheder som de mere end 500.000 mænd, kvinder og børn, som flygter til Europa.
Med udnævnelsen af en udenrigsgransker bliver denne tendens til ansvarsforflygtigelse unægtelig forstærket. For så længe Taksøe tænker, kan hverken udenrigsminister Kristian Jensen(V) eller forsvarsminister Carl Holst (V) tillade sig at præsentere politiske initiativer eller visioner af betydning på deres respektive områder.
Det kan næppe være tilfredsstillende for de to ministre at være sat ud af spillet på denne måde. Og det er bestemt heller ikke den form for politisk lammelse, Danmark har brug for.
Tværtimod står de internationale udfordringer i kø for at blive håndteret af en ansvarlig og visionær regering, der er interesseret i andet end at holde fast i de rare ministertaburetter.
Om karrierediplomaten Peter Taksøe-Jensen så er den rette til at formulere regeringens manglende politik, er et andet spørgsmål.
På forhånd har han understreget behovet for konsensus og i flere interviews henvist til, hvor uheldigt det var, at Danmark gik med i Irak-krigen med blot en enkelt stemmes flertal.
Det er klædeligt, at han på denne måde bekendtgør, at han har lært af Irak-krigen, hvor Peter Taksøe-Jensen som bekendt selv var hovedforfatter på det omdiskuterede juridiske notat, der gjorde Danmarks deltagelse i krigen mulig.
Men omvendt kan en konsensusudredning af det omfang, som regeringen har bestilt, meget let ende med at blive lidt om alt og ingenting. Og så er både Løkkes regering og Danmark lige vidt.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",6.0,17. september 2015,"Men det rokker ikke ved, at den enorme opgave stadig skal udføres af en enkelt mand. Den eneste imødekommelse af kritikken synes at være, at den enlige gransker løbende skal præsentere sine konklusioner for en ikke nærmere defineret »følgegruppe« af eksperter fra »organisationer og forskningsmiljøet« og så i øvrigt huske at afstemme dem med såvel »etablerede udenrigspolitiske fora samt de politiske partier«."
293,/debat/2016/05/laeserbreve,Læserbreve,Informations Debatredaktion," Debattøren skygger for debatten
Oskar Zacho, Aarhus
I dag er det personlige narrativ blevet et af de vigtigste kriterier for at få en stemme i debatten. Et debatindlæg skal først og fremmest være originalt og personligt. Det betyder, at jeg kan debattere nok så meget om globalisering, religionskritik og ligestilling, men hvis ikke jeg har mærket problemstillingerne på egen krop, så har jeg ikke mange chancer i debatten.
Debatnormerne synes at være styret af, at medmindre jeg sætter et ansigt på mine pointer, så forstår læserne ikke indholdet i mit indlæg. Substansen i mit debatindlæg risikerer på den måde at træde i baggrunden, når det er min rolle som debattør, der skal frem i lyset. Læserne husker debattøren, men glemmer debatten.
Da nærværende avis offentliggjorde de 25 mest delte historier fra sidste år, viste det sig, at påfaldende mange artikler tog udgangspunkt i netop det personlige narrativ: En ung fyr, der knaldede ægtemænd på Amager, en række arbejdsløse mænd, som ikke gad at arbejde, og et lesbisk par med en aldersforskel på 25 år.
Med andre ord var en debat om monogami i det 21. århundrede blevet forvandlet til et freakshow, mens en diskussion om arbejdsmarkedet tog udgangspunkt i sociale afvigere, og et eksempel på et moderne parforhold tog udgangspunkt i to kvinder fra hver sin generation.
Er det virkelig den eneste måde, medierne kan stimulere debatten på? Den personlige historie er underholdende og følelsesvækkende, men i sidste ende irrelevant for debatten.
I forsøget på at kickstarte en debat med farverige cases camouflerer medierne centrale problemstillinger og vigtige nuancer. Risikoen er, at læserne glemmer den debat, som indlægget i første omgang skulle sætte i gang. Beviset ser man i kommentarfeltet, hvor debattøren straks bliver taget til indtægt for alt muligt andet end det, som indlægget egentlig handler om. Her bærer læserne selvfølgelig et ansvar, men også debatredaktionen.
Jeg mener ikke, at debatredaktørerne skal anonymisere hver enkelt debattør, men de skal i højere grad begynde at spørge sig selv, hvorfor de bringer et indlæg: Skyldes det indlæggets kvalitet eller indlæggets forfatter? I en medieverden, hvor civile debattører optræder mere personligt og derfor også er mere udsatte, skal et debatindlæg først og fremmest antages ud fra, hvad der bliver sagt, og ikke ud fra, hvem der siger det.
I konkurrence med mit Facebook-liv
Stefanie Jolak, København
Jeg har dage, hvor jeg er i rasende dårligt humør, ligesom jeg har dage, hvor jeg er træt og egentlig helst vil ligge under dynen afskåret fra omverdenen – men sådan er der bare aldrig nogen, som ser mig. Jeg er nemlig begyndt at tvivle på, om det overhovedet er normalt og okay at have sådan nogle dage, så længe den virtuelle mig altid kun udstråler glade dage?
Jeg tror ikke, at jeg er den eneste, der kender til følelsen af selvbebrejdelse over ikke at kunne leve op til det billede, som man viser af sig selv online. Faktisk tror jeg, at følelsen bliver mere og mere udbredt, og at den er nært koblet til den stigende tendens til nedtrykthed og depression, som vi ser i dag.
Uden at vi tænker over det, er vi nemlig i fællesskab med til at hæve barren for, hvad der er normalt, når vi bruger stadig flere filtre og bedre vinkler til at iscenesætte os selv online. Pludselig blegner vores virkelige liv i forhold til vores Facebook-billede.
Det gør os usikre, og som et værn mod usikkerheden sammenligner vi os med hinanden for at finde tryghed og accept. Det skaber bare endnu mere konkurrence, hvor vi igen forsøger at fremstille os selv på en mere attraktiv måde. Og i sidste ende bliver det sværere og sværere at bryde med den perfekte online-virkelighed.
Vi begynder at forvente det perfekte på alle områder: det perfekte parforhold, det perfekte job, den perfekte uddannelse. Og så snart vi møder modstand, har vi tendens til at bakke ud, for det kunne jo være, at der lå noget bedre og lurede lige rundt om hjørnet.
Men hvor blev virkeligheden af? Den virkelighed, hvor vi rent faktisk er til stede og lytter til hinanden frem for at dokumentere øjeblikket gennem et Instagram-filter? Og hvor vi ikke forsøger at finde sikkerhed og imødekomme et ønske om forandring eller personlig udvikling ved at sammenligne os selv med andre?
Som et lille skridt i en ny retning må vi først og fremmest erkende, at det, som jeg og mange andre gør nu, i hvert fald ikke har noget med virkeligheden at gøre.
",1.0,2. maj 2016,"Uden at vi tænker over det, er vi nemlig i fællesskab med til at hæve barren for, hvad der er normalt, når vi bruger stadig flere filtre og bedre vinkler til at iscenesætte os selv online. Pludselig blegner vores virkelige liv i forhold til vores Facebook-billede."
10913,/debat/2011/12/laeserbreve-10,Læserbreve,Informations Webredaktion," Miljøet sejrer på Amager
Christian Ege, Det Økologiske Råd og Christian Poll, Danmarks Naturfredningsforening
Københavns teknik- og miljøudvalg har 12. december indstillet ikke at give lånegaranti til et nyt stort affaldsforbrændingsanlæg på Amagerforbrændingen, som i stedet skal beskrive et anlæg, som er mindre end det nuværende, så genanvendelsen kan øges.
Der skal genanvendes mere, f.eks. plast og organisk affald. Man kan bl.a. lave biogas ud af det organiske affald. Der er mindst to lovende metoder til at lave biogas. Man kan kildesortere, som det sker i Kalundborg, hvor det er producenten, der sorterer affaldet, eller man kan bruge den såkaldte Renescience-metode, som er under udvikling. Her tilsættes enzymer til det blandede affald, så man får det organiske ud som en suppe, der kan aftappes separat og tilføres biogasanlæg.
Der er flere store fordele ved at bruge det organiske affald til biogas. Man kan recirkulere fosforen i affaldet og sprede den på markerne og dermed spare kunstgødning.
Danmark vil tidoble biogaskapaciteten. Hvis dette sker alene med gylle, giver det for lidt energi. Der skal tilsættes fast organisk affald — det kan være rent organisk affald fra husholdninger, storkøkkener m.v. Kommunens beslutning stemmer fint overens med, at den nye miljøminister melder ud, at nu er affald ikke bare affald, men ressourcer, og der skal satses på genanvendelse.
Elbilen, et intelligent valg
Johnny Hansen, adm. direktør, Better Place
Transport udgør en trussel mod klimaet. Men uden mobilitet er vores velfærd truet. Løsningen ligger lige for, når det drejer sig om persontransporten: Elbilen.
Men elbilen er mere end et køretøj, der ikke forurener i nærmiljøet. Bag elbilen gemmer sig den afgørende løsning: Intelligent opladning. Det er her gevinsten ligger for både klima og samfund.
Det nytter ikke at trække en ledning ud af køkkenvinduet, vi skal lade elbilen, når der er meget vedvarende energi i nettet og samtidig undgå at overbelaste forsyningsnettet.
Kan vi det i dag? Ja, og det bliver næsten umuligt at nå regeringens mål om 50 procent vindenergi i 2020, hvis ikke vi får den intelligente elbil i spil nu. Derfor skal vi stille krav til elbiloperatørerne.
Vi skal ikke kun tilføre kunden, men også samfundet værdi. Vi skal lade elbilen intelligent og tilbyde roaming-aftaler, som på telefoner, så bilisten kan lade på alle offentlige standere.
Det skal sikres gennem certificering eller en operatørlov. Det er et fælles ansvar, at Danmark når klimamålet, og uden den intelligente tilgang indfrier vi ikke elbilens store potentiale.
Derfor en lidt uvant melding fra mit hjørne af erhvervslivet: Stil krav til os, så bringer vi Danmark i front, når det gælder udbredelsen af det intelligente elbilnetværk. Det haster ret meget.
Farvel til asylcenteret
Ruth Nielsen, Hvalsø
I et par år har jeg kendt en familie i asylcenteret Avnstrup. De har ikke fået opholdstilladelse, men nu har de fået lov til at flytte ud af centret.
I sidste uge flyttede familien ind i et lille hus i Hvalsø, og glæden var ubeskrivelig stor, de kunne næsten ikke få armene ned af begejstring.
Jeg besøgte dem på indflytningsdagen. Gode venner havde hjulpet med flytningen og sad nu og spiste. Da jeg kom, blev jeg straks budt på kaffe- hvad jeg i øvrigt altid gør- med en bemærkning om, at nu kunne den unge kone sidde ned for første gang den dag.
Mens jeg opholdt mig dér, kom en af naboerne og afleverede en buket blomster fra alle naboerne på vejen og bød dem velkommen. Lidt senere mødte ægteparret, der udlejer huset, op med endnu flere blomster, og de blev naturligvis også budt på kaffe.
Ud over blomsterne medbragte de en el-scooter til låns. Da de hørte, at manden var handicappet, besluttede de, at de ikke ville sætte den til salg, men i stedet tilbyde den til ham.
Familien priser i høje toner den nye tilværelse, aldrig har jeg set manden så smilende, men det skal nok blive hverdag igen med alle de begrænsninger en afvist asylansøgers liv er omgivet af.
Det, der glæder mig allermest, er, at denne modtagelse afliver de racistiske bemærkninger og holdninger jeg ellers møder for en stund.
Selvfede modstandsfolk
Jan Andreasen folketingskandidat (S), lektor
Stanken af råddenskab breder sig i disse dage fra toppen af Skatteministeriet og langt ud i de fjerneste afkroge af medieverdenen.
B.T. startede festen i sommeren 2010 med en usædvanlig tynd historie om Helle Thorning-Schmidt og hendes mands skatteforhold. Lemmingeeffekten indtraf. Og det udviklede sig hurtigt til en rigtig mediehistorie.
Nu hvor Thornings skattesag er blevet til Løkkegate, rejser det spørgsmålet om hvad det dog er for en medieverden vi har med at gøre i disse tider? Der skal jo nogen til at trykke spindoktorernes historier,
Redaktører og journalister ser sig som vore dages frihedskæmpere. De kæmper ud fra ædle motiver om at afsløre magtmisbrug i samfundet, håndhæve retsstatens principper osv. De er demokratiets og borgernes forsvarere. Pennen og den hellige kildebeskyttelse — som så alligevel ikke er så hellig — er deres våben. Dertil kommer at der i medierne har udviklet sig en selvfedme og selvtilstrækkelighed, som er usund.
Alt for megen nyhedsformidling handler i dag om journalister, der interviewer journalister, eller journalister, der optræder som eksperter eller kommentatorer. Presselogen på TV2 News er toppen af poppen. Her diskuterer redaktører hver søndag hinandens arbejde.
Hvor spændende. Men måske man kunne finde inspiration andre steder?
Euroen varsler apokalypsen
Knud Held-Hansen, Aalborg
Allerede nu fornemmer man, at EU udnytter krisen til at skabe et euro-sammenbrud for at gøre os til slaver. Det sker ikke af lyst, men af nødvendighed.
Hvordan? Jo, Bibelen siger: »Det får alle, store og små, rige og fattige, frie og trælle, til at sætte et mærke på deres højre hånd eller deres pande, så ingen kan købe eller sælge undtagen den, der bærer dette mærke.« (Åbenbaringen kap. 13, red.)
Når euroen bliver værdiløs, får vi trækningsret i EU-banken. Betingelsen for denne begrænsede trækningsret, er vi alle bærer dette mærke.
Ingeniørens hjemmeside, bragte 21. december sidste år historien om Joe Wooller fra Australien. Når han skal ind i sit hus, holder han bare hånden op foran en læser. Han fik nemlig indopereret en RFID-chip i højre hånd, som både giver adgang til ejendommen og bilen.
Teknologien er med andre ord til stede, som kan opfylde det, som Bibelen har forudsagt, vil ske. Hvad der kan ske, det sker.
Rettelse
I Information 13. december var der sket en fejl ved trykningen af læserbrevssiden, idet sidste linje i Ole Thorbeks læserbrev var faldet bort. Sidste sætning skulle have lydt som følger:
»Men hvor er det dog beskæmmende at konstatere, hvordan Marianne Jelved (R) med sit grundlovsstridige krav om at begrænse ytringsfriheden for andre partiers formænd prøver at kortslutte debatten.«
Information beklager fejlen. Red.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,16. december 2011,"I sidste uge flyttede familien ind i et lille hus i Hvalsø, og glæden var ubeskrivelig stor, de kunne næsten ikke få armene ned af begejstring."
3607,/debat/2014/12/sultens-slavehaer,Sultens slavehær,Signe Løntoft," Hver femte julegave bliver købt på nettet, stod der i avisen i mandags. Dansk Erhverv har undersøgt danskernes indkøbsvaner og anslår, at det samlede beløb for e-julehandel lander på 1,2 milliarder kroner.
Klik-klik, add to basket. Selv om jeg personligt bor midt i den shoppingoplevelse, de kalder en by, oplever jeg oftere og oftere bekvemmeligheden i homeshopping. Det er nemt og en lille smule billigere end at handle i de lokale butikker, hvor man kan røre ved varerne, og hvor mennesker af kød og blod står klar til at tage imod betaling. Senere spiser de frokost med deres kolleger og taler om børn og fodbold og det milde vintervejr, og med mindre de har taget af kassen, er der sandsynligvis stadig et job til dem efter nytår. Det er et arbejdsliv, man kan opbygge sin tilværelse omkring.
Men selv om vi ikke ser noget til dem, er der også mennesker med i ligningen, når vi køber sneakers, bøger, iPad-covers og Playstation-spil online. Mennesker med kroppe, der i rask trav gennemsøger pallevis af varer for at finde vores ordre, pakke og sende, så gaven når frem under træet.
De sidste par år er der kommet fokus på arbejdsforholdene på nogle af de gigantiske varelagre, hvorfra vores internetkøb distribueres. Journalister er gået undercover som såkaldte ’pickers’ hos Amazon og andre globale webshops. Deres fortællinger er rædselsberetninger om at bevæge sig ensomme rundt med en scanner, som skynder på dig for at få dig til at løbe hurtigere. 10-11 timers vagter med en enkelt indlagt pause. Medarbejdere på midlertidige kontrakter uden rettigheder. Sygdom, private samtaler i arbejdstiden eller problemer med at efterkomme de konstant stigende produktivitetskrav sanktioneres med en fyreseddel.
I min barndom var fagforeningerne stærke. Men så kom 1990’erne. Væksten, opturen, de fede år. Alle var rige, og alle var trygge, for arbejdsløsheden faldt, lønnen steg, og dagpengeperioden var lang. Der var ikke noget at være bange for. Arbejdsgiverne var flinke, de anerkendte vores indsats med massageordninger og flotte julegaver. Vores hjerter svulmede af stolthed, og vi voksede sammen med arbejdet.
»Fagforeningernes tid er forbi,« sagde vi til hinanden. »Vi har alligevel samme interesse, når det kommer til stykket. At virksomheden klarer sig bedst muligt.«
Vi anede ikke, hvor meget vi havde at miste. Vi forestillede os ikke, at rettigheder kunne rulles tilbage, samtidig med at velfærdssamfundets sikkerhedsnet blev så stormasket, at almindelige middelklassedanskere ville falde igennem i tusindtal. At angsten ville stække systemet. Når man er bange for at gå fra hus og hjem eller miste sin faglige identitet og komme i aktivering som gadefejer, går man ikke til fagligt møde. Man skal ikke nyde noget.
I den meget omtalte tv-dokumentar Den dag de fremmede forsvandt gør stuepigerne på Hillerød Hotel hotelværelser rent i rask løb for at opretholde mindstelønnen. Globaliseringens konsekvenser er rykket inden for grænserne i form af en underskov af migrantarbejdere fra især Østeuropa, men også Nordafrika og Asien. Frisører, tjenere, rengøringspersonale, kantinemedarbejdere, IT-teknikere, aupair-piger og stilladsarbejdere. Et arbejdende Danmark, der nærmest er usynligt i statistikker og medier, fordi arbejdskraften sørger for at holde sig usynlig. Dybt afhængig, som den er af arbejdsgivernes – og i visse tilfælde udlændingemyndighedernes – velvilje.
Men det er ikke bare sultens østeuropæiske slavehær, der truer overenskomster, arbejdsmiljøregler og generelle lønmodtagerrettigheder. Det er også børnearbejdere i asiatiske sweatshops, tandlæger i Ungarn og pickers i de varehuse, hvorfra vi bestiller julegaver hjem.
Derfor er det en kortsigtet løsning at beskytte de nationale grænser eller EU’s grænser mod desperate migrantarbejdere. Hvis restriktionerne virker, vil det blot få virksomhederne til at flytte deres investeringer ud af landet. Markedet søger hen, hvor arbejdskraften er bedst og billigst. I stedet bør vi kæmpe for, at alle de andre får samme organisationsgrad og samme rettigheder som os. Det er en lang tur op ad bakke. Vi kunne starte med at skrive 100 gange i den sorte bog: Nej, vi har ikke samme interesse som arbejdsgiverne.
Signe Løntoft er journalist og ph.d.-studerende.
Klummen er udtryk for skribentens egne holdninger
",0.0,5. december 2014,Klummen er udtryk for skribentens egne holdninger
11620,/debat/2011/08/gratis-optag-paa-uddannelser,Gratis optag  på uddannelser,Jonas Dahl og Marianne Jelved," I Danmark har vi et princip om gratis uddannelse til alle. Det skal sikre, at alle, der evner og lyster, får en videregående uddannelse. Alligevel sker det i dag, at studerende skal betale for deres vej gennem det ordinære uddannelsessystem. Og desværre vil videnskabsminister Charlotte Sahl-Madsen ikke sikre gratisprincippet ved at lukke for brugerbetalingen, der opkræves for supplerende kurser mellem bachelor- og kandidatuddannelser.
Da man indførte professionsbachelortitlen for uddannelser som lærer, pædagog og socialrådgiver, gjorde man det muligt at bygge ovenpå disse uddannelser med en kandidatuddannelse.
Det er positivt, at det nu i princippet er muligt for en bredere skare af mennesker at tage en kandidatuddannelse, men den reelle mulighed for at gøre det skal ikke afhænge af økonomisk formåen.
Hvis en socialrådgiver ønsker at benytte sig af muligheden for at læse en kandidat og gerne vil læse socialvidenskab på RUC, bliver hun nødt til at tage såkaldte indslusningskurser, som koster knap 10.000 kroner per semester. Disse kurser er ikke særskilt oprettede kurser; den studerende sidder i samme undervisningslokale som studerende på en bacheloruddannelse, som følger kurset gratis.
Over 800 studerende betalte i 2010 op mod 15.000 kroner for et semesters supplerende kurser. Det er et dybt problematisk brud på gratisprincippet.
Ulige vilkår
Andre steder i uddannelsessystemet er kvalificerende kurser gratis. Det er gratis, når en student skal tage et ekstra fag på højt niveau, og det er gratis, når der skal tages særlige sprogkurser for at starte på en bacheloruddannelse. Sådan skal det også være, hvis man vil optages på en kandidatuddannelse.
Videnskabsminister Charlotte Sahl-Madsen har på et åbent samråd i Folketinget argumenteret for at bevare brugerbetalingen, fordi de kvalificerende kurser er studietidsforlængende. Vi kan hverken genkende problemet eller se brugerbetaling som en løsning.
For det første er det forkert at tale om en negativ studietidsforlængelse, når socialrådgiverens adgang til kandidatuddannelsen afhænger af at kunne tage kurserne. Følger vi den logik, ville det også være et problem, at man starter i gymnasiet eller på en hvilken som helst videregående uddannelse. I vores øjne er det godt, at folk uddanner sig, og det kræver, at de bruger tid på det.
For det andet skal brugerbetaling ikke bruges som en adfærdsregulerende mekanisme, som skal skræmme folk fra at følge et bestemt studieforløb det gør vi ingen andre steder i det danske uddannelsessystem, og det skal vi heller ikke gøre her.
I SF og R vil vi arbejde for at sikre gratisprincippet også på de optagskvalificerende kurser.
",11.0,24. august 2011,I SF og R vil vi arbejde for at sikre gratisprincippet også på de optagskvalificerende kurser.
8464,/debat/2012/12/farveblindhed-folkeskolen,Farveblindhed i folkeskolen  ,Nanna Bøndergaard Butters," Rigtig mange skoler arbejder med ligeværd ud fra idealer om farveblindhed. I skoleverdenen forklarer man ikke længere elevers adfærd med deres kraniestørrelse, race eller kulturelle og etniske tilhørsforhold. Grønlændere anses ikke længere for at være barnlige sjæle, rødhuder for at være aggressive og sorte for at være slappe og dovne. Forklaringer som »det er også fordi han er araber« hører fortiden til. Og tak for det.
Men den lærer, der siger: jeg ser ikke etnicitet, kultur, social position eller religion, men børn, når jeg kigger ud over klasseværelset, forspilder en chance for at få information om sine elever. Denne lærer vil ikke få viden om elevernes oplevelser af, hvordan det at tilhøre forskellige fællesskaber har indflydelse på deres liv og skoleliv – og det er kun ved at få viden herom, at man kan gøre noget ved børnenes vilkår og ændre de oplevelser, de medfører.
Vi ser det samme i skolernes profiltekster, der er fyldte med ord som ligestilling, ligeværd og anerkendelse og udsagn om, at det er lærernes ansvar, at alle elever kan deltage på lige fod i undervisningen. Der gøres ikke racemæssig, kulturel eller etnisk forskel på elever i skolen.
Den tilgang kan ses som et udslag af fuldendt ligestilling, tolerance og åbenhed. Det kan desværre også ses som en ide eller myte om farveblindhed, der skygger for at skoler og lærere ser, at farve, etnicitet og kultur betyder noget i elevernes liv.
Sprog er ikke uskyldigt
I den farveblinde verden anses vi alle for ens. Kategoriseringer, der udpeger nogle som anderledes, undgås. Man er bevidst om, at sprog former vores forståelse af verden, og at man ved hjælp af sprog kan fastlåse mennesker i kategorier, som de muligvis ønsker at komme ud af.
Derfor er ikke bare racebegrebet, men også både etnicitets- og kulturbegrebet under kritisk lup i disse år. Vi bevæger os fra det beskrivende kulturbegreb, hvor mennesker er bærere af deres kultur til et dynamisk kulturbegreb, hvor kultur tænkes som noget, der opstår mellem mennesker – noget vi bl.a. skaber, når vi kalder hinanden for henholdsvis araber, tyrker og dansker.
Fører denne sproglige bevidsthed til, at man slet ikke taler om forskelle, kan lærernes praktiserede farveblindhed stå i stærk kontrast til elevernes identitetsforståelser og underkende deres oplevelser af og erfaringer med at tilhøre etniske og kulturelle grupperinger.
Laura Gilliam peger i sin bog ‘De umulige børn og det ordentlige menneske‘ på, at især tosprogede drenge oplever, at de bliver forkastet af samfundet. De oplever, at de ikke passer ind i elevnormen, der er baseret på middelklasseeleven. De erfarer, at der er etniske mønstre i ris og ros, og de oplever sig som de dumme og som dem, lærerne ikke kan lide.
I medier, skolepolitik og faghæfter bliver de udpeget som tosprogede, anderledes og ofte problematiske, og når der sættes ind på at lære dem de danske normer og det danske sprog, så skubbes de for alvor ud af kategorien dansker.
De tosprogede drenge som Gilliam skriver om oplever næppe at blive forstået og anerkendt, hvis deres lærere underkender betydningen af oplevet etnicitet, kultur og nationalitet og ikke er nysgerrig på, hvad disse fællesskaber betyder for elevernes skoleliv og læreprocesser.
Det antikulturaliserende og antietnificerende blik på eleverne, som den interkulturelle pædagogik tilstræber, kan medføre en naivitet og blindhed for de forskelle, der reelt eksistere. For nogle lyder tilgangen som socialromantisk multikulturelt drømmeri: Er det ikke bare fine ord fra `pladderhumanister´, der undlader at se de virkelige problemer i øjnene?
Hvis interkulturel pædagogik praktiseres uden at tage højde for elevernes oplevede forskelle som praksis og virkningsfuldhed, så har kritikerne ret i, at virkelige problemer overses og interkulturel pædagogik kan stik imod hensigten medvirke til opretholdelse af institutionel racisme. 
Drop farveblindhed og fokuser på kultur som noget vi gør sammen
‘The million dollar question‘ som den interkulturelle pædagogik efterlader lærere med er, hvordan de balancerer mellem at anerkende elevernes etnicitet, kultur og sociale position samtidigt med, at de ikke fastfryser dem i kulturelle og etniske identiteter.
Et godt svar på denne balancegang er praksisorienteret interkulturel pædagogik. Når man fokuserer på praksis, kan man sagtens være yderst bevidst om, hvordan kultur sidder i kroppen og giver sig udslag i virkeligheden, hvor forskel gør en forskel. Sæt fokus på hvordan kultur konstrueres og bruges med henblik på ikke blot blindt at reproducere de virkningsfulde forskelle.
Vi kan ikke fjerne kultur og etnicitet som identitetsmarkør gennem undervisning. Derimod handler det om at få elevernes fortolkninger, oplevelser og erfaringer frem, så de opdager åbninger i forhold til deres identitet, der giver dem mulighed for at forme deres egen etniske og kulturelle tilhørsforhold.
I det praksisorienterede interkulturelle perspektiv er etnicitet, nationalitet, kultur eller race ikke hverken et biologisk eller naturgiven tilhørsforhold, men snarere oplevede og reelle forskelle, der bliver til i menneskers interaktion med hinanden.
Undervisningen skal ikke fjerne forskelle, men arbejde på at synliggøre, hvordan vores kulturelle billeder ofte er forenklede forestillinger, man bevidst skal arbejde på at kvalificere. Det handler ikke om, at være en farveblind skole, men om at kunne se nuancerne. Det giver rum til børnene for at frigøre sig fra faste forestillinger om kultur og etnicitet og i stedet forme disse og søge ind i nye fællesskaber.
Den udvikling kræver, at vi i skolen tør tale om, hvorvidt vi bidrager til en institutionel racisme. At vi erkender at forskel gør en forskel, at man lærer eleverne at lytte til hinandens perspektiver, at man åbner verden i al dens mangfoldighed for eleverne, og at man tør pege på, hvornår og hvordan eleverne selv er med til at skabe forskelle, kultur og etniske grupperinger. Kort sagt, kræver det, at der på alle niveauer arbejdes med, at kultur er noget vi gør i tale, skrift og handling.
Blev læseplaner og skolereformer skrevet med praksisorienteret interkulturel pædagogik for øje, kunne man stoppe med at lukke elever inde i forestillinger om egne og andres kulturer, og i stedet give dem en bevidsthed om, at de alle sammen kan bidrage til det danske samfund med alt deres forskellige forskelighed.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",4.0,16. december 2012,"Men den lærer, der siger: jeg ser ikke etnicitet, kultur, social position eller religion, men børn, når jeg kigger ud over klasseværelset, forspilder en chance for at få information om sine elever. Denne lærer vil ikke få viden om elevernes oplevelser af, hvordan det at tilhøre forskellige fællesskaber har indflydelse på deres liv og skoleliv – og det er kun ved at få viden herom, at man kan gøre noget ved børnenes vilkår og ændre de oplevelser, de medfører."
3796,/debat/2014/11/tilbage-materien-grine-middag,Tilbage til materien og til grine-til-middag,Ejvind Larsen," Man kan sige det som fru Nielsen fra Valby Langgade. Efter tv-skærm-møder med utallige overvismænd (thi vise mænd og kvinder er nu om stunder jo altid økonomer) havde hun efterhånden forstået, at 20 kr. æbler er lig med 20 kr. pærer. For på markedet kan de udveksles med hinanden, og markedet er i dag det, der bestemmer. Også over såkaldte ’politikere’ og deres vælgere, hvad enten de er røde eller blå eller totalt farveløse.
Så en dag, da grønthandleren var udgået for æbler, købte fru Nielsen pærer i stedet for.
»Men jeg kan godt fortælle Dem, hr. Larsen, at det aldrig er lykkedes mig at lave ævlegrød af pærer. Og det er altså ævlegrød, hr. Nielsen vil ha’. For han er ikke økonom. Men er det hans fejl?«
Eller man kan sige som kronikøren, æbledyrker, biolog m.v. Jens H. Petersen, her i avisens kronik i går: »Marker er ikke kun blevet store, de store maskiner kan også effektivt udjævne enhver ujævnhed, der fra gammel tid har været strøet omkring i landskabet. Så stensætninger, levende hegn, vandhuller og engdrag, der kunne havde været oaser for naturen, forsvinder hastigt. Fra biologens synspunkt er det moderne, konventionelle landbrugsland en ørken.« Men det er det jo også for såkaldte ’åndsmennesker’, hvad enten de dyrker naturens mangfoldigheder (diversiteter) på Lundbyes, Købkes og Skovgaards guldaldermalerier, eller i Blichers, Johannes V. Jensens og Thøger Larsens digtsamlinger.
»Stort set alle de dyr og planter, der traditionelt har været knyttet til det dyrkede land, er i tilbagegang: sanglærker, stære, agerhøns, viber, harer og urter som almindelig fuglegræs, agerstedmoderblomst, hvid kløver og grine-til-middag,« konstaterede Petersen i går. For »naturen gødes ihjel«.
Sidste udkald for vækst
Eller man kan sige som den – nu afdøde – svenske ’åndsfyrste’, Olof Lagercrantz i sine erindringer om de seneste par århundreders overgang til det moderne fremskridt og dets dyrkelse af DØV, Den Økonomiske Vækst i forbrug og opbrug af naturens materielle goder:
»Pengene var upersonlige – societé anonyme var det franske udtryk for aktieselskabet – og dermed var der skabt forudsætning for, at alt hvad der hed hensyn, mildhed, kærlighed, menneskelighed var jaget bort fra markedet. Virksomhedens direktør havde kun ansvaret for de satsede penge, og disse penge talte ikke med mennesketunge, de følte ikke, lugtede ikke, hørte ikke.«
Eller man kan sige som EU’s nu forhenværende klimakommissær, Connie Hedegaard, sagde det i lørdags i Grand-biografen i København efter forevisningen af filmen Last Call. Jvf. kollega Ralf Christensens artikel her i bladet i torsdags: »Efter 11. time – Hvad vi har gjort ved kloden, og hvad vi har til gode af fortrædeligheder på den konto kan være svært at fatte … Men dokumentaren Last Call bevæbner os til tænderne med muligheder, perspektiver og argumenter.«
Til dem sagde Hedegaard bl.a., at nu må vi altså til at have nogle mål for, hvad vi mennesker egentlig går og laver med vores eget naturgrundlag i dets materialitet. Og mål for, hvad det materielt kan bære.
Til det (for)mål hjælper den moderne, globale og stort set altherskende økonomis bruttonationalprodukter, BNP’er m.v. os ikke en snus eller seneste tilbudsavis fra Føtex.
I stedet for de abstrakte pengemålestokke i al deres kvasi-religiøse grænseløshed og satanisk rene åndrighed må vores nationale som globale styringsredskaber, internationale handelsaftaler, finanslove, overenskomster, firmaresultater, private forbrug m.v. tilbageoversættes. Til materiens sanselighed og naturgivne åndfuldhed. Ved konkrete mål og opgørelser i naturmaterier og -materialer, i kilo, kvadratmeter, kubikmeter, i CO2-ekvivalenter, proteinbalancer, joule- og kaloriebalancer, i dyre- og plantearter, samlede bestande af dyr og planter, i deres væresteder, bjerge, sletter, have, skove, stensætninger, levende hegn, vandhuller, engdrag og grine-til-middage …
Penge og naturgrundlaget
Penge må bruges som såkaldte almene ækvivalenter. Da vi jo er blevet for mange til at kunne nøjes med naturalieøkonomi, og jeg få min løn udbetalt i gulerødder. For så at skulle rende rundt efter én, der vil bytte med nogle kartofler. Men andet fornuftigt kan pengene faktisk ikke bruges til på denne Jord. Hvis materielle – sandt åndfulde – grænser for ikke alene udslip af CO2-ekvivalenter bliver mere og mere påtrængende.
Og faktisk hedder det i Danmarks »Natur og miljøpolitiske redegørelse« allerede i 1999, at »FN’s særlige generalforsamling om bæredygtig udvikling i 1997 (UNGASS) opfordrede især de industrialiserede lande til at undersøge målsætningerne om en reduktion af ressourceforbruget og miljøbelastningen med en faktor 4 på mellemlangt sigt og en faktor 10 på langt sigt.«
For at her på Jorden kan gøres plads til også de lande, som først nu for alvor er ved at industrialiseres. Uden at menneskehedens eget naturgrundlag for civilisation sprænges i stumper og stykker.
Vi i den rige verden skal altså i gang med at nedsætte vores naturforbrug i dets materialitet til en tiendedel af det nuværende ressourceforbrug.
Det kan virkelig lade sig gøre, selv om det ikke bliver let, og såmænd også manipuleres som øget pengeøkonomisk vækst i BNP-mål. Hvis det kan glæde et par overvismænd.
Bare det giver os andre grine-til-middag (der er en lille markblomst også kaldet rød arve, red.).




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",59.0,11. november 2014,"Eller man kan sige som kronikøren, æbledyrker, biolog m.v. Jens H. Petersen, her i avisens kronik i går: »Marker er ikke kun blevet store, de store maskiner kan også effektivt udjævne enhver ujævnhed, der fra gammel tid har været strøet omkring i landskabet. Så stensætninger, levende hegn, vandhuller og engdrag, der kunne havde været oaser for naturen, forsvinder hastigt. Fra biologens synspunkt er det moderne, konventionelle landbrugsland en ørken.« Men det er det jo også for såkaldte ’åndsmennesker’, hvad enten de dyrker naturens mangfoldigheder (diversiteter) på Lundbyes, Købkes og Skovgaards guldaldermalerier, eller i Blichers, Johannes V. Jensens og Thøger Larsens digtsamlinger."
42,/debat/2016/06/kloge-afgifter-sikre-groenne-omstilling,Kloge afgifter skal sikre den grønne omstilling,Peter Birch Sørensen," Klimaforandringerne er uden tvivl en af dette århundredes største udfordringer. Danmark har besluttet sig for at bidrage til den globale løsning med et mål om, at vi skal være uafhængige af fossile brændsler i 2050. Det kræver bl.a., at vi indretter vores økonomiske system sådan, at virksomheder og forbrugere tilskyndes til at fravælge de fossile brændsler.
Forskellige redskaber i den politiske værktøjskasse kan bruges til at fremme grønne valg. Forbud kan helt forhindre klimaskadelige valg, tilskud kan fremme særligt miljøvenlige teknologier, mens afgifter kan bremse klimaskadelige aktiviteter og sikre, at de, der fortsat belaster klimaet, også betaler for det. Afgifter har den fordel frem for forbud og tilskud, at de skaber indtægter til statskassen, som kan bruges til velfærd og offentlige opgaver.
Men afgifter skal udformes klogt. Hvis afgifterne er for høje eller for lave målt i forhold til skadevirkningerne på klima og miljø, skaber de såkaldte forvridninger.
Hermed menes, at ’skæve’ afgifter kan få forbrugerne til at vælge et andet forbrugsmønster og virksomhederne til at vælge andre produktionsmetoder end det, der giver størst mulig velfærd for samfundet. Den seneste tids danske klimadebat har i høj grad handlet om frygten for, at den grønne omstilling bliver for dyr, og af den grund er det ekstra vigtigt, at afgifterne ikke forvrider samfundsøkonomien unødigt.
Derfor ser Klimarådet i sin seneste rapport, Afgifter der forandrer – forslag til klimavenlige afgiftsomlægninger, nærmere på afgifternes rolle i den grønne omstilling.
På papiret er det let at udforme afgifter på klima- og miljøområdet. Det bærende princip er, at afgifterne skal sikre, at virksomheders og forbrugeres privatøkonomiske overvejelser svarer til de samfundsøkonomiske. Overvejer en husejer at installere et oliefyr, skal afgifter på fyringsolien sikre, at husejeren tager højde for klimaskaderne fra fyrets udledning af CO2. Eller vakler en bilkøber mellem at købe en elbil eller en benzinbil, er det vigtigt, at afgifterne på både benzin og elektricitet afspejler skaderne på omgivelserne fra partikler, CO2, støj og lignende.
I praksis er det dog svært at sætte økonomisk værdi på skaderne ved generende adfærd som f.eks. forurening og støj. Problemet er særligt udtalt på klimaområdet, for hvad er egentligt omkostningen ved ét ekstra ton CO2?
Hvis vi fra dansk side udelukkende bekymrer os om danske statsborgere, vil øget dansk udledning drukne i det globale CO2-hav. Og så er skaderne ved dansk udledning nærmest nul. Vi kan også fra dansk side bekymre os om skadevirkningerne på hele klodens befolkning, og i så fald bliver omkostningen pr. ton CO2 stor – studier peger på, at et ton CO2-udledning bør koste mindst 400 kroner, og måske endda meget mere.
Fra Klimarådets side vil vi argumentere for en tredje tilgang, hvor afgiften på CO2 sættes så højt, at Danmarks klimamål bliver indfriet. På den måde kommer afgiftsdiskussionen ikke til at handle om, hvor meget vi i Danmark skal tage hensyn til resten af verden.
I stedet bliver det de politisk fastsatte mål, der bestemmer afgifterne på klimaområdet. Det vil selvfølgelig stadig være svært at bestemme de præcise afgiftssatser, men de kan løbende justeres, efterhånden som målårene nærmer sig.
Sænk afgiften
Afgifter skal ikke kun sikre den grønne omstilling. Fra politisk side lægger man også vægt på, at afgifterne giver et provenu til statskassen. Miljø- og energiafgifter giver årligt indtægter til staten på ca. 40 milliarder kroner, hvilket er et anseeligt beløb. I takt med den grønne omstilling er der frygt for, at beløbet gradvist skrumper, når vi bruger færre fossile brændsler og udleder mindre CO2.
Ikke desto mindre viser en fremskrivning fra Klimarådet, at provenuet ikke nødvendigvis falder væsentligt frem mod 2050. Det skyldes, at vi fremover vil bruge langt mere elektricitet, som i dag pålægges en betydelig energiafgift.
Omstillingen fra olie og gas til elektricitet baseret på vedvarende energi sker dog ikke af sig selv, og afgiften på el risikerer at stå i vejen for den nødvendige elektrificering af vores energiforbrug.
Derfor anbefaler Klimarådet blandt andet, at afgiften på el til opvarmning sænkes, så eldrevne varmepumper bliver mere attraktive. Generelt kan det blive nødvendigt at sænke afgiften på elektricitet i takt med, at strømmen bliver grønnere. En sådan sænkning reflekterer netop, at afgiften skal afspejle elproduktionens skader på klimaet.
Men hvad så med statens indtægter fra elafgifterne? Når skadevirkningerne fra el bliver mindre, er der god fornuft i, at elafgiften også reduceres. De manglende indtægter til statskassen finder man så bedre et andet sted ved at beskatte de bredere skattebaser gennem f.eks. indkomstskat eller ejendomsskat. Provenutænkning må ikke stå i vejen for den grønne omstilling.
Peter Birch Sørensen er professor ved Økonomisk Institut på Københavns Universitet og formand for Klimarådet
",1.0,15. juni 2016,"I stedet bliver det de politisk fastsatte mål, der bestemmer afgifterne på klimaområdet. Det vil selvfølgelig stadig være svært at bestemme de præcise afgiftssatser, men de kan løbende justeres, efterhånden som målårene nærmer sig."
666,/debat/2016/02/ministerier-taenketanke,Ministerier er tænketanke,Frank Skov," »Det, som Eva Kjer har gjort, det gør man hele tiden i politik. Det er der intet som helst nyt i.«
Sådan skrev Liberal Alliances Joachim B. Olsen på Facebook i sidste uge, inden miljø- og fødevareministeren valgte at trække sig som følge af fejlagtige beregninger for landbrugspakken og De Konservatives mistillid til hende.
Og kuglestøderen har helt ret – hvorfor vælte en minister på grund af sminkede tal? Hvorfor pludselig brokke sig over, at regeringen og ministerierne fremlægger sminkede og fabrikerede tal som forhandlingsgrundlag for love, de vil have igennem?
Professor i forvaltningsret Jens Elo Rytter spurgte i lørdagens Information, om det er blevet »business as usual, at ministre med villig hjælp fra embedsapparatet manipulerer og tilskærer tal, fakta og jura, hvis det er nødvendigt for at få politiske forslag til at glide lettere igennem i Folketinget«.
Svaret er ja. Eksemplerne er mange. Ministerierne sagde, at 2.000 til 4.000 mennesker ville falde ud af dagpengesystemet, men virkeligheden er 70.000. Finansminister Claus Hjort Frederiksens første kasseeftersyn viste et rungende hul i kassen; næste kasseeftersyn viste efter socialdemokratisk kritik et pænt rådighedsbeløb. Økonomi i dansk politik er ideologi i metermål. Beregningerne holder sjældent, og forudsætningerne ændres konstant. Stilles politiker og embedsværk over for kritiske spørgsmål, er der tre svartyper: ti, benægt, lyv.
For nylig demonstreret af ikke kun forhenværende miljø- og fødevareminister Eva Kjer Hansen i forbindelse med landbrugspakken, men også af Dansk Folkeparti i forbindelse med beregningerne af, hvor mange ældre der vil blive ramt af beskæringer i boligydelsen
Ministerier er tænketanke, og økonomers og mange fagspecialisters beregninger er ofte ideologiske partsindlæg. Intet sted er det mere tydeligt, end når det kommer til samfundsøkonomien. Men der er måder at komme de sminkede tal til livs på.
Modellerne fejler altid
Først skal vi dog 30 år tilbage i tiden. Her var kongstanken inden for økonomi i Danmark keynesiansk. Lidt simpelt udlagt troede man, at det er efterspørgslen, der skaber job, og vækst skabes derfor gennem stimulans af efterspørgslen.
Da den unge liberale Anders Fogh Rasmussen forsøgte at sætte spørgsmålstegn ved den logik, blev han pisket ud af banen og, ja, latterliggjort af økonomer i råd, ministerier og organisationer. Og i dag er det så omvendt de såkaldte neoklassikkere, der hersker over den økonomiske politik i Danmark. Her er roden i modellerne – igen meget forsimplet – at det er arbejdskraftsudbuddet og de frie kræfter, som skaber vækst.
Men hverken keynesianere, neoklassikere eller nogen anden økonomisk skole kan fuldstændigt forklare økonomiske sammenhænge og årsager eller modellere dem. Kunne nogen det, var der ikke grund til at have en million økonomiforskere, som diskuterer med hinanden i tusindvis af videnskabelige journaler og ved ditto konferencer år for år. Og lige meget om man fra 1960 til 1990 gennemtvang den neokeynesianske skole og fra 2000 til 2016 har ført neoklassisk økonomisk politik, så ender den virkelige verden altid med at modbevise modellerne og til sidst i så stærk en grad, at paradigmet skifter. Reality bites.
Ingen forstår det hele
Men en ting er sikkert: Det er fornuftigt at have den herskende økonomiske skole med sig, hvis man vil have succes med sin politik. Ellers får man som Eva Kjer Hansen forskerne og fagspecialisterne i hovedet.
Det lærte den unge Anders Fogh Rasmussen på den hårde måde, så da han fik nøglerne til ministerierne i 2000, gik han direkte ned i maskinrummet og forlangte, at modellerne blev lavet om. Hans opgør med smagsdommerne var reelt et gennemtvunget økonomisk og ideologisk paradigmeskift i ministerier, råd og udvalg.
Det var klogt, for Fogh Rasmussen havde ikke fået liberal politik igennem, hvis ikke modellerne i ministerierne understøttede, at det var den nødvendige medicin. Liberal Alliances vækstplan er et godt eksempel på det liberale tilsnit af modellerne, der har hersket lige siden. Her fik de Finansministeriet til at finde 124.000 job ved at sænke skatter og afgifter og fyre offentligt ansatte. Sådan kan man ikke regne, svarede Bjarne Corydon, men det er præcis, hvad økonomerne i ministerierne og organisationerne gør – også under de fire år, Corydon selv sad i Finansministeriet, og det er præcis det, Mogens Lykketoft påpeger som en fatal fejl, for så kan man ikke føre socialdemokratisk politik.
Så at ministerierne er tænketanke og leverer sminkede og forregnede tal, er en simpel konsekvens af, at ingen har helt ret eller forstår det hele, og at økonomi og de tal, der lægges frem, er sandhed i metermål skabt af de metoder, antagelser og principper, man har anvendt. Diskussionerne om landbrugspakken er et fint eksempel, for vi ved faktisk slet ikke, om modellerne ’regner’ rigtigt i forhold til eksempelvis den såkaldte nitrat-udvaskning – altså den mængde nitrat, som bliver optaget af planterne, og som ryger ned i grundvandet – og det tager 10 til 30 år, før vi kan måle den i drikkevandet.
Det er kampen om modellerne, som hele tiden foregår. Eva Kjer Hansen-dramaet var blot lidt mere krydderi på realityshowet for dem, der interesserer sig for Borgen.
En ny diskussion
Efterhånden som det bliver tydeligere, at modeller og metoder ikke afspejler kompleksiteten i virkeligheden og derfor kommer til forkerte resultater, må man fifle lidt mere med sine antagelser for at forsøge at styrke logikken i beregningerne. Og når det så bliver svært, kommer vi til ’ti, benægt, lyv’. Man fremlægger måske en eller to analyser som håndfast dokumentation, velvidende at der er 100 andre undersøgelser, der viser noget andet. Man siger måske, at man løbende udvikler modellerne og metoderne. Ti, benægt, lyv.
Men er der måske en anden måde at gøre tingene på? Ja, det er der faktisk. Kræv en sammensætning af De Økonomiske Råd, der afspejler mangfoldigheden blandt økonomer og fagdiscipliner. Kræv, at økonomer og politikere tager ansvar for, at deres antagelser diskuteres. Kræv af vores journalister, at de ikke altid kun spørger økonomer og politikere til tallet, resultatet og dets betydning, men også til antagelserne bag beregningerne, til risikoen og usikkerheden i beregningerne, og til hvilke faktorer, der skaber disse risici og den usikkerhed.
I Eva Kjer Hansen-sagens tilfælde ville denne type spørgsmål have ført til en diskussion af de modeller, man anvender til at beregne eksempelvis nitrat-udvaskning. Herigennem ville det altså også blive klart, at vi først kender sandheden om mængden af nitrat i drikkevandet 30 år.
Så kunne vi få en reel diskussion af, om vi som samfund tør tage risikoen. Det vil måske også aflede et spørgsmål om, hvad vi får ud af at redde de konventionelle landbrug. Det ville så være politik på et oplyst niveau og sammenvejning af risiko og resultater. Ikke en sag om endnu en minister, der løj og bagefter kæmpede for at blive på taburetten.
At stille disse spørgsmål giver nemlig en anden diskussion. Liberal Alliances vækstplan er et andet godt eksempel. Kan man skære en procent om året på de offentlige institutioner uden kvalitetssvigt? Giver det tusindvis af arbejdspladser at sænke bilafgiften? Og arbejder vi mere, hvis topskatten sænkes? Alt det og mere til var indregnet som sikre fakta i partiets vækstplan, selv om intet af det er videnskabeligt bevist, og der findes modsatrettede svar i de journaler, som alle økonomer higer efter at publicere i.
En ny sammensætning i De Økonomiske Råd og mere kritisk journalistik vil aftvinge en langt mere brugbar og fremadrettet debat også blandt økonomer, hvilket i sidste ende vil føre til en bedre politik end i dag, desuagtet om man er rød eller blå.
Frank Skov er analysechef i tænketanken Cevea




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",21.0,1. marts 2016,"Og kuglestøderen har helt ret – hvorfor vælte en minister på grund af sminkede tal? Hvorfor pludselig brokke sig over, at regeringen og ministerierne fremlægger sminkede og fabrikerede tal som forhandlingsgrundlag for love, de vil have igennem?"
357,/debat/2016/04/forandrer-materien-tager-magten-islamismens-spoegelse,"Hvis vi forandrer ’materien’, tager vi magten fra islamismens spøgelse",Kristian Thorup," Siden de seneste terrorangreb i Bruxelles den 22. marts har vi i Vesten endnu en gang spurgt os selv, hvordan – og ikke mindst hvorfor – sådanne angreb kan blive ved med at forekomme. På trods af vores mange anstrengelser for at tilintetgøre vores islamistiske fjender, synes de at angribe og ramme os med tiltagende styrke.
En af de centrale problematikker, som vi fortsat finder vanskelig at håndtere, er forholdet mellem den materielle og den ideologiske dimension ved islamismens trussel. Mellem det materielle og det åndelige. For kan det lade sig gøre at tilintetgøre en ideologi med et bombefly?
Dette er ikke blot et teoretisk spørgsmål, men selve kernen i islamisme-problemet. Det er netop i det paradoksale forhold mellem det ideologiske og det materielle, at både islamismens styrke og svaghed ligger.
Islamismen er nemlig – selv om vi bruger meget energi på at frygte den – en relativt magtesløs ideologi i Vesten. Den udgør ingen reel trussel mod vores samfundsorden, da ingen med rimelighed kan frygte, at den vil føre til vores parlamentariske demokratiers sammenbrud.
Denne pointe er ikke blevet mindre relevant, efter at Folketinget i denne uge besluttede at bombe Islamisk Stat.
Terrorisme har nemlig altid været den svage parts våben. Frem for at udgøre en reel, militær trussel fungerer terrorismen som små prik til den gældende samfundsorden, som nok skaber kortvarige forfærdelige blodsudgydelser, men som ikke for alvor kan ryste samfundsordenen eller reformere den i sit billede.
I denne forstand er islamismen i de vestlige samfund en svag bevægelse, som på ingen måde udfordrer samfundsordenen, ligesom eksempelvis fascismen og kommunismen tidligere gjorde gennem Europas historie.
Styrket af indignation
Men samtidigt er denne svaghed også det, som gør den så farlig og vanskelig at komme til livs. Frem for at være forankret i solide institutioner med sit eget legitime magtapparat (ligesom fjendtlige stater), fungerer islamismen i Vesten som en ren ideologisk magt, som formår at vække hidtil ufarlige personer i samfundet til blodig kamp.
Islamismen er en idékraft, som kan forme og trække op i samfundets passive masser ved at omdanne udsatte ghettobeboere til væbnede krigere. Den bevæger sig som et spøgelse rundt i materien og vækker den til live stadigt nye steder. Det er dét, som for nuværende gør den umulig at destruere med militær magt.
Vi kan dræbe og fængsle de mennesker, som for øjeblikket abonnerer på ideologien, men idéerne lever videre og kan på ny trække op i materien andre steder.
Tilmed bliver islamismen ofte styrket af den indignation, som følger i kølvandet på drab af både skyldige og uskyldige mennesker, således som vi eksempelvis ser det med droneangreb.
Det sande materielle problem består ikke i de mennesker, som abonnerer på islamismens ideologi i dag, men i dem, som kan være tilbøjelige til at abonnere på den i morgen. Den farligste materie er den, som passivt ligger og venter på at blive vækket. Molenbeek-ghettoen i Bruxelles er et af de klareste eksempler på dette.
Vesten kæmper mod sig selv
Disse forhold har gjort det vanskeligt at gennemskue, hvordan vi skal komme islamismen til livs. Skal vi angribe den militært eller ideologisk? Det væsentlige er imidlertid ikke at vælge det ene eller den andet, men at forstå forholdet mellem det materielle og ideologiske niveau.
Hvis man betragter islamismen som et spøgelse, er det vigtigt at forstå, at det ikke har magt til at flytte på en hvilken som helst ’materie’. Idéerne bag islamismens ideologi har ingen styrke i sig selv. De har udelukkende magt i relation til mennesker i bestemte sociale situationer.
Vi ser sjældent veltilfredse mennesker med klare muligheder for at realisere en god tilværelse pludselig bryde ud som voldelige islamister.
Islamismen er båret af en social indignation, som udspringer af bestemte materielle forhold. Uden denne indignation vil islamismens ideologi stå totalt magtesløs tilbage.
Af denne årsag kan man ikke fjerne ideologien uden at adressere den underliggende indignation. Man kan heller ikke blot dræbe eller smide de indignerede individer i fængsel, da strukturel undertrykkelse systematisk vil producere fortsat indignation. Disse to fejlslagne tilgange er ikke desto mindre de mest dominerende strategier mod islamismen i dag.
Den hårde, militære magt er kendetegnet ved, at den kun formår at ødelægge islamismens midlertidige, materielle manifestationer. Den har ikke blik for, at islamismen styrkes af Vestens militære angreb, da islamismen fungerer som en modmagt til disse. Således har Vesten brugt over 10 år på at nedkæmpe Taleban og al-Qaeda, kun for at blive mødt af en langt stærkere organisation, Islamisk Stat.
Vestens hårde militærmagt kæmper på denne måde mod sig selv, da den bekæmper produktet af sin egen magtudøvelse. Den forsøger at ødelægge islamismen, men ender med at producere mere af den indignation, som driver den. Og det er vel netop sådan, det går, når man forsøger at bekæmpe et spøgelse med materielle midler; det tager ikke rigtig skade af det og formår samtidigt at vende den materielle magt mod angriberen.
Hvordan fordufter spøgelset?
Den ideologiske strategi er imidlertid ikke meget bedre. Denne hævder, at islamismen kan fjernes alene ved at forsøge at fjerne dens idéer fra verden. En sådan kamp kan føres mod de ideologiske apparater, som spreder dens budskaber – eksempelvis radikale imamer eller magasiner og videoer på internettet.
Denne tilgang begår dog den fejl, at den tilskriver ideologiens idéer en kraft i sig selv, som de ikke besidder. Ideologien har ingen iboende overbevisningskraft, på samme måde som forestillingen om det rationelle argument, som overbeviser os med gode årsager til dets påstande.
Ideologiens styrke ligger uden for den selv, nemlig i den sociale indignation, som den blot giver form og retning til ved at udpege nogle klare fjendebilleder og kategorier til at forstå verden med. Fjerner man den sociale indignation, står man tilbage med en magtesløs ideologi, som ikke har nogen vrede at give form til.
Pointen er altså ikke, at Vesten kæmper en materiel kamp, hvor den burde kæmpe en ideologisk kamp eller omvendt. Pointen er, at Vesten fejler på både det ideologiske og materielle plan, fordi vi ikke forstår forholdet mellem de to.
Problemet består nemlig i relationen mellem det ideologiske og materielle. Ideologien har kun magt i relation til bestemte materielle forhold, og de materielle forhold er samtidigt kun midlertidige manifestationer af ideologien.
Ved at forandre de materielle forhold kan man ødelægge ideologien, da man ved at forandre ‘materien’, kan frarøve spøgelset dets magt over den. Et spøgelse uden magt til at flytte materien er ufarligt og vil uundgåeligt fordufte.
Kristian Thorup studerer socialvidenskab og filosofi på RUC




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",25.0,23. april 2016,"Pointen er altså ikke, at Vesten kæmper en materiel kamp, hvor den burde kæmpe en ideologisk kamp eller omvendt. Pointen er, at Vesten fejler på både det ideologiske og materielle plan, fordi vi ikke forstår forholdet mellem de to."
11593,/debat/2011/08/kom-hjem-manu-anna-mee,"Kom selv hjem, Manu og Anna Mee",Ida Auken," I et indlæg i Information opfordrer Anna Mee Allerslev og Manu Sareen (R) SF til at komme 'hjem' til de Radikale i integrationsspørgsmålet (19. august).
Præmissen for kommentaren er, at der kun er to veje i dansk integrations- og udlændingepolitik; Radikale Venstres eller Dansk Folkepartis. Er man ikke enig med de Radikale på alle områder, ligger man nærmest i ske med DF.
Men sagen er, at det er Radikale Venstre, der har forladt en pragmatisk tilgang til politik på integrationsområdet. De deler verden op i samme form for sort-hvide verdensbillede, som de selv kritiserer Dansk Folkeparti for. Væk er den tidligere radikale grundholdning, at har vi ikke 90 mandater til vores politik, må vi gå på kompromis og få så mange resultater som muligt.
I en periode, hvor SF har flyttet sig til netop denne pragmatiske position, har de Radikale forladt den.
Siden Socialdemokraterne og SF's kompromis Plads til alle der vil har medlemmer af Radikale Venstre forsøgt at fortælle en historie om SF, som var vi det nye Dansk Folkeparti. Særligt fastholdelsen af 24-års-regel og tilknytningskravet får dem til at anklage S og SF for at kopiere VKO's integrations- og udlændingepolitik.
Til denne myte hører den lige så mytologiske forestilling, at Radikale Venstre er et parti, der altid har stået samme sted i integrations- og udlændingepolitikken, og som blankt afviser at gå på kompromis med VKO's tiltag.
Myter holder ikke
Fakta viser, at ingen af fortællingerne holder.
For det første: I kompromiset med S måtte SF give sin støtte til fastholdelse af 24-års-reglen til gengæld for at få en række afgørende integrationstiltag igennem.
Resultatet er en politisk aftale, hvor Radikale Venstre bør kunne støtte langt størstedelen af tiltagene såsom værdig behandling af asylansøgere, opholdstilladelse til handlede kvinder, uddannelse til alle og indsats mod diskrimination på arbejdsmarkedet.
Det handler om at forvandle Danmark til et sted, hvor man føler sig velkommen, selv om man har en anden etnisk baggrund. Det handler om at løfte mennesker ud af fattigdom og gøre dem i stand til at tage vare på deres eget liv.
I valgkampen 2007 viste Radikale Venstres formand, Margrethe Vestager, samme vilje til kompromis, da hun udtalte: »Vejen til regeringsdannelse er viljen til at finde nye, gode løsninger. Gamle regler står ikke i vejen for regeringsdannelse, heller ikke 24-års-reglen og tilknytningskravet«.
SF har indtaget samme pragmatiske position som Margrethe Vestager. Vi må finde nye løsninger med de mulige flertal, vi har.
Skiftende standpunkter
For det andet har de Radikale selv skiftet position et antal gange på integrationspolitikken.
Da vi for to år siden vedtog repatrieringsloven, der bl.a. forhøjede støtten til repatriering med 100.000 kroner, sagde Marianne Jelved: »Det er et afskyeligt forslag, der skader Danmark, og som skader integrationen i Danmark. Det er en væmmelig tanke, at vi nu giver udlændinge penge for at rejse hjem og blive hjemme. Jeg tør næsten ikke sige det højt, men det er jo en form for etnisk udrensning.«
Hun glemte at nævne, at Radikale Venstre selv indførte repatrieringsloven sammen med Socialdemokraterne i 1999. Dengang sagde de Radikales ordfører: »Det er vores ønske, at dette lovforslag bliver vedtaget med et bredt flertal og dermed kan være med til at give mennesker en god ballast, når de begiver sig ud på en ny og meget stenet vej.«
Hun glemte også at nævne, at både Dansk Flygtningehjælp og UNHCR støttede den frivillige repatriering.
Find enigheden
For det tredje har de radikale været med til sætte ordninger i verden, der direkte forringer integrationen, f.eks. kontanthjælpsloftet og indskrænkning af skolepraktik.
Yderligere var det de Radikale selv, der fandt på og i 1998 indførte starthjælpens forgænger, den såkaldte introduktionsydelse, der indebar, at ydelsen for en nytilkommen flygtning blev 2.000 kroner lavere om måneden end kontanthjælpen.
Jeg bringer ikke ovennævnte eksempler på banen, fordi jeg tror, de gavner integrationsdebatten i Danmark. Jeg gør det for at begrave den forestilling, at der kun er to positioner i dansk politik, og at SF skulle have forladt den sande (radikale) vej. Der er store områder, hvor vi har fælles mål og fælles politik. Og så er der steder, hvor vores veje skilles.
Begge partier kæmper for vellykket integration, demokrati, ligestilling og religionsfrihed. Men de radikale bryder sig ikke om SF's markante opgør med reaktionære islamister, og de ser ikke samme behov for med al tydelighed at markere, at antidemokratisk ekstremisme ikke hører til i Danmark. Det er de i deres gode ret til. Men skal vi vinde valget, må vi anerkende, at politik kræver kompromiser, og stå sammen for at få en ny regering, der kan iværksætte alle de vigtige integrationstiltag, vi er enige om. Dét var tidligere de radikales pragmatiske og realpolitiske position, som vi i SF gerne vil invitere Anna Mee Allerslev, Manu Sareen og alle andre radikale til at vende tilbage til.
 
Ida Auken er medlem af Folketinget for SF




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",18.0,29. august 2011,E-mail *
3285,/debat/2015/01/forsmag-paa-forbud,Forsmag på forbud,Ejvind Larsen," Her til morgen – mandag morgen – lyder et ritzau-telegram: »Historisk voldsom snestorm truer New York: USA’s østkyst fra Philadelphia til Boston forbereder sig på snevejr, der kan blive det vildeste nogensinde. ’Det her kan meget vel blive den største snestorm i hele New Yorks historie,’ siger New Yorks borgmester, Bill de Blasio, om vejrvarslet. Den amerikanske vejrtjeneste, NWS, har ifølge Reuters kaldt det forestående vejr for en lammende og potentiel historisk snestorm. (…) ’Min besked til alle newyorkere er at forberede sig på noget, der er værre, end vi nogensinde tidligere har set,’ siger borgmesteren søndag ifølge CNN.«
Historien minder om en anden, fortalt for 14 dage siden af Danmarks Meteorologiske Instituts fortræffelige Niels Hansen og DMI’s oceanograf Kristine Madsen. Under overskriften »Limfjorden fik forsmag på fremtidens stormfloder«: »Søndagens stormflod satte rekorder for vandstanden flere steder i den vestlige del af Limfjorden. Årsagen var den fælles indsats fra de to mindre storme Dagmar og Egon, der ramte Danmark med blot halvandet døgns mellemrum. DMI har ikke tidligere registreret to storme så tæt på hinanden. Alligevel mener oceanograf Kristine Madsen, at de nye vandstandsrekorder står for fald i fremtiden. ’Havet stiger omkring Danmark på grund af den globale opvarmning. Og da stormfloder tager afsæt i den almindelige vandstand, skal der mindre og mindre til i fremtiden for at overgå en given rekord’, forklarer hun.«
»Et af de steder, der søndag kæmpede med stormfloden, var Lemvig. (…) Her steg vandet til rekordhøje 195 cm over normalen, og (...) de 195 cm var blot én cm fra at være en såkaldt 100-årshændelse; altså en vandstand, der kun forekommer én gang for hver 100. år med det nuværende havniveau.’ Lemvig er et af de steder, hvor det går stærkt. Stiger havet blot 10 cm, så kommer de 195 centimeter igen hvert 26. år. Stiger havet 20 centimeter, så kommer de igen hvert 9. år, og når havstigningen nærmer sig 30 centimeter, så sker det i praksis hver gang, det stormer en smule fra vest; dvs. hver andet år eller noget i den stil’, siger oceanografen. Danmarks øvrige kystbyer vil opleve samme tendens. ’De vandstande, vi i dag ser som ekstreme, bliver hverdagskost i forbindelse med storme selv med en begrænset havstigning omkring Danmark, og uden vi skruer på hverken stormhyppigheden eller stormstyrken,’ siger Kristine Madsen«.
»’Stigende global vandstand og dermed stigende hav omkring Danmark er en af de mere sikre forudsigelser fra FN’s klimapanel,’ forklarer Kristine Madsen. ’I øjeblikket stiger havet med ca. 3-4 millimeter om året omkring Danmark, og stigningen accelererer. Vores bedste bud er, at havet står 10 centimeter højere end i dag omkring år 2030, 20 centimeter højere engang i 2040’erne og 30 centimeter højere i 2050’erne.’ Hvor alvorlig havstigningen bliver længere frem i tiden, er i en vis udstrækning baseret på, hvor mange drivhusgasser vi fremover tilfører atmosfæren. Med en hurtig og effektiv global indsats kan stigningen i det 21. århundrede formentlig holdes på 30 centimeter, men fortsatte udledninger i det nuværende tempo kan måske sende stigningen op over 1 meter.«
’Vi er ved at ødelægge vejret’
Altså: Vores sagkyndiges bedste bud er, at med det, som vi i dag udsætter naturen for med vores befolkningsvækst og økonomiske vækst og deraf følgende drivhusgasser, står havet 30 centimeter højere allerede i 2050’erne. Og når havstandsstigningen nærmer sig 30 centimeter, skal man regne med, at stormfloder, der tidligere kun indtraf hvert 100. år, begynder at indtræffe hvert andet år eller noget i den stil.
Det er der 35 år til.
Hvis vi vel at mærke allerede nu gennemfører en »hurtig og effektiv global indsats«, noterer DMI’s sagkyndige. For »fortsatte udledninger i det nuværende tempo kan måske sende havstandsstigningen op over en meter.«
Og så er det slet ikke til at tænke på hyppigheden og størrelsesordenen af de stormfloder, Limfjorden – med meget mere – kan regne med.
Det gjorde mit barnebarn alligevel forleden, da han skulle til fodbold og konstaterede, at vejret var alt for godt. Ikke til den udendørs fodbold, men i forhold til årstiden: »Fordi vi er ved at ødelægge vejret, morfar. Men jeg vil ikke tale om det, for jeg vil ikke dø.« Og det nåede vi så heldigvis lige at lade være med at tale om. Inden gråden havde taget over.
Historien svarer til den, som kollega Emil Rottbøll fortalte i avisens brevkasse 17. januar: »Min dreng på otte år er skrækslagen over udsigten til, at Jorden går under på grund af klimaforandringerne. Han har gået på en skole med fokus på klima, men jeg anede ikke, at det gik ham så meget på, før han pludselig på en rolig gåtur til kiosken spurgte mig, hvor mange år der egentligt går, før vi alle sammen dør.«
Men når kollega Kristian Villesen i lørdagsavisens Moderne Tider er lige ved at fordømme ironien til evig gråd og tænders gnidsel, fordi »i dag er det hele blevet meget mere alvorligt. I 90’erne var der ikke samme fokus på klimaforandringer f.eks.«, så er det dog værd at minde om, at vores statsminister i hverken sine åbnings- eller nytårstaler nævner disse klimaforandringer – ikke engang dem ved Limfjorden – med et ord.
Dog, det bliver sikkert meget anderledes, hvis vi efter årets folketingsvalg får en ny statsminister.
Hvis man stadig må være lidt ironisk. Her på falderebet.
",107.0,27. januar 2015,"»Et af de steder, der søndag kæmpede med stormfloden, var Lemvig. (…) Her steg vandet til rekordhøje 195 cm over normalen, og (...) de 195 cm var blot én cm fra at være en såkaldt 100-årshændelse; altså en vandstand, der kun forekommer én gang for hver 100. år med det nuværende havniveau.’ Lemvig er et af de steder, hvor det går stærkt. Stiger havet blot 10 cm, så kommer de 195 centimeter igen hvert 26. år. Stiger havet 20 centimeter, så kommer de igen hvert 9. år, og når havstigningen nærmer sig 30 centimeter, så sker det i praksis hver gang, det stormer en smule fra vest; dvs. hver andet år eller noget i den stil’, siger oceanografen. Danmarks øvrige kystbyer vil opleve samme tendens. ’De vandstande, vi i dag ser som ekstreme, bliver hverdagskost i forbindelse med storme selv med en begrænset havstigning omkring Danmark, og uden vi skruer på hverken stormhyppigheden eller stormstyrken,’ siger Kristine Madsen«."
9284,/debat/2012/08/laeserbreve-4,Læserbreve,Informations Webredaktion," Regeringens to tunger
Martin Jespersen, København
På den ene side fremlægger sundhedsminister Astrid Krag et glimrende udspil om psykiske sygdomme, og beskæftigelsesminister Mette Frederiksen taler om bedre psykisk arbejdsmiljø. På den anden side kommer undervisningsminister Christine Antorini samtidig med et udspil om, at lærerne i folkeskolen skal undervise mere, selv om mange lærere er ramt af psykiske problemer og stress.
Hvis man virkelig vil gøre noget ved det psykiske arbejdsmiljø, skulle man afskaffe alle de kontrolmekanismer, evalueringer og den managementstyring, som florerer i den offentlige sektor i disse år.
Man kunne opfordre til at læse Alain Ehrenbergs bog Det udmattede selv, der netop omhandler forholdet mellem samfund og depression som en følge af det nye arbejdsliv med fokus på individet og dets egen skyld, i forhold til det tidligere mere rettighedsbaserede, solidariske arbejdsliv.
Udnyttelse af arbejdsløse
Jarl Artild, København
Information bragte den 22. august historien om 29 år gamle Oliver Abbey. Abbey har igennem de sidste to år gjort alt for at få et arbejde, både inden for sit eget felt som grafisk designer og i andre brancher, og har i den forbindelse været i flere ulønnede praktikstillinger. Det er et usundt system, der udnytter (unge) arbejdsløse på denne udspekulerede måde.
Det har udviklet sig til en industri, hvor de arbejdsløse reelt aldrig har haft nogen chance for at få et rigtigt job på normale overenskomstmæssige løn- og arbejdsvilkår. Ellers kunne man ikke udnytte masser af (unge) arbejdsløse som billig/gratis arbejdskraft og bruge dette til at trykke løn- og arbejdsvilkår for hele arbejdsstyrken.
Den arbejdsløse unge mand får masser af gratis arbejde på sit cv og foden indenfor i virksomheder, der står klar til at beskæftige ham med gratis arbejde. Den arbejdsløse unge mand får også et stort netværk af mennesker der alle véd, at han aldrig har lavet andet end gratis arbejde. Hvem tjener på alt det her?
Ophavsretten skader ikke film
Martin Strange-Hansen, formand for Danske Filminstruktører
I en kronik den 17. august skriver Carsten Agger, at »Ophavsretten sender værdifulde værker ud i glemslen«. Personligt synes jeg, ligesom Carsten Agger, at ophavsretten primært skal »sikre levebrødet for de mange kunstnere, mens de stadig er i live«, og at en beskyttelsestid på 70 år efter ophavsmandens død for filmværker, er lang tid. Men Carsten Aggers kritik beror imidlertid på nogle misforståelser.
Han hævder, at på grund af den langvarige ophavsret risikerer mange værker at gå uigenkaldeligt tabt, og at ophavsretten stiller sig i vejen for digitalisering af gamle film. Det mener jeg ikke er rigtigt – snarere tværtimod.
I Danmark har vi selvfølgelig pligtaflevering af film, og lovgivningen sikrer således, at filmene bevares for eftertiden. Det Danske Filminstitut har en afdeling, som ikke laver andet end at bevare, sikre og vise ældre film. Set med mine øjne får ophavsretten derfor ikke film til at forsvinde, men sikrer derimod, at filmskaberne får indtægter, så de har råd til at lave nye film.
På denne måde sikrer vi grundlaget for en professionel filmbranche og en mangfoldig produktion af danske film.
Skinger tone ireligionsdebat
Torstein Krebs Niclasen, Tårs
Den 20. august svinger Anders Kjær Bruun sig meget højt op i sin kommentar til Jerry A. Coynes kronik om religionernes tilbagegang i USA (bragt den 16. august).Kjær Bruun beskriver »pinlige tendenser i moderne religionsdebat«,et»pinligt debatklima«, en»fundamental uvidenhed« og påpeger, at den »nazistiske statsideologi var ateistisk«,for blot at nævne nogle retoriske perler.
Må jeg ganske sagtmodigt fremføre et par bemærkninger til ovennævnte. Argumentationen er en sammenkædning af begreber, der er en Erasmus Montanusværdig. Når nazister er ateister, hvad er så ateister? Det er jobegynderlogik. Tonen er slået an, og Kjær Bruun fastholder herefter med beundringsværdigkonsekvens sit argumentative niveau. Måtte jeg foreslå noget beroligende før han næste gang sætter sig tiltastaturet.
Lav skat og rigelig lighed
Anders Samuelsen, partileder, Liberal Alliance
De 10 procent af danskerne, der tjener mest, betaler 32 procent af alle indkomstskatterne her i landet. Til sammenligning betaler de 10 procent med de laveste indkomster kun 0,3 procent af indkomsterne. Det viser en ny opgørelse, som Cepos har udarbejdet. Graden af omfordeling er så høj her i landet, at det skader Danmarks muligheder for at skabe vækst og velstand, fordi incitamentet til at arbejde er lavt, og der foretages for få investeringer.
I Liberal Alliance foreslår vi at sænke indkomstskatten til maksimum 40 procent. Det gør vi af samfundsøkonomiske grunde: Lavere skatter påvirker konkurrenceevnen positivt og dermed mulighederne for at skabe vækst, nye arbejdspladser og i sidste ende velstand, der jo er forudsætningen for, at vi har råd til et velfærdssamfund. Men vi gør det også af moralske grunde: Folk skal have lov til at beholde en større del af deres egne hårdt tjente penge.
Vi er blevet beskyldt for at være ultraliberalistiske, men faktum er, at Danmark med en skatteprocent på 40 procent fortsat vil være blandt de mest lige lande i verden målt ved indkomstlighed.
Evidens og menneskesyn
Niels Henrik Hjøllund, Aarhus
Som forsvar for forkortelsen af dagpengeperioden henviser Det Radikale Venstre til videnskabelig evidens, senest Nadeem Farooq, som den 17. august citeres for dette: »Der er en påviselig effekt ved, at den arbejdsløse ved, at dagpengeperioden udløber«.
At underbygge, at trusler om liv og velfærd har en adfærdseffekt, kræver ikke sofistikeret forskning – hvis vi et øjeblik antager, at der altså er arbejde at søge. Også de syge kan trues i arbejde. Selv dødssyge. Det er også ’en påviselig effekt’, som der er uomgængelig solid dokumentation for fra arbejdslejrene i Tyskland. Det er ikke blot en provokation, for naturligvis er vi ikke der. Men det illustrerer dog, at effekt kun er et spørgsmål om, hvor meget vi er villige til at presse og true på liv og velfærd. Det handler så om menneskesyn.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,25. august 2012,"Jarl Artild, København"
7564,/debat/2013/05/laeserbreve-18,Læserbreve,," Ammitzbøll er naiv
Elvir Pelesevic, København
Den 1. maj morer Liberal Alliances (LA) politiske ordfører, Simon Emil Ammitzbøll, sig i et læserbrev over, at undertegnede har tilladt sig at drage en parallel mellem Lars Seier Christensens sponsorering af LA gennem Saxo Bank og den selvsamme persons politiske indflydelse i partiet.
Formålet med mit indlæg har ikke været at sætte spørgsmålstegn ved Lars Seier Christensens ret til at ytre sig om LA’s politiske mål – sådan som Ammitzbøl ellers fejlagtigt udlægger det. Det må han selvfølgelig gerne. Derimod var formålet at udstille koblingen mellem den politiske magt og pengemagten.
Det er grinagtigt og et stort politisk selvmål, når Ammitzbøls formand, Anders Samuelsen, stolt henviser til, at man ikke kan købe sig til politisk indflydelse i LA, ligesom fagbevægelserne har gjort i andre partier.
Med den logik må det vel også gælde, at LA er i lommen på Saxo Bank, idet den er partiets største sponsor. Det kan vel selv Ammitzbøll godt se – ellers er han godt naiv.
 
Lige sundhed for nyfødte
Jonas Dahl, politisk ordfører, SF
De rigeste danskere lever i gennemsnit ti år længere end de fattigste. Børn, der fødes af forældre med kort uddannelse eller dårlig social baggrund, har allerede fra fødslen en dårligere start. En nyfødt dreng, hvis forældre er ufaglærte arbejdere har for eksempel større risiko end andre for at blive genindlagt ved fødsel. Og desværre er antallet af nyfødte, der genindlægges med diagnosen dårlig trivsel, fejlernæring og spiseproblemer steget i de seneste år.
Det skal vi ikke finde os i. I et velfærdssamfund som det danske kan og bør vi sikre de bedst mulige rammer for, at alle uanset socioøkonomisk position har lige adgang til sundhedsydelser.
Derfor vil vi med regeringens nye sundhedsudspil starte en massiv indsats for at reducere antallet af nyfødte, der genindlægges, ved at styrke den kommunale sundhedsplejes indsats i de første dage, efter familierne er kommet hjem fra sygehuset.
Vi vil have særligt fokus på sårbare familier. En enlig mor uden uddannelse og netværk har brug for mere støtte end akademikermoderen med familie og et stort netværk.
Uligheden kan ikke fjernes med et snuptag, men kræver en langsigtet indsats. Vi skal væk fra at behandle alle ens til at behandle alle lige. Der skal tages udgangspunkt i netop den patient, man sidder overfor og forme behandlingen ud fra en individuel vurdering.
 
Stå fast på jeres ideologi, S og SF
Tage Bild, lektor emeritus, København
Både vælgere og politiske kommentatorer kritiserer Socialdemokraterne og SF for at svigte deres ideologiske grundlag. Kritikken virker dog lidt naiv, for så længe man for enhver pris vil fastholde regeringsmagten, er der jo ikke noget valg.
Nøgternt set er det Margrethe Vestager (R), der har magten. Og hvis S og SF ikke vil føre radikal politik, kan Vestager blot skifte side og gennemføre den samme politik med blå blok. Man kan måske forstå, at S efter de mange år i opposition vil ofre meget for at stå i spidsen for en på papiret ’socialdemokratisk regering’. Men at SF vil ødelægge sig selv under det radikale åg, er ufatteligt.
Enhedslisten skal vi ikke lytte til. Den kan ikke stille store krav til den førte politik, da den har kastreret sig selv ved på forhånd at melde ud, at den ikke vil vælte regeringen.
Man henviser til, at en borgerlig regering ville være meget værre, selvom Venstre-folk har indrømmet, at de ikke ville have haft mod til at gennemføre den nuværende regerings radikale forringelse af de dårligst stilledes økonomi og samtidig sænke selskabsskatten.
Der er kun en udvej for S og SF: Stå fast på jeres ideologiske grundlag, især på dagpengeområdet – og løb risikoen for at regeringen vælter med et brag! Så er der en chance for at genrejse sig med æren i behold.
 
Karakterkrav vil bremse de unge
Bjarne Henrik Lundis, lærer, København
Venstre, de konservative og Dansk Folkeparti ønsker, at eleverne i folkeskolen skal bestå de mundtlige og skriftlige afgangsprøver i dansk og matematik for at kunne komme ind på en ungdomsuddannelse.
I dag har prøverne reelt ingen betydning for, om unge kan starte på en ungdomsuddannelse. Når det gælder erhvervsuddannelserne, har arbejdsgiverne længe ønsket, at der skal være bestemte optagelseskrav. Krav, som Dansk Arbejdsgiverforening mener, arbejdsmarkedets parter skal fastsætte, hvorimod det i dag er UU-vejledere, der afgør om unge er uddannelsesparate eller ej.
En undersøgelse viser, at der ikke er nogen sammenhæng mellem, at unge får gode karakterer i folkeskolen, og at de klarer sig godt på en erhvervsuddannelse. Undervisningen gribes nemlig an på en helt anden og mere praksisnær måde på erhvervsskolerne end i folkeskolen, hvor den ofte er meget mere teoretisk – og groft sagt er lagt an på, at unge skal i gymnasiet.
Så de borgerliges forslag om at indføre adgangsbegrænsning til ungdomsuddannelserne via karaktergivning duer i hvert fald ikke, når det gælder erhvervsuddannelserne.
 
Uafhængighed efterspørges
Bent H. Claësson, praktiserende ungdomspsykiater og Peer Jansson praktiserende børnepsykiater
Fagbladet Dagens Medicin arrangerer den 7. maj faglig dag om ADHD.
Faglige arrangementer uden om medicinalindustrien sker sjældent, men da Dagens Medicin præsenterer sig selv som »en uafhængig nyhedsavis, der arbejder for at skabe højest mulig kvalitet i sundhedsvæsnet«, tænkte vi, at det måske var muligt med et sagligt arrangement uden skelen til økonomiske medicinalinteresser.
Dog kun indtil vi modtog en påmindelsesmail med følgende sætning: »Denne konference er blevet mulig via sponsorer. Så forvent at møde deltagere fra Jansen, Novartis, Shire, HB Pharma og SensoDetect AB!«
Alt er ved det gamle. I stedet for faglige oplæg og diskussion får vi et reklamefremstød for firmaernes produkter med en fernis, der dufter lidt af saglighed.
Hvordan Dagens Medicin skaber »højst mulig kvalitet i sundhedsvæsnet« ved at reklamere for medicin er ikke let at forstå.
Ligeledes må man spørge sig selv, om Dagens Medicin er ’uafhængig’ af højest mulig kvalitet eller ’uafhængig’ af sund fornuft?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,6. maj 2013,"Elvir Pelesevic, København"
3950,/debat/leder/2014/10/hedegaards-retssikkerhed,Hedegaards retssikkerhed,Lasse Ellegaard," Det er sandsynligt, at den 27-årige dansk-libaneser, HB, der med føje sigtes for attentatforsøget på Lars Hedegaard, er løsladt fra sin tyrkiske fængselscelle som led i en udveksling af 49 tyrkiske gidsler med Islamisk Stat-militante fra tyrkiske fængsler og hospitaler eller taget til fange af den tyrkiskstøttede oprørsgruppe, Liwa al-Tawhid. At en udveksling fandt sted omkring det tidspunkt, HB blev løsladt, er så godt som bekræftet af Recep Tayyip Erdogan, den tyrkiske præsident, der forleden sagde: »Det er ligegyldigt, hvad vi gav dem, vi fik løst opgaven.«
Andre mulige scenarier er, at HB er løsladt ved en fejl, eller at tyrkiske myndigheder har vurderet, at der er tale om en politisk betinget forbrydelse, hvorfor grundlaget for udleveringsbegæringen kan anfægtes. Endelig kan en fængselsdirektør være truet eller bestukket. Korruption er en banal realitet i tyrkisk retspleje, og Lars Hedegaard har en pointe, når han antager, at HB ikke handlede alene, men som medlem af et terrornetværk.
I disse tilfælde kunne de tyrkiske myndigheder uden for stort ansigtstab forklare en smutter, fulgt op af en beklagelse og forsikring om, at den eller de, der har begået blamagen, er sat behørigt på plads. Ankaras rungende tavshed giver kun mening, hvis en tyrkisk myndighed på højere niveau bevidst har valgt at overtræde Europarådets konvention om gensidig udlevering af efterlyste for kriminalitet af et vist format. Er det tilfældet, giver den embedsmands-delegation, regeringen har sendt til Ankara, kun politisk mening – nemlig at give tyrkerne tid til at finde en forklaring, der kan afværge den diplomatiske krise, der ikke er indtruffet endnu, men som det trækker op til. Regeringen har altså valgt at tømme alle diplomatiske muligheder før den skrider til konkret handling ved hjemkaldelse af ambassadøren i Ankara. Det spiller ind, at Tyrkiet er NATO-allieret og ansøger til fuldt EU-medlemskab, men nok også, at regeringen ikke kan vente støtte fra hverken USA eller de største EU-partnere, der ikke har interesse i at lægge yderligere pres på Ankara i en sag, der set fra Washington, London og Paris er et rent lokalt anliggende – Lars Hedegaard er ikke ligefrem nogen Salman Rushdie. Da Rushdie i 1989 blev mål for en dødsdoms-fatwa, hjemkaldte EU-landene deres ambassadører i en måned, hvorefter de blev sendt tilbage igen – uden at det fik nogen effekt.
Affærens geopolitiske aspekt er jo, at Tyrkiet i forvejen er under pres fra USA med EU-allierede for at tage en mere aktiv rolle i den FN-godkendte beslutning om at nedkæmpe Islamisk Stat. Ingen har noget ønske om at male Ankara op i en diplomatisk krog med Lars Hedegaard som anledning. Det er tænkeligt, at Lidegaard har henvendt sig til mere magtfulde kolleger i NATO og EU, og ikke utænkeligt, at de har henstillet til, at Danmark farer med den lempe, embedsmands-delegationen er et tydeligt signal om.
For hvad er situationen set fra Ankara? Den er, at den tyrkiske regering – mere af nød end af lyst – sætter hensynet til et tåleligt forhold til Islamisk Stat over et godt forhold til en lille NATO-allieret som Danmark. Der er mere end en million syriske flygtninge i Tyrkiet, og IS rekrutterer i tyrkiske storbyer, hvilket udgør en latent trussel mod den nationale sikkerhed. Tyrkiets betingelser for at tilslutte sig koalitionens krigsførelse, sikkerhedszoner på syrisk territorium, flyforbud for Bashar al-Assads luftvåben og ligestilling af kampen mod IS og regimet i Damaskus, er stillet i tillid til, at de ikke imødekommes, da såvel EU som USA (og Israel) er imod. Desuden har såvel Rusland som Iran advaret Ankara mod at engagere sig militært i den syriske borgerkrig, ligesom Kobanis syriske kurdere ikke vil se tyrkiske soldater på deres territorium, men gerne vil se deres våben.
Tyrkerne sidder altså på flere tikkende bomber, der detonerer i samme øjeblik de går fuldt og helt med i den villige koalition, som Danmark er medlem af.
Enhver kan sige sig selv, at i et så komplekst geopolitisk dilemma er hensynet til Lars Hedegaards retssikkerhed i Danmark af endog overordentlig sekundær betydning i Ankara. Det, den danske regering må insistere på, er, at retssikkerheden er lige for alle, også for Lars Hedegaard. e.
",11.0,20. oktober 2014,"Affærens geopolitiske aspekt er jo, at Tyrkiet i forvejen er under pres fra USA med EU-allierede for at tage en mere aktiv rolle i den FN-godkendte beslutning om at nedkæmpe Islamisk Stat. Ingen har noget ønske om at male Ankara op i en diplomatisk krog med Lars Hedegaard som anledning. Det er tænkeligt, at Lidegaard har henvendt sig til mere magtfulde kolleger i NATO og EU, og ikke utænkeligt, at de har henstillet til, at Danmark farer med den lempe, embedsmands-delegationen er et tydeligt signal om."
8733,/debat/2012/11/laeserbreve-18,Overskrift,Informations Webredaktion," LO mangler realitetssans
Elvir Pelesevic, København
Føljetonen om dagpengeordningen vil ingen ende tage. Det seneste kapitel er blevet tilføjet af de økonomiske vismænd, der foreslår, at dagpengeperioden gøres afhængig af de økonomiske konjunkturer.
Forslaget har fået en kølig modtagelse hos fagforbundet LO, som mener, at et fleksibelt dagpengesystem vil medføre forskelsbehandling af de ledige, da nogle risikerer at få en kortere dagpengeperiode end andre.
Det er tilsyneladende gået LO’s næse forbi, at forskelsbehandlingen af de ledige har været i fuld gang i længere tid med henvisning til en lille begrænset gruppe, som falder ud af dagpengesystemet til januar. Deres dagpengeperiode er allerede blevet forlænget en gang før, samtidig med at de favoriseres med regeringens seneste jobpakke. Disse tiltag er sket på bekostning af alle andre ledige, der er i stort overtal, samt dem, der bliver arbejdsløse i fremtiden.
Hvis LO’s intentioner om at behandle alle ledige ens skal realiseres vil det kræve en skarpere virkelighedssans.
Glemsomme Allerslev
Finn Rudaizky, medlem af Borgerrepræsentationen i København (DF)
»Har vi på noget tidspunkt haft intentioner om at udelukke Zionistforbundet fra Mangfoldighedsfesten?« spørger Københavns integrationsborgmester Anna Mee Allerslev sig selv i Information 6. november.
»Bestemt nej,« svarer borgmesteren. Hun ’glemmer’ dog at fortælle Informations læsere, at ved et møde i forbindelse med mangfoldighedsdagens forberedelse, bad hendes forvaltning en navngiven person om at tale Zionistforbundet fra at deltage i arrangementet på Nørrebro. Begrundelsen var ’sikkerhedsmæssige årsager’.
Borgmesteren ’glemmer’ også at fortælle, at hendes kontorchef frarådede flagning med israelsk flag, »da det kunne virke provokerende for nogle«.
Anna Mee Allerslev ’glemmer’ også at fortælle, at hendes forvaltning, anbefalede den jødiske forening at medbringe eget vagtværn, hvis man fastholdt at ville deltage i festivalen.
Desuden ’glemmer’ den radikale ’mangfoldighedsborgmester’, at fortælle, at hun i Berlingske 26. oktober mere end antyder, at man rent faktisk havde rådet den jødiske forening til at pakke flaget væk.
»Dansk Zionistforbund efterkom i øvrigt ikke vort råd,« sagde Københavns holdningsløse integrationsborgmester.
Kommunens rådgiver, rådgivningscentret for racediskrimination, DRC, mener, at kommunen har handlet korrekt.
»Det er ikke forskels behandling. Det er sund fornuft,« siger DRC.
Med en sådan rådgiver har man ikke brug for fjender.
Afblæs krisen; forær bøger væk
Jørgen Olsen, professor, Københavns Universitet
De to største danske forlag har trukket sig fra samarbejdet om bibliotekernes eReolen. »Læserne skal ikke vænnes til gratis bøger,« lyder argumentet. Men læserne kan allerede få bøger gratis hos internetboghandlerne som f.eks. Apples iBooks-butik. Gratis adgang til videnskabelige resultater i online tidsskrifter har været kendt længe, og gratis skønlitteratur på internettet er altså nu også en kendsgerning.
For en smal, ukendt forfatter må udgivelse af en gratis e-bog desuden være en oplagt mulighed for at skaffe sig en læserskare og på sigt et indtægtsgrundlag fra sin forfattervirksomhed.
Forfatterens motivation for at skulle tjene ind til forlagsvirksomhed på dyre adresser i hovedstaden må omvendt være begrænset.
Mit gæt er derfor, at fremtidens litteraturhistorikere vil stå på hovedet i internetudgivelser for at beskrive fortidens litterære trends, mens de vil finde forlagenes talrige papirudgivelser forfattet af tv-kendisser relativt uinteressante.
Kom og leg med, Elbæk
Jesper Bo Rasmussen, direktør, Seeatre.com
Kulturministeriets store undersøgelse over danskernes kulturvaner viser med al ønskelig tydelighed, at den teknologiske udvikling sætter nye standarder for udbredelsen af kultur i almindelighed og teater i særdeleshed. Ministeren efterlyser i samme åndedrag, at teatrene skal være inkluderende, og at de skal bruge de nye teknologiske landvindinger.
Det gør teatrene allerede.
Siden d. 16. april i år har Seeatre.com optaget og streamet teater til danskere i hele verden. Alle har mulighed for at se teater, uanset om de bor i Ballerup, Brovst eller Buenos Aires.
Ikke som en erstatning for det levende teater, men som en mulighed for borgerne for at se kvalitetsteater hjemme hos sig selv. Det har en lang række uddannelsesinstitutioner fundet ud af bruge. Både skoler og ungdomsuddannelser over hele landet integrerer nu teater og dermed dansk kultur i undervisningen.
Teatrene står i kø for at komme med i viften af forestillinger, man kan se på nettet. Senest har Det Kgl. Teater meldt sig i rækken af kulturinstitutioner.
Så kære Uffe Elbæk: Der bliver allerede brugt mange ressourcer på at inkludere borgerne og gøre forestillingerne tilgængelige for en større kreds end de få, der rent faktisk sætter deres ben i et teater.
Måske skulle ministeren give en håndsrækning til teatrene, så langt flere forestillinger kan blive tilgængelige for flere og derved skabe et naturligt og nødvendigt digitalt nærvær inden for scenekunsten.
Det ville være kultur on demand.
Verdens mægtigste?
Erik Philipsen, Frederiksberg
Hvor var det skønt at høre præsident Obama holde en brillant og perspektivrig sejrstale. Verden kan kun håbe på og bede til, at han får magt, som han har agt.
Det har han ikke haft de sidste fire år. Af flere årsager, som har meget at gøre med den måde, det amerikanske demokrati fungerer på. Men den vigtigste er nok, at det ikke lykkedes ham at få skovlen under Rupert Murdoch, selvom han forsøgte.
Murdoch er jo den, der som ejer af Fox Nes har været den magtfulde inspirator og støtte for tea-partybevægelsen, hvis repræsentanter i Kongressen blokerede for eller besværliggjorde Obamas opfyldelse af de store visioner og reformplaner, han blev valgt på. Resultatet har været, at Obama har skuffet sine tilhængere både i USA og resten af verden.
Hvordan kan medieguru Lasse Jensen overse den magtfaktor i sin klumme 7. november?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,9. november 2012,"Kommunens rådgiver, rådgivningscentret for racediskrimination, DRC, mener, at kommunen har handlet korrekt."
4644,/debat/2014/07/laeserbreve-8,Læserbreve,," Israel krænker folkeretten
Albert Jensen, Allerød
Israel har ret til at forsvare sig, lyder det som en kakofoni fra vestlige statsledere i disse dage, men det er en misforståelse. Folkeretten giver ikke noget land ret til at føre uindskrænket krig mod et andet uden en krigserklæring. Folkeretten har derimod et reciprocitetsprincip, der giver et land ret til at besvare angreb reciprokt – det vil sige med samme midler, der forvolder samme skader.
Israels krig mod Gaza er imidlertid ikke reciprok. Det er Mellemøstens stærkeste og teknologisk mest avancerede militærmaskine over for et underkuet folk med hjemmelavede våben.
Tabstallene taler deres tydelige sprog: Over 160 palæstinensere er blevet dræbt den seneste uges tid, de fleste af dem civile, heriblandt kvinder og børn. På den israelske side: ingen dræbte.
Israel befinder sig ikke inden for folkerettens reciprocitetsramme, men er i gang med massive krænkelser af den fjerde Genevekonvention og folkeretten – med støtte fra Vestens statsledere.
Man må lytte til Hamas
Ole Ankjær Madsen, Randers
Dansk Folkepartis Søren Espersen har sagt for nylig, at man ikke kan forhandle med Hamas, for de er en terrororganisation, og en sådan forhandler man ikke med. Det er jo en bekvem holdning, når man vil undgå at snakke med folk, man ikke kan lide.
Oversat til danske forhold kan man sige – uden at jeg drager nogen form for sammenligning i øvrigt – at så længe de ikke er stuerene, skal man ikke lytte til dem eller tale med dem. Det gælder bare, der som her, at hvis de har tilstrækkelig støtte i befolkningen, kan man blive nødt til det.
Diplomati skal være politisk
Marianne Haahr, kommunikations- og advocacychef, CARE Danmark
Information skriver den 27. juni, at ambassadøren er blevet en omrejsende sælger. Artiklen nævner ikke, at en konsekvens af, at diplomatiet laver mere markedsføring og mindre politik, er, at det politiske i stigende grad udliciteres til civilsamfundet.
Danske ngo’ers fornemmeste rolle er i dag at agere vagthunde over for stater og private virksomheder. De opgaver påtager vi os gerne i partnerskab med lokale organisationer. Problemet er, at den politiske dialog mellem civilsamfund på den ene side og private virksomheder og stater på den anden er præget af så ulige magtforhold, at der er tale om en regulær guerillakrig.
Der er brug for, at diplomatiet holder fast i den politiske dialog for at markedsføre globale værdier såsom menneskerettigheder – det er en mindst lige så vigtig kerneopgave som at markedsføre danske ting og sager.
Udnyt it bedre i det offentlige
Rune Sørensen, Mørke
I forbindelse med de nyligt overståede økonomiforhandlinger mellem staten, kommunerne og regionerne er det aftalt, at der frem mod 2016 udarbejdes en ny, fælles digitaliseringsstrategi med særligt fokus på it-sikkerhed og brugervenlighed.
Det er godt, at der sættes ekstra ind på det område, men nu er det også et godt tidspunkt at rette strategisk fokus mod det, man kan kalde it-udnyttelse og grundlæggende teknologiforståelse i det offentlige.
I de seneste mange år er der blevet investeret massivt i it-systemer, der kan digitalisere og effektivisere arbejdsgange, men der er ikke i samme omfang investeret i organisatorisk omstilling og i at sikre medarbejdernes kompetencer i forhold til den nye teknologi.
Gevinsten ved at digitalisere og investere i it realiseres først, når medarbejderne kan implementere teknologien bedst muligt i deres daglige arbejdspraksis, og her er der mange steder et efterslæb.
Den nye digitaliseringsstrategi bør signalere til de offentlige instanser, at der er brug for en generel prioritering af uddannelse af de medarbejdere, som skal bruge it-teknologien, og at der er brug for et større ledelsesmæssigt fokus på, at teknologien nu også bliver brugt mest hensigtsmæssigt. Kun på denne måde kan digitaliseringen for alvor effektivisere og forny den offentlige sektor.
Bevar nattoget i miljøets navn
Poul Kattler, Valby
Kortsynede hensyn gør, at DSB og Deutsche Bahn nu agter at stoppe nattoget fra køreplanskiftet i december 2014. Selskaberne siger, at man vil styrke miljøvenlig transport, men i virkeligheden giver man kun de rejsende et valg: at hoppe på et fly.
På lidt længere ruter mellem landene i Europa er det ekstra vigtigt at have alternativer til den energifrådsende flytrafik. At rejse med tog er miljøvenligt, hurtigt og komfortabelt. Man sætter sig ind i toget om aftenen, sover om natten og er fremme på sin destination næste morgen.
Nattoget er ikke kun en del af fortiden – det er også en del af fremtidens transport.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,15. juli 2014,"Poul Kattler, Valby"
3907,/debat/2014/10/tryghedens-tomme,Tryghedens tomme skal,Casper Dall," I onsdags satte Carsten Hansen, by-, bolig- og landdistriksminister, sig for bordenden i de politiske forhandlinger om, hvordan milliarder fra Landsbyggefonden skal fordeles til den almene boligsektor.
Carsten Hansen har gennem den seneste tid besøgt en række af det varierede udbud af almene boliger, som kommunerne i samarbejde med boligselskaberne bygger.
Men selv om det faktisk allerede går bedre for dem, der bor i almene boliger – flere er i arbejde og færre begår kriminalitet – er der behov for en ekstra indsats, mener ministeren.
»Vores indtryk er, at rigtig mange gode initiativer er i gang i de udsatte områder. Alligevel kommer man ud for, at en lille, hård gruppe af unge chikanerer mange andre. Derfor er tryghed et af hovedområderne for os«, sagde Carsten Hansen forleden til Politiken.
Det er ikke kun for Carsten Hansen, at tryghed er et hovedområde. Det er det for hele Helle Thorning-Schmidts regering. Ikke mindst for statsministeren selv. For tryghed og danskernes tro på, at hun er den bedste til at levere tryghed, skal nemlig sikre hende et genvalg, der i øjeblikket ser helt usandsynligt ud.
»Nu må vi ikke sætte trygheden på spil. Slet ikke for de mest sårbare i vores samfund. Et godt og stærkt velfærdssamfund handler om at sikre muligheder og tryghed for den enkelte,« sagde Helle Thorning-Schmidt blandt andet i talen ved Folketingets åbning. Hele 14 gange nævnte i hun tryghed eller utryghed i talen.
Og alle regeringens ministre synes at vinkle deres politiske udspil og udtalelser på tryghed. Det er trygheden, der er målet i den økonomiske genopretning, i bedre forhold i boligområderne og for dyrene, når Dan Jørgensen vil forbyde dyresex.
Samtidig forsøger ministrene at udstille den utryghed, der ligger i det borgerlige alternativ – eller ’eksperiment’, som Thorning-Schmidt ynder at kalde en V-ledet regering med Lars Løkke Rasmussen i spidsen.
Ved tidligere folketingsvalg er vælgerne ofte blevet stillet over for dilemmaet: Mere eller mindre velfærd? Ved det kommende valg er det spørgsmålet ’mere eller mindre tryghed?’, der bliver afgørende. For danskerne er et utrygt folkefærd.
Forleden udkom bogen Klassekamp fra oven, hvor blandt andre professor ved Aalborg Universitet Jørgen Goul Andersen og forfatter og debattør Lars Olsen sammen med Arbejderbevægelsens Erhvervsråd sætter fokus på klassesamfundet i Danmark. Og resultaterne er slående:
På under 10 år er andelen af utrygge danskere næsten firedoblet. I 2004 var kun fire procent af danskere meget utrygge, i dag er tallet helt oppe på 15 procent – eller knap hver syvende dansker. I samme periode er antallet af danskere, der betegner deres hverdag som grundlæggende tryg, dalet fra godt otte til seks ud af ti danskere.
»Det er i høj grad de seneste års økonomiske krise og den politik, der er ført i kølvandet på den, som har gjort os mere utrygge. Her er samfundets sociale klasser blevet ramt med vidt forskellig styrke, og især arbejderklassen og underklassen oplever et øget pres og er mere utrygge i dag,« forklarer Lars Andersen, direktør i AE-rådet, til Ugebrevet A4.
»Jo mere opsplittet vi bliver som samfund, og jo mere utrygge vi oplever vores hverdag, des mere udvandes vores tillid og sammenhængskraft,« siger AE-direktøren.
Fordelen for Thorning-Schmidt ved at fokusere på tryghed er åbenlys: Begrebet tryghed er en tom skal, som man kan putte alverdens følelser og mavefornemmelser ind i. Den type begreb er velfærd ikke længere.
I takt med moderniseringen og effektiviseringen af den offentlige sektor er vælgerne blevet bevidst om den konkrete velfærd. Derfor er tryghed blevet et meget tryggere ord for politikerne. Det bygger nemlig stadig kun følelser og fornemmelser.
Men Helle Thorning-Schmidt står over for et paradoks: For hvis direktøren for AE-rådet har ret, når han siger, at det er Thorning-Schmidts og den nuværende regerings reformer, der har pustet til utrygheden, hvordan skal hun så komme til at fremstå som den store tryghedsskaber?
Casper Dall er leder af Informations Christiansborg-redaktion.
Klummen er udtryk for klummistens egne holdninger




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,25. oktober 2014,"Og alle regeringens ministre synes at vinkle deres politiske udspil og udtalelser på tryghed. Det er trygheden, der er målet i den økonomiske genopretning, i bedre forhold i boligområderne og for dyrene, når Dan Jørgensen vil forbyde dyresex."
3166,/debat/leder/2015/02/trafiktomgang,Trafiktomgang,David Rehling," Hjerteskærende er det at genlæse regeringsgrundlaget fra oktober 2011. Det ligger stadig som det øverste på Statsministeriets hjemmeside, så nogle må mene, at det kan bruges til noget. Mest kan det nok bruges til at skose regeringen med. F.eks. står i åbningsfanfaren:
»Regeringen vil omstille Danmark til en grøn økonomi ved at fremme vedvarende energi, bedre kollektiv trafik og grønne vækstvirksomheder.«
Hvordan synes regeringen mon selv, det går? Man skal vist være højtlønnet spindoktor for at sige noget rigtigt pænt.
Konkret fastslår regeringsgrundlaget: »Det er nødvendigt at nedbringe forureningen fra transportsektoren. Det er herunder nødvendigt, at lavere CO2-udslip fra sektoren bidrager markant til at nå klimamålsætningerne.« Regeringen lover derfor, at den vil »fremsætte forslag til en provenuneutral reform af afgifterne på personbiler, der understøtter ovennævnte«.
Det har regeringen ikke gjort. Denne undladelse har fået både bilbranchen og grønne organisationer til at sige harske ord til DR. Bilbranchedirektør Thomas Møller Sørensen fastslår: »Det system, vi har i dag, gør, at vi kører rundt i biler, der ikke er så miljøvenlige og trafiksikre, som de kunne være.«
Susanne Krawack fra den grønne tænketank Concito lægger oveni: »Det er ærgerligt, at vi ikke har fået en stor og grøn omlægning af bilafgifterne, som gavner forbrugernes incitament til at købe de biler, der kører længst på literen.«
Hvad får den kritik regeringen til at svare? At den vil skynde sig mest muligt, så i hvert fald det løfte er indfriet i regeringsperioden? Næh, skatteminister Benny Engelbrecht (S) vil ikke stille noget som helst i udsigt, ej heller at det sker i regeringens tid. Hans tomgang lyder til DR:
»Jeg udtaler mig generelt ikke om, hvornår man kan forestille sig, at der vil ske noget med en omlægning af afgifterne. Det vil stride mod det grundprincip om, at jeg ikke vil så nogen usikkerhed i markedet.«
Tøf, tøf – og på flade dæk.
",2.0,13. februar 2015,"Tøf, tøf – og på flade dæk."
7041,/debat/2013/07/verden-broget-ergo-rolf-medansvarlig,"Verden er broget, ergo er Rolf medansvarlig",Kresten Lundsgaard-Leth," 
	Allerede overskriften gjorde mig en smule skeptisk over for Thomas Schwartz Larsens (TSL) kronik 20-21. juli. »Verden er beskidt, ergo er Rolf ikke ren«, lød den. For er verden så beskidt endda, og kan man herfra uden videre slutte sig til, at Rolf er uren?

	Er verden ikke snarere broget end helt igennem beskidt, kunne man spørge, og er det af samme grund ikke altid meningsfuldt og vigtigt at insistere på den dimension af moralsk (u)ansvarlighed, som enhver situation rummer?

	Som jeg læser det, forholder TSL sig faktisk også moralsk til spørgsmålet om doping i professionel cykelsport. Finten i hans argument består nemlig ikke så meget i at droppe det moralske perspektiv, som det består i at vende perspektivets indfaldsvinkel om: I stedet for at fokusere på de enkelte dopingsynderes personlige ansvar appellerer TSL til, at tilskueren forholder sig til sit eget medansvar med hensyn til den regulære »afgudsdyrkelse«, der ligefrem »tvinger« rytterne til at tage de såkaldt præstationsfremmende midler i brug.

	Det er efter min opfattelse afgjort værd at tage TSL’s kritiske pointer til efterretning. Ingen doper sig i et kulturelt vakuum, og konteksten for cykelsportens omsiggribende doping er i vid udstrækning tilskuerens urealistiske forventninger om »den unikke og overmenneskelige præstation hinsides al virkelighed og moral«.

	Logikken hos TSL er altså som følger: Eftersom denne forventning udgør den underlæggende præmis for vores idoldyrkelse af rytterne (og det gør den til en vis grad), kan den selvsamme præmis ikke uden videre bruges til at »lynche« de selvsamme ryttere, når de bliver taget for doping. Denne anklage er nemlig en »hyklerisk« selvmodsigelse, eftersom vi i ét og samme åndedrag fordrer den overmenneskelighed af rytterne, som vi bagefter anklager dem for at dope sig til.

	TSL drager oven i hatten en analogi til fiktionens verden. I fiktionen lader vi os »rive med af« vore fiktive heltes overmenneskelighed; også selv om vi udmærket ved, at det i virkeligheden blot drejer sig om »sminkede skuespillere«, der spiller en rolle. Pointen er, at vi skal lære at se på vores fascination af cykelsport som værende af samme type, hvorved det bliver temmelig meningsløst at klandre udøvere for at bryde de moralske koder, der intet andet er end fiktive konstruktioner.

	Al kultur er ’opdigtet’

	Argumentet i kronikken giver mening – og det er værd at tænke over. Mit spørgsmål er ikke desto mindre, om dets grundlæggende præmis holder: Er det nemlig præcist nok, når TSL betoner, at »sport hverken er virkelighed eller udgør en moralsk disciplin. I sport opdigter vi nogle regler … inden for hvilke, dramaet så udspiller sig«?

	Mit svar må være nej. For hvad menes der nærmere bestemt med ordet ’virkelighed’ hér – og hvad vil det overhovedet sige, at en given idrætsdisciplin skulle være hinsides det moralske?

	Først om ’virkeligheden’: Der er klart nok forskel på natur og kultur (f.eks. på en bøgeskov og på et samfund), men det gælder sådan cirka undtagelsesløst for alle kulturmanifestationer, at de delvist består af ’opdigtede’ regler, uden hvilke det kulturelle ’drama’ ikke kan udspille sig. Eller anderledes udtrykt: Den kulturelle virkelighed findes slet ikke uden disse regler, eftersom en del af, hvad der adskiller kultur fra natur, akkurat er disse regler. Dette gælder for eksempel for venskaber, parforhold, retssystemer og også samfundet som helhed – for blot at nævne et par eksempler. Men gør denne afhængighed af (inter)subjektive konventioner den kulturelle virkelighed decideret uvirkelig? Det er svært at se, at det skulle være tilfældet.

	Og hvad så med cykelsport som en ikkemoralsk disciplin? Moralske overvejelser går som bekendt på, hvad folk bør gøre, snarere end hvad de faktisk gør. Af samme grund giver det ikke mening at bebrejde fiktive personer for moralske svigt. De eksisterer jo ikke. Men cykelryttere er ikke fiktive personer. De er virkelige mennesker inden for en ganske særlig kulturel kontekst; nemlig den professionelle cykelsport. Som i alle andre sammenhænge bør man tage hensyn til konteksten, når man fælder en moralsk dom. Derfor forekommer det da også insensitivt, hvis man afviser at have medlidenhed med en kriminel teenager, når det viser sig, at staklens forældre begge var voldelige stiknarkomaner.

	Men svarer den forsømte teenagers situation uden videre til urene Rolfs, Bjarnes og Lances situation? For førstnævnte gælder jo ikke, at ’forbrydelsen’ har ført til feteret idoldyrkelse såvel som mange millioner på bankbogen. Og kunne det ikke tænkes, at det er denne idoldyrkelse, disse millioner og ikke mindst rytterens personlige stræben efter at yde det overmenneskelige – snarere end tilskuernes nysgerrighed efter det menneskeligt mulige – der udgør en del af forklaringen på, hvorfor så mange cykelikoner har forbrudt sig mod dopingreglerne?

	Rytterne ville have doping

	Tyler Hamilton er en blandt flere, der åbent har fortalt, at de ambitiøse ryttere ville have doping af holdlægen (hvilket kun de bedste fik). Hvorfor? Ikke primært for at leve op til publikums forventninger, men for at kunne vinde, for at kunne lide mere, for at kunne overgå sig selv og ikke mindst for at være den bedste. Uden nævneværdigt hensyn til eget helbred, endda.

	Man kan lægge et moralsk perspektiv på al kultur – også på cykelsporten. Og det er – som TSL påpeger – aldrig nok bare at pege på den enkeltes personlige ansvar uden at have sans for omstændigheders betydning.

	For mig at se giver det dog heller ikke mening helt at droppe ideen om moralsk ansvar med henvisning til, at cykelsporten blot er en fiktion fremmanet af tilskuernes hykleriske fantasier om overmenneskelighed. Trods alt.

	 

Kresten Lundsgaard-Leth er ph.d.-studerende i filosofi på AU og har blogget om cykling, doping og moral på ’Sport fortalt’

	 




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,22. juli 2013,"	Men svarer den forsømte teenagers situation uden videre til urene Rolfs, Bjarnes og Lances situation? For førstnævnte gælder jo ikke, at ’forbrydelsen’ har ført til feteret idoldyrkelse såvel som mange millioner på bankbogen. Og kunne det ikke tænkes, at det er denne idoldyrkelse, disse millioner og ikke mindst rytterens personlige stræben efter at yde det overmenneskelige – snarere end tilskuernes nysgerrighed efter det menneskeligt mulige – der udgør en del af forklaringen på, hvorfor så mange cykelikoner har forbrudt sig mod dopingreglerne?"
8663,/debat/2012/11/laeserbreve-10,Læserbreve,Informations Webredaktion," Mens vi venter på væksten
Finn Gunst, Brønshøj
Alle er vist enige om, at der skal mere fart på beskæftigelsen.
Pensionsselskaberne leder efter sikre og langsigtede investeringer, forlyder det. Enhedslisten har foreslået, at man opretter en grøn fond på 10 milliarder kroner. Man vil friste pensionskasserne med en statsgaranti for deres investeringer, til gengæld for en forrentning på blot 3 procent. Disse fondsmidler vil kunne sætte gang i en masse klima- og energiprojekter.
Carpe Diem, Bjarne Corydon!
Hykleriskudenrigspolitik
Sacir Camo, Hjørring
Foruden at holde Golanhøjderne besatte i snart 45 år har den israelske stat angrebet syriske stillinger gentagne gange i de sidste par uger. Det er ikke mere end et par uger siden, at den israelske efterretningstjeneste indrømmede drabet på Fatah-leder Abu Jihad tilbage i 1988.
Nu er man så i gang med at grave nobelfredsprismodtageren Yasser Arafats lig op, og det vil ikke undre mig, hvis det viser sig, at man også har forgiftet den allerede dengang syge og gamle palæstinensiske leder.
Den seneste i rækken af utallige forbrydelser og brud på folkeretten så vi i tirsdags, hvor Israel forsøger at fremprovokere en ny storkrig i Mellemøsten ved at dræbe en højtstående Hamas-leder i den besatte og dybt forarmede Gazastribe.
Var det ikke en sag for Danmark eller USA? Vi plejer at bryste os med menneskerettigheder og frihed, når vi går i krig mod diverse muslimske lande som eksempelvis Irak, Afghanistan og senest Libyen, men åbenbart ikke Palæstina, hvor folk holdes indespærret og besat i snart 70 år.
Hvorfor må Israel gentagne gange bryde folkeretten uden konsekvenser, imens vi bomber andre lande og dræber deres legitime ledere for langt mindre forbrydelser? Hvornår vil den danske regering anerkende Palæstina som selvstændig stat, som lovet af Villy Søvndal i valgkampen 2011. Eller er det endnu et i rækken af mange brudte løfter siden valget?
Historien vil dømme os hårdt for vores dobbeltmoralske og hykleriske udenrigspolitik, og hadet mod Vesten vil kun stige i de kommende år verden over.
Økonomisk jordskælv
Per Gaarde-Nissen, Tisvildeleje
I kronikken 14.november sætter Anders Brøndum Mortensen ord på den følelse jeg og sikkert mange andre har af, at der er et påtrængende behov for nytænkning af vores forhold til økonomi.
På samme opslag er der en replik af Kristian R. Miltersen, studieleder på CBS, som på udmærket vis sætter kronikken i relief. Kristian R. Miltersen forsvarer økonomiuddannelsen, som den er og finder, at kronikøren udtrykker økonomisk populisme. O.k. måske forventeligt. Men interessant nok slutter Kristian R. Miltersen sin replik med at konstatere at »stort set ingen havde set finanskrisen komme i 2007.« Det er vel netop en af kronikkens pointer? Der er kun ét år fra 2007 til 2008, og alligevel kunne de økonomiske modeller ikke forudse krisen. Hvad ville vi mene om en meteorolog, som ikke kunne forudsige vejret i morgen?
For nylig blev et hold geologer idømt hårde straffe i Italien for ikke at have varslet et jordskælv til hele den akademiske verdens bestyrtelse. Men at de fleste af verdens økonomer med deres videnskabelige modeller ikke kunne forudsige en så stor økonomisk krise, som vi nu oplever medfører blot et skuldertræk. Måske burde det være omvendt?
Amoralske investeringer
Ulla Jessing, Virum
Man diskuterer i øjeblikket om pensionskasser skal investere i droner. Men problemet er ikke kun droner. Alle våben er menneskeforagtende, og våbenindustrien har historisk altid spillet en morderisk rolle mod alle kræfter, som kæmpede for fred i verden.
Tænk bare på Krupp og Thyssen, som i Nürnberg-processen blev dømt for deres forbrydelser som tyske våbenkoncerne. Begge koncerner var den drivende kraft bag Hitlers evne til at sætte hele Europa i flammer. Den berømte kunstner John Heartfield, som opfandt fotomontagen, lavede en anti-Hitler plakat, hvor der stod »Millioner står bag Hitler.« Det var dog ikke befolkningen, men Krupp og Thyssen med deres millioner. De investerede i nazistpartiet for at forberede krigen med deres våben. Deres industri blomstrede efter Hitlers magtovertagelse. Desværre tænkte mange af de arbejdsløse i Tyskland, at det var lige meget, hvilket arbejde de havde, og hvad de producerede, så længe de i det mindste havde et arbejde.
Men at investere i våbenindustrien vil altid betyde at sætte penge på den forkerte hest. Man støtter den forkerte udvikling og skaber risiko for krig. Derfor skulle danske pensionskasser tænke sig om og ikke bruge pengene på våbenproduktion. Droner eller ej.
Adskil indhold og teknik
Søren Maarbjerg, Valby
Megafoner og trykkemaskiner har aldrig kunnet stoppe det talte og trykte ord. Jovist betød ejerskabet noget, men ellers kom det kun an på, om der var hul igennem. Nu er det anderledes, og det truer naturligvis ytringsfriheden og dermed kulturen.
Apple er eksponent for en slags ‘intern karteldannelse’, og vi mangler derfor en regulering af markedet, så indhold og teknik bliver adskilt ved lov. Det er pinligt, når folkevalgte mimer en Lex Apple, for der er intet perspektiv i at jage den enkelte producent. Alle spilleregler er overholdt, så kære minister og ordførere: Brug krudtet på at få hul igennem på enhver platform, her og nu og i al fremtid.
Revolution uden håb
Mirja Crone, København
Hvor er håbet blevet af? Vi sidder herhjemme og klapper i hænderne over, at der har været revolutioner i de arabiske lande; endelig tør folk stille op og kæmpe. Misforstå mig ikke, jeg er selv tilhænger af, at man skal kæmpe for sine rettigheder. Men hvad med de unge, der kæmpede, hvad er der blevet af dem?
Når jeg snakker med mine egyptiske venner, fortæller de hvordan det har gået direkte ned ad bakke siden revolutionen. At håbet er forsvundet. En brugte sågar formuleringen »håb er en farlig ting«. Hvis det er alt, hvad revolutionen medførte, er det så virkelig værd at klappe i hænderne for?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,19. november 2012,"På samme opslag er der en replik af Kristian R. Miltersen, studieleder på CBS, som på udmærket vis sætter kronikken i relief. Kristian R. Miltersen forsvarer økonomiuddannelsen, som den er og finder, at kronikøren udtrykker økonomisk populisme. O.k. måske forventeligt. Men interessant nok slutter Kristian R. Miltersen sin replik med at konstatere at »stort set ingen havde set finanskrisen komme i 2007.« Det er vel netop en af kronikkens pointer? Der er kun ét år fra 2007 til 2008, og alligevel kunne de økonomiske modeller ikke forudse krisen. Hvad ville vi mene om en meteorolog, som ikke kunne forudsige vejret i morgen?"
8364,/debat/2013/01/tale-ansvar,Tale om ansvar,Georg Metz," Statsministerens og for den sags skyld mange andre politikeres sproglige udfoldelser, herunder deres relation til begreber som ansvar, er til stadighed – for at bruge ordet – en udfordring. Ofte taler politikere om at tage ansvar, noget som de i egenskab af politikere, ministre eller statsminister ikke kan tage, men uomtvisteligt har.
»Vi danskere har taget ansvar,« sagde Helle Thorning. Man ranker det nytårshærgede kadaver, inden spørgsmålet melder sig: Hvad dette ansvar betyder? Skal vi danskere føle noget ved det, gøre noget eller blot erkende det kollektive danske ansvar, dét vi altså ifølge statsministeren har taget. Takket være visse forhold, forplantning og forpligtelser har de fleste voksne mennesker et ansvar, som de ikke har taget, men lidt efter lidt fået. Negationsprøven er anvendelig: Vi danskere har fralagt os ansvar, hvilket vi jo heller ikke har, i hvert fald ikke kollektivt, skønt nogen uden tvivl kører frihjul og eksempelvis gør sig store anstrengelser for ikke at betale skat. En kendt kammerherre lægger vægt på netop dét, men han er jo ikke vi danskere.
Statsministeren strør rundhåndet om sig med ordet ansvar – fem gange i nytårstalen! Mon taleskriverne aldrig studerer store taler i historien eller forsøger at sige de sætninger som de kreerer, inden statsministeren udtaler dem? Da er det for sent og uigenkaldeligt. Tænk om en sådan nytårstale var en retorisk eller kunstnerisk oplevelse som hos en Churchill, Kennedy, Obama eller Palme og ikke én lang tåkrummende almindelighed, hvis reelle indhold kan opsummeres i den kendsgerning at det ikke går særligt godt og heller ikke foreløbig bliver bedre. Statsministerens fremtoning og stil, understreget af at talen nu holdes fra kontoret på Christiansborg og ikke fra lystejendommen Marienborg, søger at ophjælpe det beskedne indhold. Med øjnene fast i teleprompterne og overkompression i stemmen har statsministeren ydermere tillagt sig et hjemmegjort tegnsprog med umotiveret gestik, som om talen var for umyndiggjorte svagthørende. Hænderne har ikke kontakt med sproget som ikke har kontakt med personen som ikke har kontakt med modtageren. Kort sagt. En statsministernytårstale – sagt til hudløshed – er ikke et lovkatalog, men statsministerens mulighed for at komme i kontakt med folket der på årets første dag er følsomt for indtryk. Det gjorde ikke noget, hvis folket i den situation blev delagtiggjort i nye store ideer og ikke kun visdommen i at unge bør lære noget.
Uden teleprompter
Dronningen bruger ikke teleprompter og afleverer i modsætning til statsministeren sin nytårstale her og nu, inden undersåtterne går i druk og sjove hatte. Lige så kunstigt Thorning bruger telepromteren, der skal give indtryk af at taleren kan sit stof, men kun stirrer som i havsnød på teksten foran kameralinsen og seerne bag, forholder dronningen sig naturligt til mediet og læser op fra små ark uden at skjule processen – side for side, til hun synligt lettet kan lægge sidste ark fra sig og sige sit GUDBEVAREDARNMARK!
Godt nok. Det er jo hvad det er. Det vil sige: Det er det så ikke, godt nok. Majestæten laver alt for mange fejl. På de ti minutter disse rituelle taler varer, og hvor taleren har haft god tid – et år – til at forberede sig, ligger marginen som regel i overkanten af et dusin små og store læsefejl; i år på 15 hvoraf et par syntaktiske gange kludder med omstart på den pågældende havarerede sætning. 15 fejl er dog bedre end i fjor, da den gamle retoriklærer måtte sætte 16 streger i den sorte bog. Simpelthen for mange til at det er charmerende – snarere irriterende, hvilket atter en gang må føre til undren over at dronningen ikke får sin tale optaget, renset for fejl. Ikke en kat ville opdage en sådan fremgangsmåde, endnu færre føle sig stødt.
Talen som sådan var en tynd kop te: om de unge der er for meget på Facebook, og at vi skal tale pænt til dem det går skidt. I krisetider bliver afstanden fra slot til hytte meget stor. Dronningens forsøg på solidarisering står i taktløs og grel kontrast til billederne af hin sorgløshed der lever af at tage sig ud, og som præger en tilværelse i praktisk talt vakance op og ned ad trapper hos hinanden og i sættet af tvivlsomme kammerherrer og uendelige fester med kors og bånd og stjerner på. Et andet kongehus i Europa lod sig i krisens tegn sætte ned i apanage. En idé til næste nytårstale?
Lille råderum
Nu skal man indholdsmæssigt ikke vente det store af en konstitutionel kransekagedronning der ikke kan udtale sig markant om noget som helst, uden lokummet brænder. Dronningen forsøgte for en del år siden at ytre noget om at opføre sig anstændigt over for udlændinge (og prinsgemalen), hvorpå madam Kjærsgaard fik et af sine pavlovske anfald. Råderummet er ikke stort, men det er dog dronningens, i modsætning til hvad stadig nogen synes at tro, at statsministeriet skriver talen. Kildekritikere vil her notere at der ikke var overensstemmelse mellem statsminister og dronning på det med de unge og nettet. Dronningen advarede – uden at komme ind på sin egen flok af børnebørn (på forventet overførselsindkomst) mod ørkesløs brug af det virtuelle, mens statsministeren med udgangspunkt i eget afkom mente at fornyelsen nok skal komme fra ungdommen, hvilket blandt andet indebærer et utvivlsomt endnu længere levet liv ved tasterne.
Vanskelighederne ved store ord i højtidelige stunder opstår når afstanden mellem ord og virkelighed bliver åbenbar. Dronningens virkelighed ligger lysår fra folkets. Statsministerens fra modviljen mod at definere begreber – såsom forandring og ansvar. Hvem overbeviser talerne overhovedet?
",6.0,5. januar 2013,"Godt nok. Det er jo hvad det er. Det vil sige: Det er det så ikke, godt nok. Majestæten laver alt for mange fejl. På de ti minutter disse rituelle taler varer, og hvor taleren har haft god tid – et år – til at forberede sig, ligger marginen som regel i overkanten af et dusin små og store læsefejl; i år på 15 hvoraf et par syntaktiske gange kludder med omstart på den pågældende havarerede sætning. 15 fejl er dog bedre end i fjor, da den gamle retoriklærer måtte sætte 16 streger i den sorte bog. Simpelthen for mange til at det er charmerende – snarere irriterende, hvilket atter en gang må føre til undren over at dronningen ikke får sin tale optaget, renset for fejl. Ikke en kat ville opdage en sådan fremgangsmåde, endnu færre føle sig stødt."
7821,/debat/2013/03/broderskabets-angreb-paa-kvinder-varsler-ilde,Broderskabets angreb på kvinder varsler ilde,Hussein Ibish," Alle tilbageværende illusioner må nu være på bristet. Og alle udflugter og omsvøb forbi. Ingen undskyldende forklaringer kan herefter godtages, ingen yderligere indrømmelser gøres til en forfejlet moralsk og kulturel relativisme.
Det egyptiske Muslimske Broderskab har nu demaskeret sig selv ved at vise sit sande ansigt ved netop de egenskaber, som mange af os i årevis har advaret imod: I dag må det være åbenlyst for enhver, at brødrene er chauvinistiske, reaktionære, snæversynede og frem for alt kvindefjendske.
I et bizart udfald mod FN-Kommissionen for Kvinders Status har Broderskabet mindet os om, at islamismen i praksis handler om at befæste og gennemtvinge kvindefjendske og homofobe idealer (kilde).
Islamismens reaktionisme
Islamisme har ikke en ægte systematisk og politisk ideologis intellektuelle dybde. Den har ingen specifik økonomisk teori eller program ud over merkantilisme – en forveksling af penge med rigdom – med nogle (tilsyneladende fleksible) forbehold over for rentetagning. Den har ikke nogen analyse af klassemodsætninger eller andre vigtige sociale strukturer. Dens ’teori’ om forholdet mellem den enkelte og samfundet går blot ud på at give magt til dem, som hævder at repræsentere religiøs autoritet og ’ægthed’. Den har ingen karakteristisk forsvarsstrategi, udenrigspolitik, udviklingsprogrammer eller noget som helst i denne retning.
I stedet kan den koges ned til et sæt ekstremt reaktionære sociale holdninger, der ikke har virkelige implikationer for nogen af de vigtige spørgsmål om regeringsførelse. Det Muslimske Broderskab blev dannet i 1920’erne med henblik på at udnytte og manipulere befolkningens religiøse følelser til at gribe den politiske magt.
Brødrene har lige siden forsøgt at udnytte denne magt til ’islamisere’ Egypten og andre arabiske samfund efter ultrakonservative normer, der foregives at være ’traditionelle’, men i realiteten ofte er moderne innovationer eller nyfortolkninger af tidligere tiders praksis.
Deres grundsynspunkt er en paranoid jeremiade, der hævder, at muslimske og arabiske samfund er under angreb af moderniteten i almindelighed og af Vesten i særdeleshed. De poserer som forsvarere for en arabisk og islamisk ’moralsk specificitet’ og ’kulturel egenart’, som angiveligt er under belejring. Som løsning på disse og alle andre udfordringer proklamerer de, at ’islam er svaret’. Islam som fortolket og håndhævet af dem selv, selvfølgelig.
Kvinder må ’beskyttes’
I praksis er dette ensbetydende med en generel undertrykkelse af kvinder og en tilbagerulning af de rettigheder, de har fået i selv det meget mangelfulde postkoloniale arabiske statssystem. I dette primitive patriarkalske verdensbillede er det at beskytte landet ensbetydende med at forsvare hjemmet og familien, og især at ’beskytte’ kvinder. Hvilket igen betyder, at mænd og mandsdominerede samfund er nødt til at kontrollere og undertrykke kvinder, især når det gælder seksuelle og familieretslige rettigheder.
Broderskabets erklæring svømmer over af denne varemærkeagtige paranoide kulturelle chauvinisme og belejringsmentalitet med en advarsel om, at FN-erklæringen »vil føre til en fuldstændig opløsning af samfundet og med sikkerhed være det sidste skridt i den intellektuelle og kulturelle invasion af de muslimske lande«.
Hvordan? Fordi, hedder det i broderskabets erklæring, FN-kommissionen vil tillade »piger fuld seksuel frihed«, tillade de reproduktive rettigheder prævention og abort, give lige rettigheder til børn født uden for ægteskab, lige rettigheder til homoseksuelle og »beskytte prostituerede«, tillade hustruer at sagsøge mænd for voldtægt, sikre lige arv til kvinder, gøre mænd til partnere snarere end ’værger’ for kvinder, sørge for ligestilling i ægteskabslovgivning og fjerne kravet om en mands samtykke til, at en kvinde kan rejse, arbejde eller på anden måde fungere normalt i samfundet.
En trussel mod alle kvinder
Den mest afslørende element er Broderskabets klamren sig til mænds ’formynderskab’ over kvinder snarere end det tilsyneladende forfærdende begreb om ligeværdigt partnerskab. Igen og igen hævder Broderskabet mandens privilegium og mandens forrang. Og forkaster ligestilling som en dødbringende trussel mod islamiske værdier og arabisk kultur.
Ifølge denne mentalitet er den kvindelige seksualitet – som jo findes hinsides den sociale, politiske og økonomiske frihed og lighed – den primære trussel, der skal inddæmmes og kontrolleres. Dette er hylet fra mandlige hysterikere i en tilstand af total panik. Men det er også et kalkuleret politisk redskab.
Og nu kan egypterne altså forvente, at Broderskabet har taget hul på et langsigtet projekt om at annullere de beskedne gevinster, som kvinder har opnået i Egypten i det forløbne århundrede.
Så meget for ideen om Broderskabet som ’moderat’, ’fordomsfri’, ’retfærdighedssøgende’ eller ’pluralistisk’ og for den forestilling, at magten og ansvarets åg ville moderere dem, i det mindste som organisation. Ved at udsende dette dokument nu – til overraskelse, forfærdelse og forundring for mange – har Broderskabet stolt bekræftet sin kerneorientering som autoritær, intolerant, undertrykkende og frem for alt ondartet kvindefjendsk.
Ingen i Egypten eller i udlandet vil nu længere være i stand til at hævde om Broderskabets egentlige ideologi, at »vi anede ikke noget om dette«, for nu har de selv triumferende stoppet deres uforbederlige ekstremisme ned i vores halse.
Deres regime i Egypten er ikke kun en trussel mod egyptiske kvinder, men en trussel mod alle kvinder.
Hussein Ibish er forsker ved tænketanken American Task Force for Palestine
© Lebanon Now og InformationOversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",16.0,25. marts 2013,"Ingen i Egypten eller i udlandet vil nu længere være i stand til at hævde om Broderskabets egentlige ideologi, at »vi anede ikke noget om dette«, for nu har de selv triumferende stoppet deres uforbederlige ekstremisme ned i vores halse."
9118,/debat/2012/09/frit-mediemarked-illusion,Et frit mediemarked er en illusion,Lasse Jensen," Hver gang TV 2 offentliggør regnskabstal, sætter de privatejede konkurrenter SBS og TV3/Viasat en medieoffensiv i gang. TV 2 anklages for brudte løfter, TV 2 forvrider markedet, politikernes accept af, at TV 2 nu kan opkræve kabelafgift for sin hovedkanal er urimelig og endelig må TV 2, ifølge kritikerne, ikke bruge kabelpengene til programmer, fordi direktør Merete Eldrup engang har sagt, at det ville de ikke.
Senest skete det i denne måned, hvor TV 2 offentliggjorde et halvårsregnskab, der viser, at TV 2’s hovedkanal mister seere samtidig med at annonceindtægterne over en bred kam viste svaghedstegn. TV 2-ledelsen vil derfor støvsuge sine budgetter for at finde 100 millioner kroner til forbedring af hovedkanalens programflade.
Det er interessant at iagttage den tilbagevendende debat, klagerne fra de privatejede konkurrenter og deres linde strøm af EU-klager, der igennem de sidste mere end 10 år effektivt har forhindret en privatisering af TV 2.
Forkæmperne for det helt frie mediemarked – hvad enten de befinder sig i Viasats svenske eller SBS’s tyske koncernhovedkvarter – går som noget helt naturligt ud fra, at et frit mediemarked – altså et marked helt uden offentlig/statslig ejerskab eller økonomisk støtte – er godt, nærmest eftertragtelsesværdigt. Vi kan (og bør) bruge kilometervis af spalteplads og tusinder af sendeminutter på radio og tv på at kritisere og debattere de statsejede medier. Men vi bør også stoppe op og konstatere, hvad et helt frit mediemarked uden offentlig indblanding indebærer. Altså, hvad ville der ske, hvis det alene var markedet, der bestemte økonomi og dermed også programindhold?
For det første ville det være tvivlsomt, om der overhovedet blev produceret nyheder eller nyhedsrelaterede samfundsprogrammer. Det er der nemlig ikke nok penge i. For det andet ville det være tvivlsomt, om der overhovedet blev produceret dansk drama. Den eneste danske seriøse dramaserie, som blev sendt på en ren kommerciel kanal var Lulu og Leon, som blev støttet med flere millioner licenskroner, og i øvrigt ikke klarede sig godt på TV3, som solgte den til DR for en slik. For det tredje ville ethvert programprojekt blive underkastet en minutiøs markedstest for at være sikker på, at pengene havde en chance for at komme igen med renter. Programmets eventuelle bidrag til en samfundsdebat, programmets muligheder for at videreformidle kultur i både bred og smal forstand eller programmets forsøg på at bryde kunstneriske, kulturelle eller politiske tabuer ville slet og ret ikke være en faktor på regnearket.
Min påstand er, at statens store rolle i finansieringen af radio og tv (og støtten til dagbladene) har været helt afgørende for, at Danmark – trods kriser og nedskæringer – stadig har medier af gennemsnitlig høj kvalitet. Vi har undgået den rent kommercielle og etisk problematiske Murdoch-journalistik, vi har undgået at tv og radio som i USA for fleres vedkommende bliver ukritiske og propagandistiske tågehorn for bestemte politiske eller religiøse retninger. Vi har undgået at markedet blev altafgørende. Vi har mere eller mindre fundet en balance.
De kommercielle kritikere af public service glemmer, at hovedformålet med public service faktisk er at ‘skævvride’ markedet: at udfylde de store huller i samfundsdebatten, som et rent marked ville efterlade. Og hovedproblemet i den tilbagevendende debat er definitionen på public service. EU’s markedsliderlige beslutningstagere ser gerne en snævrere definition på begrebet for at give markedet friere vilkår. Og kritikerne af det danske system ser det som et altoverskyggende problem, at de to statsejede broadcastere sidder på 63,3 procent af tv-seningen (og DR på en højere procent af radiolytningen). Men er det et problem? Eller er det et gode, der forhindrer total kommercialisering?
Antallet af danske tv-kanaler er blevet mangedoblet med digitaliseringen. Det samme vil ske med radio. Dermed har de kommercielle aktører gradvist opnået bedre og bedre markedsandele. Det er fint. Men at overlade det hele til markedet vil være fatalt. I så fald forsvinder balancen og kvaliteten nemlig.
 
Lasse Jensen er redaktør og vært på P1-programmet ’Mennesker og medier’
",8.0,19. september 2012,"Min påstand er, at statens store rolle i finansieringen af radio og tv (og støtten til dagbladene) har været helt afgørende for, at Danmark – trods kriser og nedskæringer – stadig har medier af gennemsnitlig høj kvalitet. Vi har undgået den rent kommercielle og etisk problematiske Murdoch-journalistik, vi har undgået at tv og radio som i USA for fleres vedkommende bliver ukritiske og propagandistiske tågehorn for bestemte politiske eller religiøse retninger. Vi har undgået at markedet blev altafgørende. Vi har mere eller mindre fundet en balance."
11950,/debat/2011/06/laeserbreve-1,Læserbreve,Informations Webredaktion," Hvorfor  bevare Tivoli?
Erik Moseholm, komponist og bassist
Komponisten, dirigenten og violinisten H.C. Lumbye skabte en forunderlig musiktradition i Tivoli. Den trak utallige besøgende til haven. I hans ånd blomstrede mange fine orkestre i havens musikalske bede. Dem har mange gæster gennem årene glædet sig over.
Nydelsen af dem kostede ikke ekstra, når entreen var betalt. Musikken var Tivolis hjerte og image. Den gav liv til haven. Enestående på verdensplan og derfor søgt af folk fra alle lande.
For musikkens sprog kender ikke til landegrænser, men kommunikerer med mennesker fra alverdens riger. Den væsentligste grund til Tivolis internationale berømmelse.
I de sidste 10 år er ledelsens påskønnelse af Tivolis musikliv skrumpet. Vilkårene for musikken gødes ikke mere, og derfor dør den en langsom død. Som gæst er det svært at finde musikken:
Oversigten på plakater med det daglige program kan være fejlagtige, der er næsten kun fredagsrock tilbage blandt plæneforestillingerne, og af de faste ensembler er kun Promenadeorkestret og Tivolis Big Band tilbage.
Det ene med stadig færre musikere, det andet med stadig kortere tid; i år reduceret fra fem en halv til halvanden måneds ansættelse. En voldsom besparelse.
Til gengæld er entréen steget voldsomt og Tivoli-priserne blevet ruinerende for en børnefamilie med jævne indtægter.
Pengemaskinernes støjniveau er nu ved at overdøve musikkens lyd, og tilbage bliver kun at nedlægge Tivoli, når særpræget er ved at forsvinde.
Med masser af andre og billigere underholdningsmaskiner i byen er Tivoli ved at blive overflødig og til nedlæggelse, med mindre der atter satses på den musik, der har skabt havens liv og særpræg.
Hvad laver universitetsbestyrelserne?
Ole G. Mouritsen, professor dr. scient
I Information den 22. juni beklager RUC's bestyrelsesformand, Christian Nissen, sig over, at videnskabsministeriet vil bestemme, hvordan universiteterne skal begrænse udgifterne til administration og ledelse.
Det er på en måde befriende at høre, at der måske foregår noget i disse ellers ret anonyme bestyrelser. Men hvorfor har bestyrelserne ikke udnyttet den frihed, de åbenbart tidligere har haft til at begrænse udgifterne til administration?
Der er ellers nok at tage fat på: Administrationerne er vokset betydeligt i de  senere år, og modsat hvad man skulle forvente, har denne vækst betydet endnu større administrationsbyrder for universitetets forskere og lærere.
Bestyrelsen for en virksomhed har som hovedopgave at skabe de bedste betingelser for virksomhedens fremdrift.
Derfor er det også universitetsbestyrelsernes opgave at overbevise ministerium og centraladministration om skadevirkningerne af den syndflod af administration, parpirarbejde og detailstyring, der er blevet universiteternes hverdag, sådan som det også kunne læses i Informations kronik 21. oktober 2010.
Spørgsmålet er, om bestyrelserne har kompetencerne til at løse deres hovedopgave. Det næsten totale fravær af de videnskabsfolk, som har indsigten i universitetets kerneydelser, nemlig forskning, undervisning og formidling, er bemærkelsesværdig.
Regeringen ønsker universiteter i verdensklasse. Lad os få bestyrelser i samme klasse.
Hvad siger Søren Espersen?
Preben Wilhjelm, Frederiksberg
Israel gennemfører sanktioner mod Danmark på flytrafikken, fordi Danmark ikke vil imødekomme deres krav om bevæbnede israelske vagter i Kastrup lufthavn.
Hvorfor hører man intet fra Dansk Folkeparti og Søren Espersen?
Han hæger ellers nidkært om den nationale suverænitet, med grænsebomme, konventionsfornægtelse og omgåelse af såvel Menneskerettighedskonventionen som EU-domstolen.
Ingen er stavnsbundet
Niels O. Fruensgaard, Aalborg
21. juni er Ole Strandgaard ved at briste i gråd over, at bolighandelen er ved at gå i stå med det påståede resultat, at folk ikke kan flytte, skifte arbejde eller blive skilt. 250.000 mennesker er på den måde er blevet stavnsbundet  uhada!
Den egentlige årsag er, at huspriserne ikke er blevet ved med at stige, som de plejer, hvilket mange ellers havde regnet med var bombesikkert, hvorfor de har disponeret ud fra den forventning.
Selvfølgelig er det ærgerligt, at ens hus nu ikke kan sælges med fed fortjeneste. Men hvad gør det? Husejeren skal jo købe et andet hus, og det hus er vel blevet tilsvarende billigere, så nedgangen i de to huses priser må vel gå lige op.
Der er altså ikke  og gudskelov for det  nogen naturlov, der siger, at man skal tjene på at sælge sit hus.
Den lave udlånsrente og muligheden for afdragsfrie huslån har naturligvis fået husene til at stige i pris ud over deres reelle værdi, og den er letsindige huskøbere hoppet med på.
Så i stedet for at vente med at sælge i håbet om at huspriserne vil stige igen skulle salgslystne husejere måske hellere se at få solgt til en realistisk pris, inden renten på flexlånene begynder at stige.
For så kan de blive nødt til at sætte prisen endnu længere ned for at komme af med deres overvurderede hus.
Gaddafis  forbrydelse
Carsten Kofoed, København
Den Internationale Straffedomstol har anklaget Libyens Muammar Gaddafi for forbrydelser mod menneskeheden, fordi hans regering i nedkæmpelsen af et vestligt støttet oprør har begået »drab på og forfølgelser af hundredvis af civile«.
Når ledere som Bush, Blair og Fogh, som i Afghanistan og Irak har ført angrebskrige med over en million dræbte og systematisk tortur i for eksempel Abu Ghraib, ikke for længst sidder i Haag, så kan ingen med retfærdighedssans tage denne såkaldte domstol seriøst.
Gaddafis virkelige forbrydelse er, at han viste den tredje verden vejen ud af Vestens imperialistiske og fattigdomsskabende kvælertag, da han i 1969 styrtede det provestlige kongedømme og smed dets angloamerikanske beskyttere ud.
Han styrkede libysk kontrol med olien og brugte pengene herfra til at udvikle landet. I dag har Libyen ifølge UNDP Afrikas suverænt højeste indeks for menneskelig udvikling, som er et mål for, hvor langt og sundt liv indbyggerne kan forvente, og om de har adgang til uddannelse og en god levestandard.
SF og  skuffelser
Jonathan Schwartz, Helsingør
Da jeg den 27. juni læste andre læseres skuffelser over SF's opbakning til den 'symbolske' stramning af Danmarks indvandrerpolitik, fik jeg samme kvalmende fornemmelse af déja vu som under debatten om pointsystemet i efteråret 2010.
Pointe System var en diskriminerende opfindelse i den eksklusive Detroit-forstad Grosse Pointe, hvor grundejerforeningen i slutningen af halvtredserne via et spørgeskema lavede raceprofilering på mulige tilflyttere for at holde uønskede elementer ude.
Jeg har været aktiv medlem af SF i mange år, og har også været aktiv som demokrat i USA, før jeg emigrerede til Danmark. Siden har jeg også både ført kampagne for Kerry i 2004 og Obama i 2008.
Som mange demokrater er jeg vant til høje forhåbninger og store skuffelser. For os i 'det andet Amerika' er pragmatisk politik ikke bare det muliges kunst, men også  skuffelsens udholdenhed  the endurance of disappointment.
Mange af mine gode venner og familie i USA er blevet skuffet over Obamas første to år som præsident. Og det er mig, som prøver at trøste dem fra lille Danmark.
Men her er skuffelserne åbenbart i hurtig vækst. Skal jeg nu begynde at trøste mine kammerater i SF? Hold ud, og håb at det bliver bedre, når stemmene er talt op og skuffelserne glemt, kammerater!
Åbenhed  om Libyen
Gitte Lillelund Bech (V), forsvarsminister
Information skrev den 22. juni om offentlighed om Libyen-indsatsen, især med fokus på de episoder, hvor Gaddafi-regimet hævder, at der er civile tab. Selv om NATO's styrker gør en stor indsats for at undgå civile tab, vil der være en risiko ved en militær indsats. Det gjorde jeg også helt klart, da mandatet for Libyen-indsatsen blev vedtaget i Folketinget.
Der er betydelig åbenhed om indsatsen. Se for eksempel hændelsen natten til den 19. juni, hvor NATO åbent fortalte, at en fejl i et våbensystem muligvis havde forårsaget civile tab. Det var ikke den 30. april, som jeg ellers var taget til indtægt for i artiklen.
Der er løbende pres for, at vi fortæller specifikt om de danske flys mål, når offentligheden får indblik i vores indsats via daglige Mission Updates. Men vi kan  og skal  ikke være eksplicitte om de danske missioner, da det kan kompromittere piloternes sikkerhed og den mission vi er en del af.
Der er bred politisk opbakning til indsatsen, blandt andet fordi vi åbent fortæller om fremdriften i Libyen  senest illustreret ved Lene Espersens rejse til Benghazi med flere relevante folketingsmedlemmer. Vi gør en forskel i Libyen  politisk for at fremme et regimeskifte, militært for at beskytte civilbefolkningen.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,29. juni 2011,"Der er altså ikke  og gudskelov for det  nogen naturlov, der siger, at man skal tjene på at sælge sit hus."
4952,/debat/2014/05/laeserbreve-1,Læserbreve,," 
	EU-skepsis bunder i magt

	Helen Staffeldt, Vipperød

	Kære Julie Hassing Nielsen i din kronik d. 23. maj fremsætter du nogle teorier vedrørende den tiltagende lave valgdeltagelse i europaparlamentsvalget. Du har underbygger dine teorier ved at henvise til amerikanske forskere som Pippa Norris fra Harvard University og Russell Dalton fra University of California. Du skriver: »Inden for EU-forskning betegnes europaparlamentsvalget derfor ofte som et andenrangsvalg. Et valg, som befolkningen interesserer sig mindre for, ved mindre om og ignorerer efter forgodtbefindende«. Nu ved jeg ikke, om du har talt med befolkningen, siden du ved, at den ignorerer valget efter forgodtbefindende? Mit personlige bud på årsagen til den lave stemmedeltagelse er, at en stor del af befolkningen har opgivet af få indflydelse på det, som mere og mere ligner en europæisk magtelites legeplads.

	Men jeg er selvfølgelig hverken Pippa, Russell eller post.doc. ved Institut for Statskundskab ved Københavns Universitet.

	Måske er forklaringen på den lave valgdeltagelse ikke »demokrati-fatigue«, som foreslået, men snarere et udtryk for afmagt. Og omdrejningspunktet er med al sandsynlighed det tiltagende demokratiske underskud i EU.

	Blanke stemmer er protest

	Hans Winkel, Fredericia

	Det er deprimerende, at se arrogancen fra EU-flertallet efter valget. Et flertal, der baserer sin magt på små 57 procent af de afgivne stemmer. Højrefløjens protest er i Danmark repræsenteret af Dansk Folkeparti og venstrefløjens protest består i betydeligt omfang af de 43 procent ikke afgivne stemmer. At undlade at stemme er ofte en protest. En protest som EU-politikerne ser bort fra.

	Vi hører nu EU-politikere angribe modstanderne for, at de er splittet og uden samarbejdsevne. Der kunne jo også tænkes, at angrebet er så indtrængende, at det måtte komme fra både højre og venstre side af salen.

	En mulighed jeg klart ser afspejle sig i hele Europa.

	Kunststøtte er ikke socialstøtte

	Sys Jensen, København

	I sin kommentar til Kunstfondens nylige uddeling af 855.000 kroner til Peter Øvig Knudsen, skriver Peter Nielsen den 23. maj: »Kunststøtte er netop kunststøtte, altså støtte til kvalitet og kunstnerisk udvikling, og ikke socialstøtte.«

	Der må åbenbart være noget, jeg har misforstået. Jeg troede at Kunstfondens opgave var at støtte skabende kunstnere på baggrund af den uomtvistelige kendsgerning, at skabende og eksperimenterende kunstnere ofte har svært ved leve af de royalties og bibliotekspenge, de modtager. Hvorfor er Kunstfonden ellers sat i verden? At Peter Nielsen kalder denne støtte for »socialstøtte«, forekommer mig at være en anelse højrøvet.

	Jeg undgår ikke at få det indtryk, at litteraturredaktøren afslører et begrænset kendskab til danske kunstneres arbejdsvilkår. Endvidere skriver Peter Nielsen, »At der altid er et element af sympati og antipati, personlige præferencer og venskaber, når der uddeles penge, er en helt anden sag«. Eller er det? Er det måske dér skoen trykker? At Kunstfonden i sin iver efter at få medieomtale, vælger at støtte en velbeslået kendis-journalist, i stedet for at give arbejdslegater til forfattere? Peter Øvig havde ikke engang søgt Kunstfonden. Han griner sikkert hele vejen til banken, mens vi, der holder af dansk skønlitteratur, må græmme os. Men som Peter Nielsen så nonchalant konkluderer: »Selvfølgelig skal man i støttetildelingen ikke skelne til kunstnerens formue og indtægt.«

	Lav moral på Christiansborg

	Robert Kroll, København

	I et privat firma ville bestyrelsen for længst have afskediget en direktør, der blot havde præsteret en brøkdel af det, Lars Løkke Rasmussen har. Moral og etik er vist højere uden for end inden for Christiansborgs mure.

	Uddan de frivillige

	Theis J. Jensen, Broby

	Frivilligheden er rygraden i idrætsforeninger. Uden frivillige ville foreningerne være afhængige af samfundets øvrige konjunkturer. Som tidligere frivillig ungdomstræner oplevede jeg en foreningskultur, hvor de frivillige ikke gjorde deres arbejde grundigt nok, fordi det ikke er betalt arbejde. Moralen hos nogle var desværre, at det er godt nok, at gøre mindst muligt. Den træning, de unge får tilbudt, udvikler dem ikke.

	I værste fald stopper de. Køtræning, hvor spillerne skal vente op til 5 minutter, før det er deres tur til at røre en bold er den helt store synder. Men trænerne har ikke lært andet. Med en træneruddannelse lærer man, hvordan man kan stimulere med tidssvarende og aldersrelateret træning. Men lederne tilskynder langt fra, at man skal tage en træneruddannelse. Ledelsesniveauet er så mangelfuldt, at træningen kvæles, og børnene derfor stopper til idræt. Det kan vi og børnene ikke være tjent med.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,28. maj 2014,"	Jeg undgår ikke at få det indtryk, at litteraturredaktøren afslører et begrænset kendskab til danske kunstneres arbejdsvilkår. Endvidere skriver Peter Nielsen, »At der altid er et element af sympati og antipati, personlige præferencer og venskaber, når der uddeles penge, er en helt anden sag«. Eller er det? Er det måske dér skoen trykker? At Kunstfonden i sin iver efter at få medieomtale, vælger at støtte en velbeslået kendis-journalist, i stedet for at give arbejdslegater til forfattere? Peter Øvig havde ikke engang søgt Kunstfonden. Han griner sikkert hele vejen til banken, mens vi, der holder af dansk skønlitteratur, må græmme os. Men som Peter Nielsen så nonchalant konkluderer: »Selvfølgelig skal man i støttetildelingen ikke skelne til kunstnerens formue og indtægt.«"
1103,/debat/2015/12/kan-ogsaa-skaane-planeten,Vi kan også skåne planeten,George Monbiot," Menneskehedens store paradoks er, at vi er det eneste dyr, der kan udvise vedvarende empati og altruisme over for væsener, vi ikke er beslægtet med, og at vi samtidig har myrdet så mange artsfæller og efterlader så meget affald. Mens vores vold mod hinanden er mindsket forbløffende hurtigt, som psykologen Steven Pinker har påvist, ser vores vold mod andet liv på planeten ud til at øges.
Den store fauna, der engang dominerede det meste af verden, findes nu kun i små lommer. Hvis krybskytteriet fortsætter, vil der knap nok være næsehorn og elefanter tilbage i Afrika, når et barn, som fødes i dag, forlader skolen. Engang var der løver næsten overalt: i Europa, Asien, Amerika og i hele Afrika. I 1940’erne var der cirka 450.000 tilbage i Afrika. Nu er der 20.000, og bestanden forventes at blive halveret i løbet af de næste 20 år. Havenes økosystem kollapser, fødekæderne brydes på grund af overfiskning og forurening. Landbrugsjorden bliver så hurtigt udpint, at der ifølge FN i gennemsnit kun er 60 års fødevareproduktion tilbage. Det klimatiske rum, hvor den menneskelige civilisation blomstrede op, smækker døren hårdt i.
Er disse to tendenser forbundne? Har vi ved at beslaglægge og dræbe naturens rigdomme købt os til et pusterum fra kampen om ressourcer?
Rarere end rotter
Der findes også en mere optimistisk udlægning af menneskehedens paradoks. Med nøgenrotten – en muldvarpegnaver med en familiestruktur som bier og myrer – som den måske eneste undtagelse er ingen hvirveldyr så omgængelige, som vi er.
Læs også: Oversigt over alle COP21-artikler på Information.dk
Nøgenrotter underordner kun egne interesser i forhold til dem, de deler genetisk materiale med. Vi kan underordne vores egne interesser i forhold til vildt fremmede mennesker. Vi bruger vores sociale tendenser til at normalisere denne bemærkelsesværdige adfærd, men også til at normalisere vores mørkeste tendenser.
De fleste mennesker støtter det bestående, uanset om det er demokrati, monarki, stalinisme, nazisme, omsorg for planeten eller et ødelæggelsesorgie. Problemet er med andre ord ikke, at vi er mere naturligt tilbøjelige til at ødelægge, svine og dræbe, end vi er til engleagtig venlighed og kærlighed. Vores sociale hjerne formår at normalisere begge dele. Det er ikke menneskets natur, vi må forandre, men de normer og institutioner, der påvirker den. Opgaven er altså ikke umulig – som nogle forestiller sig – men blot svær.
Med de forandringer, Pinker dokumenterer, har vi tilsyneladende også undergået, hvad forfatteren Michel Houellebecq kalder for en metafysisk mutation i vores indbyrdes relationer: Det bratte fald i vold er, stik imod alle forudsigelser, sket på mindre end et århundrede. Nu må vi gøre det samme i vores forhold til den levende omverden. Men vi er tilsyneladende bedre til at overbevise os selv om, at vi har ændret os, end vi er til at ændre os.
Jubel i utide
Klimaaftalen fra Paris blev generelt udlagt som et gennembrud. Det er den slet ikke. Uden bindende mål, tidsplaner og sanktioner er den ikke meget mere end et effektivt redskab til at redde de delegeredes samvittighed.
Selv hvis alle lande lever op til deres løfter under forhandlingerne – og den britiske regering bryder allerede sine – vil verden i 2030 producere flere drivhusgasser end i dag. Til den tid har vi 14 år til at reducere de globale udledninger til ingenting for overhovedet at have chance for at holde den globale opvarmning under to grader. Hvis »aspirationen« i Paris-aftalen om at forhindre temperaturstigninger over 1,5 grader skal nås, så skal kulstofudledninger ophøre brat lige efter 2020.
Den selvrosfestival, som forhandlingerne endte med, udgør et alvorligt eksempel på jubel i utide. Det afspejler en generel overbevisning om, at det er umuligt at gøre mere. Det er for svært og for dyrt at forhindre biosfærens langsomme sammenbrud – så er det nemmere bare at leve med det eller dø af det.
Men mens støtten til vedvarende energi – 121 milliarder dollar om året på globalt plan – almindeligvis ses som en stor offentlig udgift, betragtes G20-landenes subsidier til udvinding af fossile brændstoffer på 425 milliarder dollar om året som næsten ingen penge. At lade de fossile brændstoffer blive i jorden er udelukket, men det er det ifølge nogle kommentatorer ikke at flytte hele byer som reaktion på klimaforandringerne eller at lade troperne blive til »ødemarker med få mennesker«, som en infam klummeskribent har foreslået.
Den giftige misinformation om klimaforandringerne, som firmaer som Exxon pumper ud, bliver blandet op med en dyb understrøm af antiintellektualisme.
Men vi er ikke dømt til at blive skyllet væk af det nonsens, vi kan også modstå det. Det er et valg, vi træffer både alene og sammen. Vi har en bemærkelsesværdig evne til både at skabe og nedbryde sociale normer – det viser den store afvisning af vold siden Anden Verdenskrig.
Der er mange eksempler på kollektive aftaler om ikke at maksimere udnyttelsen af ressourcerne, både blandt naturfolk og i industrilande. Det er en lige så stor del af menneskets natur som grådighed og ødselhed. Hvis vi så hurtigt kan holde op med at dræbe hinanden, kan vi også holde op med at dræbe andre væsener på planeten.
Fred og velstand afhænger ikke af vold mod naturen. Man kan faktisk hævde det modsatte.
© The Guardian og Information
Oversat af Mads Frese




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",6.0,19. december 2015,Leave this field blank 
4146,/debat/2014/09/dobbeltmoralsk-terroranklage,Dobbeltmoralsk terroranklage,Gert Dyrn," Danmarks største sag om finansiering af terrorister er i gang. 10 mænd er tiltalt for at have indsamlet over 100 millioner kroner til Det Kurdiske Arbejderparti (PKK). Strafferammen er 10 år.
Anklageren mener, at PKK er en terrororganisation. Man har via PET og udenlandske politikilder søgt at påvise, at PKK er ansvarlig for flere angreb på civile i Tyrkiet, og at PKK kontrollerer et europæisk netværk bestående af stort set alle kurdiske foreninger. Endelig er det anklagerens opfattelse, at PKK via dette netværk råder over store pengebeløb, som fordeles til drift af bl.a. kurdiske tv-stationer i Europa og som muligvis kanaliseres direkte til PKK’s militante enheder i Tyrkiet.
For anklagemyndigheden er der tale om en helt almindelig straffesag, som alene omhandler konstateringen af PKK som terrorister, og at de indsamlede beløb i sidste ende er havnet i deres lommer.
Som forsvarer for en af de påståede hovedmænd forekommer sagen absurd. Min klient nægter at have støttet PKK. Han har samlet ind til den kurdiske sag generelt, herunder specifikke formål af humanitær og politisk karakter. For ham er sagen et politisk motiveret angreb på det kurdiske folk, hvor Danmark går Tyrkiets ærinde.
Dobbeltmoral
Ser man sagen i lyset af den seneste udvikling i Irak, hvor Vesten åbenlyst støtter kurderne militært – og hvor PKK ifølge Forsvarets Efterretningstjeneste formentlig i praksis er den reelle modtager – forekommer det mindre indlysende, hvorfor man ønsker at straffe borgere for at gøre noget tilsvarende.
Juridisk er der formentlig ikke meget at komme efter. Forskellige FN-konventioner og EU-retsakter forbyder ganske vist stater at yde nogen som helst form for bistand til terrorister. Men i realiteten er der dobbeltmoral, og hvad der gælder for stater gælder ikke uden videre for enkelte borgere. Den dobbeltmoral udstiller sagens fundamentale politiske karakter og juridiske dilemma.
Nyligt afdøde dr.jur. Vagn Greve gjorde i forbindelse med debatten om terrorlovgivningen opmærksom på det betænkelige i at overlade skønnet over statens internationale relationer til domstolene. Det er jo det, som ret beset er tilfældet, når man beder domstolene tage stilling til karakteren af bredt folkeligt forankrede bevægelser, som er integrerede elementer i internationale konflikter.
Tilfældet Hizbollah illustrerer problemstillingen. Hizbollah benytter sig ofte af metoder, som i almindelighed betragtes som terrorisme. Organisationen udfører imidlertid også et omfattende socialt og politisk arbejde, og den er en afgørende politisk spiller i Libanon og har siddet i flere regeringer.
Det betød, at Hizbollahs optagelse på EU’s terrorliste sidste år skete med forbehold for, at det kun var Hizbollahs såkaldt »militære gren«, der fik terrorstemplet. Ræsonnementet var, at Hizbollah som regeringsbærende parti er en del af løsningen på konflikterne i området. At udpege hele organisationen som terrorbaseret ville umuliggøre ethvert håb om en forhandlingsløsninger.
Det tilfalder kun stater at opdele organisationer eller bevægelser i militante og politiske grene. I den danske terrorlovgivning skelnes der ikke. Borgernes støtte til en politisk eller humanitær gren af en terrorstemplet organisation er ensbetydende med støtte til hele organisationen – også den del, der måtte udøve terror. Endnu et udtryk for dobbeltmoral.
Misbrug af domstolen
Det er næppe for meget sagt, at Hizbollah har klart mere karakter af terrororganisation end PKK. Som Hizbollah råder PKK også over politiske og humanitære grene og er en afgørende spiller i forhold til løsningen af internationale konfliktspørgsmål – her det såkaldt kurdiske spørgsmål i Tyrkiet og Mellemøsten. Noget den tyrkiske stat og Vesten i øvrigt i løbet af det seneste års tid pinligt er mindet om. PKK besidder politiske ressourcer og folkelig opbakning svarende til Hizbollahs, men er på grund af terrorstemplingen udelukket fra Tyrkiets officielle politiske liv. Det er formentlig derfor, at PKK som helhed er opført på Vestens terrorlister, mens dele af Hizbollah er gået fri. Dette kan kun tolkes som udtryk for et politisk valg, ikke for juridisk vurdering.
PKK’s karakter ændret
Politiske valg er ikke odiøse. De danner grundlag for al kriminalisering. Traditionelt udtrykker strafferetten imidlertid politiske valg, der bæres af en noget fastere karakter end kriminaliseringen af organisationer, der er udsprunget af særlige politiske omstændigheder. Den aktuelle udvikling omkring PKK i Irak viser med al tydelighed, at opfattelsen af PKK ændrer sig hurtigt.
Hvad PKK var i går, er det ikke i dag, og måske er det noget helt andet i morgen. Det vil være helt grotesk, hvis man dømmer de 10 tiltalte i PKK-sagen, og PKK fjernes fra terrorlisterne året efter.
Pointen er, at det politiske rum kræver fleksibilitet og er omskifteligt – det juridiske rum stræber efter forudsigelighed, og er konservativt. Dette er netop hele kernen i begrebet om retssikkerhed. Derfor er det politisk uklogt at spænde juraen for en politisk omskiftelig agenda.
I Danmark er det justitsministeren, som bestemmer, om der skal rejses tiltale i terrorsager. Heri ligger, at terrorsager betragtes som så potentielt politisk følsomme, at beslutningen om tiltale ikke kan overlades til embedsmænd alene. Politisk motiverede tiltaler udgør en tilbagevenden til enevældens tid. Det er principielt at spænde domstolene for en politisk vogn. Risikoen er, at domstolenes legitimitet undergraves.
Politikerne risikerer samtidig, at forudsætningen for et demokratisk samfund nedbrydes, når debatten polariseres og bredt accepterede synspunkter udelukkes som strafbare og forhandlingsløsninger på internationale konflikter dermed gøres umulige. Det nedbryder også tilliden til politikerne selv. For det kan næppe forsvares at straffe nogen for at gøre det, man selv gør.
Gert Dyrn er forsvarsadvokat i PKK-sagen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",5.0,22. september 2014,"Som forsvarer for en af de påståede hovedmænd forekommer sagen absurd. Min klient nægter at have støttet PKK. Han har samlet ind til den kurdiske sag generelt, herunder specifikke formål af humanitær og politisk karakter. For ham er sagen et politisk motiveret angreb på det kurdiske folk, hvor Danmark går Tyrkiets ærinde."
8898,/debat/2012/10/ekstremt-vejr-normen-venter-hungersnoeden,"Hvis ekstremt vejr bliver normen, venter hungersnøden",George Monbiot," Jeg tror, vi kan have begået en fejl. En fejl, hvis konsekvenser kan være helt uoverskuelige. Jeg tror, at vores prognoser for verdens fremtidige fødevareproduktion kan være fuldkommen forkerte.
Fødevarepriserne stiger igen, til dels fordi voldsomt vejr har anrettet skader på høstafgrøder på den nordlige halvkugle. I USA, Rusland og Ukraine har nogle af de værste tørkeperioder i mands minde ført til mindskede udbytter. I dele af Nordeuropa var det endeløse regnskyl, der forringede årets resultat.
Alligevel er der ikke tale om ’en af de værste globale høstudbytter i årevis’, som medier har hævdet i de seneste dage. Der er tale om et af de bedste. Den globale kornproduktion sidste år var den højeste i historien, og i år ligger høstudbyttet såmænd blot 2,6 procent under sidste år. Problemet er, at på grund af den støt stigende befolkningstilvækst og den amoralske omledning af en stor del af høsten til dyrefoder og biobrændstof, er det blevet nødvendigt at sætte nye rekorder år for år. Skønt høsten i 2012 tegner til at blive den tredjestørste i historien (efter 2011 og 2008), bliver der alligevel tale om fødevareunderskud, fordi verdens befolkning vil konsumere omkring 28 million tons mere korn, end det globale landbrug har produceret. Det betyder, at der tæres på alle lagrer, så hvis ikke høsten i 2013 slår alle rekorder, kommer verdens fattigste i alvorlige vanskeligheder.
Spørgsmålet om, hvordan klimaforandringerne influerer på verdens fødevareproduktion, kan derfor næppe være mere væsentligt. Problemet er bare, at der er så mange faktorer involveret. Vil effekten af kraftigere og hyppigere regnskyl blive neutraliseret af forøget fordampning? Vil den gødende effekt af kuldioxid slå stærkere igennem, end de varmeskader, som udledningen af den forårsager? I hvor høj grad vil bønderne kunne tilpasse sig nye vejrmønstre? Kan vi udvikle nye varianter af afgrøder, der svarer til det ændrede klima?
Groft taget er der konsensus om, at klimaforandringerne vil ramme landbrug i troperne hårdere, og måske kan blive til fordel for bønderne i lande med tempereret klima. En meget citeret forskningsrapport fra 2005 konkluderede, at hvis udledningen af drivhusgasser udviklede sig med samme hast som dengang (og det gør den), vil de rige landes høstudbytter i 2080 være vokset med tre procent og de fattige landes være faldet med syv procent. Nettoresultatet vil således blive en reduktion i den globale fødevareproduktion sammenlignet med, hvad der ville være sket uden menneskeskabte klimaforandringer.
Dårlige modeller
Klimaforandringerne vil gøre tilværelsen endnu mere miserabel for mange af verdens fattigste. Hvis bønder i udviklingslandene ikke kan konkurrere, vil både deres indkomster og fødevaresikkerhed falde, hvorved antallet af permanent fejlernærede vil kunne stige. De nationer, hvori de lever, og hvis vækst blandt andet skulle være kommet fra fødevareproduktion, vil blive nødt til at importere mere fra udlandet. Dystre perspektiver, men trods alt ikke mere dystre, end at vi kan undgå permanent hungersnød.
Problemet er imidlertid, at de modeller, som de fleste forskere benytter sig af, opererer med klimaforandringer ud fra gennemsnitsbetragtninger. Dermed tager de ikke højde for ekstreme vejrbegivenheder. Det er for så vidt forståeligt, da deres modeller i forvejen er rigeligt komplicerede. Men hvad nu hvis forandringerne i det globale høstudbytte i mindre grad bliver afgjort af gennemsnitsforhold end af ekstremer?
For det var jo noget i den retning, vi så i 2012, og som vi sandsynligvis vil se gentaget i de kommende år. Som klimaforskeren James Hansen påviser, vil hyppigheden af ekstrem varme (såsom de tørkeudbrud, der i år ramte USA og Rusland) tage til med en faktor 50 i sammenligning med årtierne før 1980. For 40 år siden påvirkede ekstreme hedebølger kun mellem 0,1 og 0,2 procent af Kloden. I dag er det 10 procent, der bliver svitset.
Hvad er normalt?
Og det er ikke kun ekstreme vejrfænomener, der bliver hyppigere. Jetstrømmen er en luftstrøm, der cirkulerer i østgående retning over den nordlige halvkugle. Den adskiller koldt og vådt vejr i nord fra varmere og mere tørt vej i syd. Langs denne strøm findes fluktueringer kaldet Rossby-bølger. Når den arktiske region bliver varmere, bliver disse fluktueringer mindre intense og stejlere. Det betyder, at vejret bliver låst fast i den samme skure over længere perioder.
Fastlåst vejr er en anden form for ekstrem-vejr. Hvis jetstrømmen befinder sig nord for dig, bliver vejret ved med at være varmt og tørt, og temperaturen stiger uafbrudt. Er den syd for dig, bliver det ved med at regne, jorden bliver mættet, og floder går over deres breder.
Og det er vel at mærke situationen nu, hvor vi står med en global opvarmning på blot 0,8 grader og 30 procent mindre sommeris i Arktis. Forestil dig en verden med 2, 4 eller 6 graders højere gennemsnitstemperatur og en pol uden is.
Bønderne i de rige lande kan udmærket tilpasse sig forandrede gennemsnitsforhold. Men det er svært at se, hvordan de skal kunne tilpasse sig til ekstreme begivenheder, især hvis disse begivenheder er forskellige år for år.
Måske findes der ikke længere nogen norm for vejret. Måske tilslører den blide gennemsnitsopvarmning, som klimamodellerne forudser, de vilde ekstremer, som ingen bonde kan forudse eller tage forholdsregler imod. Hvor efterlader det en verden, som enten må blive ved med at skrue fødevareproduktionen i vejret eller se den permanente sultkrise i øjnene?
 
© The Guardian og Information
Oversat af Niels Ivar Larsen
",17.0,19. oktober 2012,"Og det er ikke kun ekstreme vejrfænomener, der bliver hyppigere. Jetstrømmen er en luftstrøm, der cirkulerer i østgående retning over den nordlige halvkugle. Den adskiller koldt og vådt vejr i nord fra varmere og mere tørt vej i syd. Langs denne strøm findes fluktueringer kaldet Rossby-bølger. Når den arktiske region bliver varmere, bliver disse fluktueringer mindre intense og stejlere. Det betyder, at vejret bliver låst fast i den samme skure over længere perioder."
769,/debat/2016/02/fagforening-aabner-loentrykkeri,Fagforening åbner for løntrykkeri,Henrik Herløv Lund," Finansminister Claus Hjort Frederiksen (V) trak i januar lidt i land med hensyn til regeringens ønske om at indføre en særlig lav indslusningsløn til 70 kroner i timen på det danske arbejdsmarked. Men ideen spøger stadig i kulissen for de kommende trepartsforhandlinger. Det ses mere end noget andet af, at fagforbundet FOA i sidste uge sendte en prøveballon op om indførelse af særlig integrationselevløn for flygtninge – til netop 70 kroner i timen. Forud for trepartsforhandlingerne, der begyndte i torsdags, foreslog FOA nærmere bestemt, at der oprettes en ny kategori af elever: integrationselever. En integrationselevplads er beregnet på flygtninge, familiesammenførte mv. Integrationseleven får en overenskomstaftalt elevløn for sin arbejdskraft, og stillingen kombinerer undervisning i dansk, uddannelse og arbejde. En integrationselevplads kan maksimalt have en varighed af to år, men længden kan eventuelt variere efter flygtningens konkrete behov. Lønnen vil udgøre mellem 10.300 og 11.000 kroner om måneden. Og FOA’s forslag blev da også meget hurtigt hilst velkommen af repræsentanter for regeringen. Håbet om at få fagbevægelsen med på en eller anden form for indslusningsløn for flygtninge lever stadig.
Baggrunden er det problem, at statsminister Lars Løkke Rasmussen (V) har behov for at fremtrylle et økonomisk råderum til bl.a. kommende lempelser af topskatten, som kræves af blå bloks yderpartier: Liberal Alliance og De Konservative. Imidlertid hænger dette råderum p.t. i en tynd tråd på grund af voksende udgifter til flygtninge. Derfor vil Venstreregeringen have fagbevægelsen med på tiltag, der løser problemet med finansieringen af flygtningestrømmen.
Lykkes det, vil regeringen herefter have frie hænder til i en 2025-plan gennem en cocktail af krasse sociale reformer og overoptimistiske økonomiske prognose at postulere, at der ude i den fjerne fremtid kan skabes et råderum, som her og nu kan konverteres til blandt andet skattelettelser.
Nyt lavtlønsproletariat
Men der er gode grunde til, at fagbevægelsen bør holde sig væk fra et sådan handel. Hvis forslaget om integrationselever bliver en glidebane til en ny form for indslusningsløn, vil det ikke blot skabe et nyt lavtlønsproletariat, men også åbne for en lavtlønsspiral, som vil presse mindstelønningerne på arbejdsmarkedet i det hele taget.
Det ser man tydeligt i Tyskland, hvor de såkaldte Hartz-reformer tilbage i 2003-2005 indførte netop sådanne lave mindstelønninger (miniløn). Resultatet har været en kraftig vækst i lavtlønsjob, og at en stigende del af tyske lønmodtagere ender som såkaldte working poor. Og presset fra dette lavtlønsproletariat har i Tyskland bidraget til at holde lønningerne på det øvrige arbejdsmarked nede.
Også i Danmark skal man altså forvente, at de borgerlige og arbejdsgiverne vil forsøge at udbrede integrationselevlønnen til andre grupper af modtagere af overførselsindkomster, f.eks. bistandsklienter. Og det vil så udløse et nyt pres fra regeringen for yderligere at forringe de sociale ydelser – ellers kan det jo ikke ’betale sig at arbejde’ i de nye job, om man så kalder dem indslusningsjob eller ej. Løndumping, fattiggørelse og stigende ulighed bliver konsekvensen.
Kun peanuts
Når FOA vil spise asylsøgere af med særligt lave lønninger, lægger det altså pres på lønningerne for andre med begrænset erfaring og/eller uddannelse på arbejdsmarkedet: unge, kontanthjælpsmodtagere, dimittender osv.
Indslusningsløn af den karakter, som FOA foreslår for de såkaldte integrationselever, er en skæbnesvanger vej at gå for fagbevægelsen. Og hvorfor skulle fagbevægelsen i det hele taget bidrage til et øget økonomisk råderum, som regeringen så kunne omsætte i skattelettelser? Erfaringerne med alle de tidligere skattereformer i 2004, 2007, 2009 og 2012 har entydigt været, at de har favoriseret de højeste indkomster og kun betydet peanuts for de lavere.
Henrik Herløv Lund er økonom, cand.scient.adm.
",18.0,13. februar 2016,Nyt lavtlønsproletariat
3092,/debat/2015/02/naar-gode-klimaraad-dyre-bare,Når gode klimaråd er dyre-bare,Ejvind Larsen," Nok er alt relativt – i en vis forstand. Men at noget er slemmere end slemt, betyder ikke, at slemt bliver mindre slemt. I absolut forstand. At EU’s kommissær for Klima og Energi, Miguel Arias Cañete, lige har udråbt de igangværende klimaforandringer for »den største udfordring for vores klode i dag«, betyder ikke, at øget udryddelse af klodens planter og dyr og deres arter, at voksende udtømning af klodens uerstattelige materielle, såkaldte ’ressourcer’, at stigende uligheder mellem klodens mennesker og at udbredelsen af deres indbyrdes såkaldte terror og overvågningssystemer bliver mindre slemt. Slet ikke i betragtning af, at forarmelsen af den biologiske mangfoldighed (diversitet), ressource(over)forbruget, de gigantiske uligheder, terroren og den stadig mere nærgående overvågning selv har med det allerslemmeste at gøre: den menneskeskabte trussel mod naturgrundlaget for det alt sammen. En trussel, der altså trods alt er den største udfordring for vores klode i dag.
En udfordring, der bl.a. er så stor, fordi »klimaforandringerne er verdens største markedsfejl nogensinde«. Og da den moderne menneskeheds flertal som følge af ’fremskridtet’ i materielt forbrug og opbrug i dag nærer en tilsyneladende næsegrus forgudelse af dette globale og pengemålende marked, er det som tidligere omtalt også noget nær blasfemisk at påstå, at det overhovedet skulle lide af nogen som helst fejl. Men det gør det altså – ifølge ingen ringere end den tidligere økonomiske overvismand Peter Birch Sørensen. Som før terroren og overvågningen for en tid overtog stort set hele dagsordenen i et interview lavet af Peter Bjerregaard her i bladet den 11. februar begik sin nok så opsigtsvækkende blasfemi. I anledning af overtagelsen af formandskabet for Klimarådet.
Det er nu blevet yderligere aktualiseret af gårsdagens meddelelse om rådets øvrige sammensætning: Katherine Richardson (professor ved Københavns Universitet), Niels Buus Kristensen (institutdirektør ved Institut for Transport, DTU), Jette Bredahl Jacobsen (professor ved Københavns Universitet), Poul Erik Morthorst (professor ved DTU Risø), Pia Frederiksen (seniorforsker ved Aarhus Universitet) og Jørgen Elmeskov (rigsstatistiker ved Danmarks Statistik).
Verdens største markedsfejl
Nu er der som antydet nok, der er slemt nok, relativt såvel som absolut, så det gælder om at udnytte chancen til at håbe, når der virkelig er grund til det, i stedet for at frygte. Derfor bruges lejligheden her ikke til at minde om, hvad Birch Sørensen tidligere har sagt og gjort til forherligelse af pengemarkedet, men hvad han nu siger i interviewet med Bjerre-gaard: De menneskeskabte klimaforandringer »’er jo i den grad en markedsfejl, der omfatter hele kloden, og hvis vi ikke får gjort noget ved det, så er konsekvenserne for hele menneskeheden uoverskuelige. Så jeg synes ikke, at det er for store ord at sige, at det er den største markedsfejl nogensinde.’
– Hvis det er brugen af de fossile brændsler og den type vækst, vi har haft siden industrialiseringen, der er skyld i problemerne, er den logiske konsekvens så ikke, at der er grænser for den materielle vækst?
’Kloden kan i hvert fald ikke holde til, at udviklingslandene og vækstøkonomierne gennemgår det samme vækstforløb, som de nuværende rige lande har gennemgået. Så i den forstand er der grænser for den form for vækst, vi har haft historisk.’
– Er der nogen former for vækst, der er så omkostningstung, at det ville være mere nøjagtigt at tale om ’uøkonomisk vækst’?
’Ja, det er klart. Man kan godt forestille sig situationer, hvor det traditionelle BNP vokser, men hvis man opgjorde et grønt BNP, hvor man indregner miljøomkostninger, så ville der være tale om et fald. Men så er det, fordi det traditionelle BNP i den konkrete situation ikke måler det, vi i virkeligheden er interesseret i – nemlig velfærd.’«
Så nu skal vi åbenbart med Klimarådet i spidsen have afskaffet det traditionelle pengemålende BNP og i gang med at måle det, vi i virkeligheden er interesserede i – nemlig vores forbrug og opbrug af klodens materielle naturgoder, dyr, planter, molekyler, atomer, subatomare størrelser, CO2-absorberingsevner osv.
Må man håbe.
Jorden har ingen navlestreng
Håbe så meget mere, som Klimarådet bl.a. også kommer til at omfatte den Katherine Richardson, af hvilken vi her i bladet for kort tid siden kunne citere, at hvad det hele egentlig »handler om, er i virkeligheden ret og rimelighed. Vi har ikke nogen international konvention eller organisation, der anerkender den kendsgerning, at der er grænser for, hvor meget vi kan forbruge af klodens system«. For, som hun minder om i et interview med Worldwatch Institute Europe, det berømte billede af jordkloden kaldet Pale Blue Dot viser ingen navlestreng: »Then we must be limited in the resources and capacities we have within our closed system.«
At vores klima-, energi- og bygningsminister Rasmus Helveg Petersen (R) så kommenterede gårsdagens anden sensation – Apple’s beslutning om at investere 6,3 milliarder kroner i et datacenter i Viborg – med ordene: »Vi har kæmpet for at få verdens mest grønne og moderne energisystem, og nu bliver vi belønnet med en stor grøn investering, fordi vi er nummer et,« lader vi bare stå.
Til at slutte med. Foreløbig.
",38.0,24. februar 2015,Til at slutte med. Foreløbig.
12666,/debat/2011/02/ny-forskning-su-reform-skabe-ulighed,Ny forskning: SU-reform vil skabe ulighed,Bjørn Friis Johannsen," I 2002 ændrede nordmændene deres SU-system. Hidtil havde det været slående lig det nuværende danske, men med ændringen fik de studerende en økonomisk belønning, hvis de kom hurtigt igennem deres studier.
Ny forskning, som Vibeke Opheim, forskningsleder ved Nordisk Institut for Studier af Innovation, Forskning og Uddannelse i Oslo, står bag, gør status over reformen. Konklusionen er, at de økonomiske incitamenter ikke påvirker gennemførelsestiden overhovedet.
I Danmark er vi ellers godt på vej til at kopiere nordmændenes tiltag. F.eks. kan man i statsministerens åbningstale til Folketinget (gen)finde følgende:
»Danske studerende bruger lang tid på deres uddannelse. For den enkelte kan det være bekvemt at skynde sig langsomt. Men for samfundet er det dyrt. [...] Derfor skal vi bruge SU-midlerne på en smartere måde, nemlig så vi belønner de studerende, der afslutter deres uddannelse hurtigt. Og så skal vi være knap så gavmilde over for dem, som er langsommere.«
I lyset af erfaringerne fra Norge, må man slutte, at de studerende næppe kommer hurtigere igennem studierne, hvis Løkkes forslag til SU-reform vedtages.
Større ulighed
Men hvad vil en  sådan reform så afstedkomme? Det har den norske undersøgelse også et bud på.
Svaret får man ved at tage udgangspunkt i de antagelser, der ligger bag hypotesen om, at man kan tilskynde hurtigere studiegennemførsel ved at bruge SU'en til at belønne de hurtige studerende og straffe de langsomme.
I klassisk økonomisk forstand vil et rationelt individ reagere i overensstemmelse med SU-reformens økonomiske incitamenter.
Det er ikke helt urimeligt at antage, at også studerende er rationelle individer - i hvert fald på dag til dag-basis. Derfor burde SU-Styrelsen kunne påvirke deres adfærd ved at skrue på ydelserne. For med Løkkes forslag til en SU-reform øges omkostningerne ved uhensigtsmæssig adfærd. Omvendt belønnes hensigtsmæssig adfærd kontant. Hvis hensigtsmæssig adfærd er hurtig gennemførselstid, er hurtig gennemførselstid resultatet af en virksom reform. Det er såre enkelt ... i hvert fald så længe der er tale om rationelle mennesker i økonomisk forstand.
Problemet er imidlertid, at de studerendes cost-benefit-analyse ikke blot er et rationelt, individuelt anliggende, men også et produkt af deres sociale baggrund.
Børn af højindkomstforældre påvirkes i mindre grad af den slags økonomiske incitamenter, staten vil kunne lokke med. Børn af forældre uden videregående uddannelse har derimod tendens til at fejlvurdere den risiko, der er forbundet med uddannelse. Det er svært for dem at have rimelige forventninger til, hvad videregående uddannelse indebærer. Børn af veluddannede har derimod forældre og måske søskende, der har taget universitetsuddannelser. Derfor ved de i langt højere grad, hvad de kan forvente.
Derfor er det ikke helt urimeligt at forestille sig, at en ændring i SU-systemet som den, regeringen foreslår, hovedsageligt vil påvirke børn af forældre uden videregående uddannelse.
Et hurtigt klik på Statistiske Sentralbyrå viser da også, at optaget af børn fra denne type familie er faldet i årene efter, det nye norske SU-system blev indført. I samme periode er optaget af børn af uddannede forældre steget.
Mere studiearbejde
Opheims studie undersøger også, hvordan den norske SU-reform påvirker de studerendes adfærd under studierne. Som nævnt fører reformerne ikke til hurtigere gennemførelse. På den anden side er der heller ikke noget, der tyder på, at de kommer endnu mere bagud. Men studerende, hvis forældre ikke har videregående uddannelser, begynder at arbejde flere timer ved siden af studiet. Måske for at mindske den øgede økonomiske risiko, SU-reformen medførte.
Alt i alt tyder det på, at spørgsmålet om gennemførselstid umiddelbart ikke er en parameter, der sådan lige  er til at manipulere med. I hvert fald ikke hvis de økonomiske incitamenter er af den størrelse, som regeringens reformforslag lægger op til.
Den SU-reform, som statsministeren ønsker at indføre, mindsker derfor ikke de studerendes gennemførselstid. I stedet øges social ulighed, hvilket manifesterer sig ved, at bestemte studerende begynder at arbejde mere ved siden af studierne eller fravælger universitetsuddannelsen helt.
Løkkes fordomme
Når den foreslåede SU-reform næppe får de effekter, regeringen havde håbet, hænger det måske sammen med, at Løkke har en forkert opfattelse af, hvorfor de studerende forlænger studieårene. Umiddelbart går forklaringerne på, at det er de studerendes indstilling, den er gal med - de er bekvemmelige - måske endda dovne og forkælede.
I jagten på den dårlige uddannelsesopdragelse rettes blikket mod gymnasiet og folkeskolen. Til gengæld synes der ikke at være den store interesse for at lede efter forklaringer på universiteterne. VK-regeringens reformforslag tager ligefrem udgangspunkt i en uforanderlig universitetsuddannelse, som studerende med vold og især magt skal forholde sig anderledes til.
Men efter at have interviewet adskillige studerende har jeg meget svært ved at se, at de studerende skulle være dårligt opdragede. De forholder sig blot til systemet, så godt som de nu engang kan.
I interviewene finder jeg i stedet en række alternative forklaringer på, at studerende er længe om at gøre studierne færdige. De handler om uddannelsesstrukturen på universiteterne, om tilrettelæggelsen af de enkelte uddannelser og tidsånden som sådan. Ikke om folkeskolen. Ikke om gymnasiet. Ikke om den enkelte studerende. Ikke om den enkelte lærer. Det er irriterende, men faktisk kan vi ikke give nogen bestemt person skylden.
Lyt til samfundets behov
For at forstå og afhjælpe gennemførselsproblemet er det nødvendigt at se på de strukturelle betingelser, som uddannelse, lærere og studerende udgør i samspil.
Når det tager studerende for lang tid at komme igennem en uddannelse, er det ikke nødvendigvis, fordi den enkelte studerende er for langsom, men fordi uddannelsen er planlagt sådan, at den tager for lang tid.
Hvis samfundet har behov for uddannelser, der kan gennemføres på normeret tid, må vi se på, hvordan vi tilrettelægger sådanne uddannelser. Her vil ord som relevans og autenticitet være centrale. Bruges i stedet ord som økonomisk incitament og elitedyrkelse, er det noget helt andet, vi taler om. Det viser den norske undersøgelse.
Faktisk burde det ikke være en fremmed tanke for regeringen, at uddannelser skal tilpasse samfundets behov. I sit oplæg til uddannelser, der matcher erhvervslivets behov, er regeringen nemlig fuldt bevidst om, at uddannelser skal tilpasses erhvervslivets behov. Man forestiller sig ikke, at erhvervslivet skal tilpasse sig de kandidater, universiteterne producerer.
Det princip burde overføres på forholdet mellem studerende og universiteter - for det er næppe en farbar vej at ønske sig, at studenterne skal tilpasse sig de uddannelser, de tilfældigvis tilbydes.
Bjørn Friis Johannsen skriver ph.d. om frafald og vedholdenhed ved Institut for Naturfagenes Didaktik, Københavns Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,21. februar 2011,"Børn af højindkomstforældre påvirkes i mindre grad af den slags økonomiske incitamenter, staten vil kunne lokke med. Børn af forældre uden videregående uddannelse har derimod tendens til at fejlvurdere den risiko, der er forbundet med uddannelse. Det er svært for dem at have rimelige forventninger til, hvad videregående uddannelse indebærer. Børn af veluddannede har derimod forældre og måske søskende, der har taget universitetsuddannelser. Derfor ved de i langt højere grad, hvad de kan forvente."
6204,/debat/2013/11/laeserbreve-6,Læserbreve,," 
	Kan man have tillid til Løkke?

Elvir Pelesevic, København

	Lars Løkke Rasmussen (V) har haft problemer med sin troværdighed lige siden, han var amtsborgmester.

	Og Venstres politik har under Lars Løkke Rasmussens dirigentstok været lige så utroværdig og upålidelig som ham selv. Det er ikke for ingenting, at partiet er blevet kendt for sin politiske zigzagkurs, som eksempelvis afspejles i skiftende holdninger til skolereformen, skattelettelserne og regionernes fremtid.

	I den moderne politik hænger ens person og ens politiske projekt uadskilleligt sammen. For politik handler i høj grad også om, at vælgerne kan have tillid til, at en politiker og i allerhøjeste grad en statsministerkandidat kan styre sin dømmekraft og agere åbent, ærligt og rationelt.

	Drop fælles skattesats i EU

Jacob Ravn, skattepolitisk chef i Dansk Erhverv

	Socialdemokraterne Jeppe Kofoed, Benny Engelbrecht og Thomas Jensen skriver i Information den 14. november, at man kan forhindre skattespekulation i EU ved at indføre en fast minimumsselskabsskattesats. De selvstændige selskabsskattesystemer skal dog bevares.

	På trods af den gode intention, må de tre politikere både have læst de økonomiske lærebøger og regeringens egen politik bagfra, hvis de tror, at forslaget vil hjælpe mod skattesnyd eller på at tiltrække virksomheder til Danmark.

	Et af de store problemer for danske virksomheder er, at man i EU i dag har 28 forskellige selskabsskattesystemer. Det skaber administrativt bøvl for virksomhederne. Særligt for mindre virksomheder kan det være en stor barriere for at etablere sig i andre EU-lande. De forskellige landes skattesystemer gør desuden, at der er store problemer med at fastsætte de korrekte priser for varer og tjenesteydelser mellem moder- og datterselskaber. Dette kaldes transfer pricing.

	EU-Kommissionen har fremlagt et forslag om en fælles selskabsskattebase, som medfører, at europæiske virksomheder kan vælge at nøjes med at forholde sig til ét skattesystem, når skatten skal beregnes. Forslaget indeholder ikke en fælles selskabsskattesats, og det ser Dansk Erhverv som en fordel. En fælles selskabsskattesats ville nemlig udelukkende komme de store lande til gavn og skade Danmark og andre mindre lande.

	Hvis man vil gøre noget godt for dansk økonomi og forhindre skattesnyd, bør man glemme ideen om én fælles selskabsskattesats, men til gengæld aktivt arbejde for at få indført en fælles selskabsskattebase.

	Studerende vil blive smidt ud

Rasmus Bro Clemmensen, København

	Fremdriftsreformen afspejler alene ønsket om at få de studerende ud af universiteterne. Det kan opfyldes på mange måder, og Københavns Universitet har valgt den mest drastiske: Enten bliver folk færdige på normeret tid, eller også bliver de smidt ud inden da. Konsekvenserne af kravet om 60 ECTS-point hvert år er eksempelvis, at folk, der er løbet tør for SU-klip og derfor bliver nødt til at arbejde, enten må gøre det på fuld tid, ved siden af fuldtidsstudiet eller stoppe deres uddannelse.

	Og hvis de således tager orlov fra deres studie for at spare sammen, mister de chancen for at gennemføre, idet orlovsperioden nu er begrænset til et halvt år.Derudover mister mange muligheden for udlandsophold og studierelevant arbejde. Man ønsker tilsyneladende, at færre gennemfører en universitetsuddannelse. Dermed burde vi hellere bare udvide gymnasietiden en smule og afskaffe universiteterne. På det nye universitet er man alligevel tvangstilmeldt kurser, har mødepligt og ingen medindflydelse på sit uddannelsesforløb. Universiteterne er således ikke længere forskellige fra gymnasier og grundskoler.

	Grønne afgifter fungerer stadig

Christian Ege, sekretariatsleder i Det Økologiske Råd

	En artikel i Information den 13. november påviste, at det bør undersøges, om de grønne afgifter virker efter hensigten. Men et mål om, at statskassen skal gøres uafhængig af de grønne afgifter virker besynderligt.

	Energi skal koste, så vi alle sammen tænker på at spare på den. Hvor mange ville købe lavenergikøleskabe, hvis strømmen kun kostede det halve af i dag? Men er det så ikke forkert, at der er en elafgift på al el, når kun halvdelen er lavet på fossile brændsler? Nej, for en stor del af strømmen laves på basis af biomasse, som er en begrænset ressource. Vi kan heller ikke bare opføre et uendeligt antal vindmøller og solceller.

	Vi skal acceptere, at provenuet på nogle afgifter går ned, når vi bliver bedre til at spare. Til gengæld kan andre hæves. Der er stadig en række aktiviteter, eksempelvis lastbilkørsel, som slet ikke betaler de faktiske omkostninger, som de påfører samfundet.

	Kommuner skal arbejde sammen

Rasmus Lund-Sørensen, Kolding

	Regeringen offentliggjorde umiddelbart før sommerferien sit udspil til en justering af kommunalreformen. Udspillet er en vedståelse af, at kommunalreformen har ført til afspecialisering og skabt store huller i indsatsen over for den gruppe handicappede, som har meget specialiserede behov.

	Et af de områder, jeg er meget bekymret for, er indsatsen til gavn for de spastikere, som har meget svære og vanskelige kommunikationsbehov. Moderne informationsteknologi burde give denne gruppe nogle helt nye og enestående muligheder for hjælp. Men vi ser det desværre ikke ske. Vores oplevelse er, at indsatsen er tilfældig og kun sjældent bygger på en solid faglig viden om området.

	Resultatet er, at børn, unge og voksne uden talesprog ofte ikke tilbydes hjælp til at kunne kommunikere på alternative måder. At løse denne opgave kræver overblik, sammenhæng og stor faglig indsigt i blandt andet kommunikation, sproglig udvikling og de tekniske løsninger, der findes. Den opgave kan ikke løses kvalificeret af hver enkelt kommune. Det kræver samarbejde på tværs af kommunerne og med regionerne.

	Jeg er helt enig i, at hovedansvaret for handicapområdet skal ligge i kommunerne, sådan som det bekræftes i evalueringen af kommunalreformen. Men kan vi leve med, at hver enkelt kommune tror og mener, at de kan løse enhver opgave inden for egen kommunegrænse? Kommunerne er nødt til at arbejde mere sammen og til at bruge den særlige ekspertise, som ligger hos regionerne og i staten.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,21. november 2013,"Christian Ege, sekretariatsleder i Det Økologiske Råd"
12012,/debat/2011/06/laeserbreve-11,Læserbreve,Informations Webredaktion," Mere ædelse til svinehunde
Flemming Chr. Nielsen, Virum
Højtstående politikere fra Danmarks Liberale Parti har nu knægtet selv den akademiske ytringsfrihed, og resten af partiet reagerer tilsyneladende med skræmt tavshed.
Men her er mere ædelse til mit gamle partis indre svinehunde:
I Dagbladet Information den 16. juni går professor, lic. adm. pol. Tim Knudsen nemlig langt over enhver anstændig grænse for den akademiske ytringsfrihed, idet han om regeringens ministre udtaler: »Man kan spørge sig selv, om ministrene, der sidder med de her forhandlinger, er værd at købe en brugt bil af.«
Bør denne professorsnude ikke afklapses? Eller skal det virkelig være legitimt med uakademisk hån, spot og latterliggørelse i et åbent og demokratisk samfund som det, Venstre og Dansk Folkeparti så utrætteligt kæmper for at skabe?
Rens møget
Bent Sørensen, professor emeritus, RUC
Colibakterier som E. coli O104: H4 kan findes i al den husdyrgødning, som både økologiske og kemifikserede landmænd anvender, især på jorder med grøntsager og bærfrugt. Det er pinligt, fordi teknologien til at fjerne patogenerne findes.
Man skal køre gødningen gennem et velfungerende biogasanlæg, hvorefter et restprodukt med fire gange mindre sygdomsrisiko og god gødningsværdi kan spredes på markerne.
I økologiske landbrug er anvendelsen af naturgødning et krav. Hvis økologiske produkter fortsat skal ses som sikrere alternativer til pesticidlandbrugets, er det derfor bydende nødvendigt at indføje i økologireglerne, at naturgødning ikke må anvendes uden forudgående rensning i et biogasanlæg.
Advarsel fra Portugal
Mikael Hertoft, medlem af hovedbestyrelsen i Enhedslisten
Venstrefløjen i Portugal har netop tabt regeringsmagten. Socialistpartiet tabte 8 pct. af stemmerne, og Venstreblokken tabte næsten 5 pct. Kommunistpartiet bevarede 8 pct.
Nederlaget er en advarsel om, hvad der kan ske, hvis S og SF danner regering efter næste valg.
Den økonomiske politik, som IMF og EU har påtvunget Portugal er den samme, som de kræver, at danske regeringer følger. Da Venstreblokken ikke kunne stemme for et regeringsbudget, der var stik imod arbejderbefolkningens interesser, kom den i mindretal og måtte gå af. Ved det valg, der fulgte, vandt højrefløjen. Socialistpartiet skuffede deres egne vælgere. Venstrefløjen tabte.
En sådan udvikling er også sandsynlig i Danmark. S og SF vil vinde valget på et stærkt ønske om forandring. Men de vil skuffe.
Enhedslisten kan også risikere at blive ramt af konsekvenserne af denne skuffelse. Enhedslisten skal støtte en ny regering, men må kæmpe for en politik, der er radikalt anderledes end S og SF's. Venstrefløjens chance er at sige nej til EU og IMF's krav. Det er læren fra Portugal.
Arbejd, arbejd
Jørn Laursen, Hellerup
Hvorfor skal sosu-assistenter have fuldtidsjob, hvis de hellere vil have deltidsjob? Hvorfor skal ældre i arbejde i stedet for at nyde deres otium efter et arbejdsliv? Hvorfor er der unge, der ikke kan få en praktikplads, og hvorfor er der nyuddannede, der selv om de higer efter et job, ikke kan få et job? Et rigt samfund som vores kunne prioritere livskvalitet frem for bevidstløst at arbejde mere.
Wind-angreb viser VKO's metaltræthed
Nis Rasmussen, Hundested
Den borgerlige regerings ministre og ordførere har en sælsom opfattelse af demokrati. De efterlyser ofte (på skrømt?) en diskussion om væsentlige emner, men så snart en af de såkaldte eksperter (tidligere var betegnelsen smagsdommere) går i rette med regeringens initiativer, er fanden løs.
Det er for så vidt ligegyldigt, om det er udenlandske røster eller indenlandske kritikere  alle får de læst og påskrevet, så guderne må sig forbarme. Én er en notorisk idiot. En anden både plat og uvidende. Eller også har de formastelige kritikere klare (og undergravende) politiske dagsordener. Eksemplerne er legio.
En regering, der ikke var panisk og metaltræt, ville naturligvis tage den slags kritik med oprejst pande, vel vidende at dens politik nok skulle vide at tale for sig selv.
Hvert eneste hysterisk udfald fra denne kuldsejlede regering fortæller egentlig blot en sørgelig historie om, at VKO har siddet alt for længe. Faktisk så længe, at de har mistet fornemmelsen for, at et aktivt demokrati med levende engagerede stemmer, der tør tale magten ret imod, er en betingelse for netop demokrati.
At Marlene Wind netop har fået mundkurv på af sine foresatte, viser blot, at regeringens antidemokrater har held med deres strategi  intimidering og infamering af kritikere.
Juridiske og politiske  forklaringer
Rainer R. Lippold, København K
Det er nok en akrobatisk spagat, den danske regering har foretaget sig: Over for de ca. 10 procent af nationalistiske danskere (skøre folk findes nok i alle lande) siger man, at avanceret grænsekontrol med røntgenscannere og videoovervågning vil forhindre, at våben og østeuropæiske bander kan komme ind i landet (bander fra andre regioner er fortsat hjertelig velkommne). Over for udlandet siger man (L. Espersen d. 15. juni i Berlin), at man bare vil give toldere skure til deres computere, så de ikke bliver våde, når det regner. Det ene kalder Søren Pind (V) for den »politiske« forklaring. Det andet kalder den »juridiske« forklaring.
Den 16. juni kl. 13:17 kunne Ritzau  og dermed alle danske avisers websider  så alligevel melde ud, at der var kommet klare ord fra Pia Kjærsgaard: Tyskerne og EU kan rende og hoppe, som de vil, skarp grænsekontrol bliver indført på trods af dem.
Kort tid efter måtte Ritzau (og dermed alle danske aviser) dog trække meldingen tilbage. Udsagnet stod rigtig nok i Pias talemanuskript  men blev aldrig sagt fra talerstolen. Også højrepopulisme er blevet diplomatisk  komik kender i hvert fald ingen grænser!
Hvor er  Information i Wind-sagen?
Allan Nørgaard Andersen, København
Mens vi i sagen VKO vs. Marlene Wind bevidner et forsøg af værste skuffe på at knægte borgernes ytringsfrihed, forholder min hidtidige daglige avis sig diplomatisk afbalanceret.
Informations tankegang synes at være, at det måske i visse tilfælde er rimeligt, at magthavere intimiderer borgere med ubekvemme synspunkter.
Læs blot følgende fra lederen den 15. juni:
»Måske tror politikerne og professoren, at de gavner deres sag og fag med de stadig mere barnagtige beskyldninger, der reducerer den offentlige debat til ren mobning på skolegårdsniveau. Tro om igen«.
Information misbilliger altså, at en sagkyndig højlydt udtrykker sin personlige modvilje mod et populistisk tiltag, som store dele af befolkningen givetvis er lige så forarget over. Foretrækker Information kælne eksperter, der slikker regeringens limpind?
Hvis ikke min avis sætter alt ind på at dykke ned i, hvordan sådan noget kan gå for sig, så fatter jeg ikke, hvad Informations redaktion forestiller sig om avisens rolle i dagens samfund. Så er avisen måske ikke bare uafhængig af økonomiske og politiske interesser, men uafhængig af enhver form for interesse.
Christmas Møller  behandles uretfærdigt
Tim Knudsen, professor ved Institut for Statskunds-skab, KU
Forleden blev jeg ringet op, mens jeg lå sovende med 39 i feber for at blive interviewet om, at Pia Christmas Møller var blevet 'fuppet' i forhandlinger med regeringen.
Jeg gjorde intervieweren klart, at jeg helst ville udtale mig så lidt som mu-ligt, men hvis Christmas Møller - som fremstillet af intervieweren - stort set kun havde fået noget, som eksisterede allerede, så var det ikke særligt glorværdig for regeringen og lignende.
Da jeg så artiklen dagen efter, undrede det mig, at det ikke nævnes, at Pia Christmas Møller dog opnåede en bredere aftale. Det hele drejede sig ikke kun et internet. Denne udeladelse kaster tvivl over, om hun nu også blev så fuppet, som Information lader forstå. Jeg savner en mere fyldestgørende behandling af den pågældende aftale.
Jeg savner også, at Christmas Møller selv fik lejlighed til at redegøre mere for, hvad hun mente, hun havde opnået. Og selv om det er interviewerens ansvar at give en ordentlig redegørelse for, hvad interviewet drejer sig om, så beklager jeg alligevel, at jeg overhovedet udtalte mig under de givne omstændigheder.
Jeg opfordrer til, at man giver Christmas Møller lej-lighed til at give sin version.
Svar: Det er rigtigt, som professor Tim Knudsen anfører, at Pia Christmas Møller i forbindelse med 2020-aftalen også fik afsat penge til psykiatrien samt et behandlingscenter for hjerneskadede. Information valgte dog at fokusere på det trådløse internet til uddannelsesinstitutionerne, som var en del af det, der tiltrak sig opmærksomhed i medierne på baggrund af aftalen mellem regeringen og Pia Christmas Møller.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",14.0,18. juni 2011,"Colibakterier som E. coli O104: H4 kan findes i al den husdyrgødning, som både økologiske og kemifikserede landmænd anvender, især på jorder med grøntsager og bærfrugt. Det er pinligt, fordi teknologien til at fjerne patogenerne findes."
3756,/debat/2014/11/laeserbreve-13,Læserbreve,Informations Debatredaktion," DR’s sprogkundskaber er dårlige
Leon Aktor, København
At man gang på gang kan ærgre sig over, at Danmarks Radios journalister ikke har sat sig ind de mest almindelige udtaleregler, når de skal sige franske eller spanske navne og ord, er én ting. Men når DR vil markere 25-års-dagen for Murens fald ved at rejse til Tyskland og tale med tyskere, er det respektløst og pinligt ud over alle grænser, ikke at kunne eller ville gøre det på tysk.
Det er dårlig opførsel over for dem, man vil tale med, og det afslører igen en forbløffende mangel på ambition hos DR.
Farlig kemi skal ud af hverdagen
Jonas Dahl, gruppeformand, SF
Det kan ikke være rigtigt, at et par pift med parfumen eller det tyggegummi vores børn gumler på, kan ende med at skade kroppen permanent. Men sådan er virkeligheden desværre i dag. Derfor vil SF have et opgør med den farlige kemi.
Lige nu er de her nedbrydende stoffer i mange produkter, vi kender fra vores hverdag. Vi finder dem i supermarkedet, hos lægen og i børneværelset.
Undersøgelser fra Rigshospitalet anslår, at cirka 40 procent af alle unge mænd vil have problemer med at få børn på grund af dårlig sædkvalitet. Og stofferne kan også få piger til at gå for tidligt i pubertet, og de kædes sammen med kræftsygdomme. Den her hormonkemi kan dræbe i yderste konsekvens. På trods af de alvorlige bivirkninger er det næsten umuligt for forbrugerne at vide, hvilke produkter der er farlige. Kyniske producenter forsøger nemlig at tjene penge på at holde os uvidenhed.
I SF vil vi kæmpe for, at vi forbrugere får ret til at fravælge hormonforstyrrende stoffer, når vi handler i hverdagen. Vi vil have indført en mærkningsordning, så vi som forbrugere nemt kan undgå de produkter, der indeholder hormonforstyrrende stoffer.
Industrien skal ikke have lov til at sætte vores og vores børns helbred på spil. Herudover skal vi fra 2020 have et totalforbud mod hormonkemi. SF vil sætte handling bag ordene og afmontere hormonbomben.
Samarbejde for åbenhed
Benny Engelbrecht, Skatteminister (S)
Information skriver i den 5. november, at jeg mørklægger private penge til politikere.
Overskriften dækker over, at jeg i et svar til Folketingets Skatteudvalg afviser at udlevere oplysninger om, hvad 175 syddanske folketingskandidater har opgivet på selvangivelsen fra private bidragsydere. Det mener både SF og Enhedslisten er udtryk for mørklægning, og Information antyder i artiklen, at jeg løber fra min erklæring om at gå ind for åbenhed. Men begynder jeg at give offentligheden adgang til personlige skatteoplysninger, bryder jeg den tavshedspligt, som skattemyndighederne er omfattet af.
Det er kun en uges siden, at Skattesagskommissionen udtalte sig kritisk om videregivelse af oplysninger om personlige skatteforhold. Den sti skal vi ikke ud ad, og det tror jeg heller ikke, SF eller Enhedslisten ønsker.
Jeg går ind for åbenhed og regeringen har nedsat et partistøtteudvalg, som blandt andet undersøger, hvordan åbenheden omkring støtten til de politiske partier kan øges. Det er ambitionen, at vi får ændret reglerne, så åbenheden styrkes, men vi har ikke behov for pludselige hovsaløsninger, der svækker retssikkerheden.
Arbejdet med at øge åbenheden er vigtigt og noget SF og Enhedslisten bakker op om. Derfor håber jeg, at de vil lade skytset ligge og være enige med mig i, at vi sammen skal arbejde for åbenhed, men at det skal ske uden at gå på kompromis med borgernes retssikkerhed.
Handelsskoler mangler handel
Sally Morks og Steffen Andersen, Landssammenslutningen af handelsskoleelever
Da vi startede på handelsskolen, havde vi store forventninger om at modtage en mere virkelighedsnær undervisning. Men det gik desværre hurtigt op for os, at nogle af vores fag lå meget fjernt fra den virkelighed vi skal arbejde i og de kundskaber, vi skal bruge.
Disse fag er specielt dansk og samtidshistorie. Det er ikke kun fagets indhold, der er problemet, men også tilrettelæggelsen af undervisningen. Hvorfor inddrager lærerne ikke os elever, når de skal planlægge temaforløb og litteraturlister?
Vi ønsker at lave andet, end bare at sidde tre år i streg på vores røv og lære om romantikken og det moderne gennembrud. Men er vi måske landet på den forkerte skole?
Som handelsskoleelever mangler vi at kunne se handelsdelen i vores fag. Det er problematisk, at vi som elever på handelsskoler, ikke kan se hvad vi konkret skal bruge fagene til, da det er den retning handelsskolerne burde tage. Det gør at undervisningen ofte kommer til at handle om eksamen og ikke fokusere på den konkrete viden, vi skal tilegne os og efterfølgende bruge.
Der er et behov for, at fagenes indhold bliver gjort mere relevante, men også at vi får mere medbestemmelse. Det ville gavne både elever og handelsskolerne.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,14. november 2014,"At man gang på gang kan ærgre sig over, at Danmarks Radios journalister ikke har sat sig ind de mest almindelige udtaleregler, når de skal sige franske eller spanske navne og ord, er én ting. Men når DR vil markere 25-års-dagen for Murens fald ved at rejse til Tyskland og tale med tyskere, er det respektløst og pinligt ud over alle grænser, ikke at kunne eller ville gøre det på tysk."
9418,/debat/2012/08/laeserbreve-19,Læserbreve,Informations Webredaktion," Hvor er Venstre?
Lars Weiss, medlem af Borgerrepræsentation i København (S)
Det er mange år siden, vi har hørt fra højskole-Venstre. Måske fordi Venstre med tidligere CD-leder og nuværende socialdemokrat Mimi Jacobsens ord, er blevet til handelshøjskole-Venstre. Eller måske blot fordi liberalismens åndelige stridsmænd sidder begravet i arbejdet med at lave stabler af ansøgninger om tilskud fra den fordærvende stat i håbet at redde deres økonomiske teorier?
Men nu tændes håbet. Venstres integrationsordfører, Esben Lund Larsen, vil pr. diktat sende indvandrere på et halvt års offentligt betalt højskoleophold. Den grundtvig/koldske frie skole skal være en tvangsforanstaltning. »Nogle gange må man bruge tvang i en bedre sags tjeneste, selv om det ikke tiltaler mit liberale sindelag,« siger Larsen.
Mens vi andre føler med det sønderrevne sind, siger Venstres politiske ordfører, Ellen Trane Nørby, at Larsen slet ikke mener, hvad han siger. For sådan er det: Venstre ved man ikke, hvor man har.
Kæmp for ideologierne
Mirja Crone, København
Vi lever i et samfund med enormt høj materiel velstand. Vi er så privilegerede, at vi kan forholde os til postmaterielle værdier, om hvad der betyder noget her i verden.
Alligevel er der en stigende tendens til, at ideologier er gået af mode, og politik kun handler om løfter og brud på disse.
Jeg mener, at politikerne har et ansvar, som de bør tage, de bør bruge deres magt med omhu og altid have værdierne med i hjertet. Den politiske debat har ændret fokus, og partier som Dansk Folkepati stormer frem, fordi de udelukkende fokuserer på konkrete eksempler.
Hvad blev der af at kæmpe for en ideologi? Troen på at tingene kan blive bedre på lang sigt. At skabe et fællesskab om nogle større retningslinjer, som er de væsentlige for, at vores samfund skal fungere.
Kun med det store træk er det muligt at konkretisere og skabe positive resultater, hvor det ikke er enkelte små emner, der overskygger den overordnede politik.
Større lighed er vejen frem
Niels I. Meyer, Hørsholm
Annegrethe Rasmussen (AGR) forlyster jævnligt Informations læsere i sin klumme Derudefra. Det handler mest om hendes kendskab til og færden i de højere cirkler i USA. Det tager læserne næppe skade af at høre om.
Mere betænkelig bliver man, når AGR (30. juli) vil belære danske læsere om, at hvis vi ikke vil tabe i den internationale konkurrence, så må vi skynde os at øge uligheden i Danmark. Det har hun angiveligt fra en direktør for en nu lukket dansk popcornfabrik.
En bredere analyse kunne muligvis have påvist andre løsninger. F.eks. større lighed, hvor jævnt begavede danske direktører gik markant ned i løn til fordel for et løft i viderereuddannelsen af virksomhedens medarbejdere.
Endelig kan det ikke udelukkes, at den velstående del af den danske befolkning kommer til at se i øjnene, at begrebet ’grænser for vækst’ kræver større global lighed, og at det nok kommer til at ramme dem økonomisk.
Gade Jensen skyder forbi
Ulrik Olsen, København
Henrik Gade Jensen fra CEPOS skriver 30. juli et fremtidsscenarie, hvor han beskriver danskernes hverdagsopgør med et blåøjet menneskesyn, karakteriseret ved kun at se det gode i folk samt et opgør med krævementalitet og politisk lefleri.
En fin tanke et stykke hen ad vejen, idet menneskelig passivitet aldrig har tilføjet menneskeheden det store. Gade præsenterer en vision, hvor en større ædruelighed præger billedet, og hvor der rettes op på de store økonmiske udfordringer, samfundet har haft og stadig har. Samtidig udpeges synderne dog ret entydigt: Indvandringen, modtagere af sociale ydelser og andre opportunister, der mellem linjerne kommer fra de nuværende laveste sociale lag.
Det er dog svært at finde et opgør hos Gade med casinoøkonomien, finansspekulanterne, de risikobetonede investeringsformer og økonomiske guldgravere, som det må være åbenlyst for enhver efterhånden, ikke har bidraget til samfundet. Tværtimod har de malket samfundet for værdier, økonomisk såvel som moralsk. Hvorfor mon?
Absurd kamp om Vejlegård
Steen Bengtsson, Amager
Kampen i Vejle er absurd. Arbejdsgiverne, fagforbundene og hvem. der ellers har lidt sund fornuft tilbage, kan godt se, at det gælder om at holde på stumperne af den danske model, så længe det er muligt. Det er sikkert ikke ret længe, for medlemmerne strømmer ud af LO forbundene, så det til sidst kun er FTF- og ACområdet, der er organiseret.
De borgerlige og kristeliges korstog mod 3F ville have været helt på sin plads for 40-50 år siden. Dengang var fagbevægelsens grådighed og regeringens manglende evne til at kontrollere den ved at undergrave samfundet med en inflation, som kostede ikke mindst arbejderne dyrt. Da Schlüter gjorde op med inflationen, knækkede mange halsen på kartoffelkuren. I dag kæmper vi med bobleøkonomiens hidtil værste krise.
Hvis de borgerlige virkelig vil af med Septemberforliget, skulle man måske gribe chancen. Det var jo også der, arbejdsgivernes ret til at lede og fordele arbejdet blev anerkendt. En vigtig side af ejendomsretten til produktionsmidlerne.
Koorporatismen lever i Krifa
Hans-Christian Grau Nielsen, Odense
Krifa opstod oprindeligt for godt 100 år siden som et kristeligt idealistisk foretagende, der skulle varetage interesser for både ansatte og arbejdsgivere for at forhindre konflikter. Den nuværende konflikt på Vejlegården har vist, at de ansatte ikke må strejke, mens arbejdsgiverne gerne må lockoute.
Krifa har fællestræk med andre bevægelser. F. eks lavede nazisterne den korporative stat i 1930’erne, hvor ansatte og arbejdsgivere skulle være i samme organisation, naturligvis uden ret til at konflikte.
I nutiden har de kommunistiske styrer haft kommunistiske fagforeninger, og som følge af at styret var et ’arbejderstyre’, ville det stride mod de ansattes interesser at lave konflikt. Er sådanne systemer relevante for Danmark?
Nej naturligvis ikke – sporene skræmmer




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,7. august 2012,"I nutiden har de kommunistiske styrer haft kommunistiske fagforeninger, og som følge af at styret var et ’arbejderstyre’, ville det stride mod de ansattes interesser at lave konflikt. Er sådanne systemer relevante for Danmark?"
4116,/debat/2014/09/luk-dansk-landbrug,Luk dansk landbrug,Holger Øster Mortensen og Erik Boel," KRONIK
Mange i den ældre generation husker måske tv-klip fra først i 1960’erne, hvor landmænd hælder den nys malkede mælk i kloakken – angiveligt i frustration over for lave priser. Landmændene blev godt bakket op af deres præsident, den legendariske Anders Andersen, landmand på Djursland, som ivrigt opfordrede sine kampfæller til at demonstrere for at få mere for mælken.
Aktionen blev gengivet i bedste sendetid i TV-Avisen og derefter genudsendt igen og igen – bl.a. i Landbrugsmagasinet, hvor kommentator Poul Jørgensen over for seerne kunne bekræfte, at bønderne fik alt for lidt for deres produkter.
Manøvren lykkedes så godt, at dansk landbrug lige siden har fået mange milliarder i støtte fra det offentlige. I dag modtager landbruget et stort milliardbeløb i diverse støtteordninger. Det er ganske enkelt danmarkshistoriens største røveri.
Der var så dejligt
Engang var det anderledes. Vi skal ikke engang tilbage til H.C. Andersens tid, for at der var så dejligt på landet. Efter Anden Verdenskrig var foretagsomheden på landet på højeste niveau. Bl.a. med Marshall-hjælpen lykkedes for dansk landbrug at øge produktionen. Store nye avlsbygninger skød op, og maskinparken blev fornyet. Først og fremmest blev traktoren almindelig alle steder ude på landet.
Da overtegnede voksede op på fødegården på Samsø, var den på kun 15 hektar, men kunne alligevel brødføde en familie på to voksne og seks børn. Samt en farfar, der boede på aftægt. Som alle landbrug på den tid var det et alsidigt brug med malkekøer, grise og høns. Der var kun to heste, da traktoren allerede var indkøbt i 1959. Herefter gik mekaniseringen hurtigt, og karle var nu kun hvervet i kortere perioder. Selvbinder og tærskeværk blev afløst af mejetærskeren. Gården var selvforsynende med de fleste basale fødevarer fra kød, flæsk og æg til kartofler, grøntsager og bær i læssevis. Og salget af æg fra 300 høns betalte stort set Brugs-regningen. Mælk gik naturligvis til det nærliggende andelsmejeri i Brundby, som havde vundet mange priser for bedste smør, og grisene kom på det lokale andelsslagteri i Ballen.
Luftkasteller
Siden da har skiftende præsidenter i Landbrugsrådet bygget luftkasteller i dansk landbrug. Udadtil manede de til besindighed, mens de på de indre linjer uhæmmet opfordrede til større investeringer, sammenlægninger af landbrug og større produktivitet – med dansk miljø og natur som gidsler.
I de seneste 60 år er den samlede gæld i landbruget steget med flere hundrede procent. I nutidspriser udgør den samlede landbrugsgæld cirka 370 milliarder kroner. Hertil skal lægges en fremskudt skattegæld i landbrugserhvervet på andre 40-50 milliarder kroner.
I årene op til Danmarks indmeldelse i EF i 1973 blev gælden mangedoblet i landbrugserhvervet. I forventning om, at bønderne snart ville spinde guld, når Danmark kom ind i de gyldne haller på Fællesmarkedet, investerede dansk landbrug i uset omfang i nye maskiner, stalde og jordopkøb.
Den tendens er kun blevet værre i de forløbne 40 år. Efter devisen ’stort er godt’ blev de danske gårde større og større – og naturligvis færre og færre. Siden 1973 er antallet af danske landbrug faldet med 100.000, så der i dag er under 10.000 heltidsbrug samt cirka 40.000 deltidsbrug.
Mister overblikket
Resultatet er store husdyrbedrifter – som i realiteten er industriforetagender. Her har man dyr i så store koncentrationer, at medarbejderne mister overblikket. Det bliver umuligt at holde øje med hver enkelt gris eller malkeko. Derfor er man især i svineindustrien gået over til at behandle hele dyreflokke forebyggende med bl.a. antibiotika.
Det overforbrug afstedkommer en stærkt øget udbredelse af superresistente bakterier – herunder især den frygtede og smitsomme MRSA CC398 stafylokok, som allerede har kostet flere danskere livet. Formentlig bærer op mod 80 procent af alle grise bakterien. Og stort set samtlige medarbejdere i de befængte stalde har den. Myndighederne fører en katastrofal og fodslæbende politik i den sammenhæng. Mange patienter på vores sygehuse spørges ved indlæggelsen, om de har haft kontakt til grise. Det siger noget om problemets størrelse.
Også på dyrevelfærdsområdet udløser de store ansamlinger af dyr problemer. Hver fjerde gris dør inden egentlig slagtning. 25.000 smågrise dør dagligt. Hver tredje so går til destruktion. Trods forbud klipper bønderne haler af stort set samtlige smågrise i det konventionelle svinebrug for at undgå halebid. Dem kunne man dæmme op for med mere rummelige staldanlæg. Stik imod loven kastrerer man 98 procent af alle ornegrise. Det er ganske enkelt ikke en ordentlig måde at have dyr på.
Udmarvet natur
Bønder troede og tror, at kvantitet er det eneste saliggørende – men på bekostning af kvalitet. Danske gårde ligger langt over gennemsnitsstørrelsen for landbrugsbedrifter i andre EU lande.
Danmark er det mest intensivt dyrkede land i verden – selv mere end Java og Bangladesh – og er blandt de lande, der udleder meget CO2 – især fra landbruget. Vores miljø og natur lider, og flora- og fauna-diversiteten har ikke været ringere siden istiden. De svageste arter er næsten alle uddøde. Naturen er forarmet.
Stort set hele det dyrkede areal er drænet enten med grøfter eller med egentlige markdræn. Alt det vand fosser 365 dage om året ud i de danske åer, søer og fjorde. Det påvirker naturligvis vandmiljøet i væsentlig grad, og iltsvind i fjorde og lavere havområder er blevet hyppigere og voldsommere. Alt liv på havbunden dør af iltmangel.
I visse søer taler man tillige om fosforbomben. Gennem generationer er fosfor fosset ud i søerne og ligger nu på søbunden.
Sats økologisk
Andelsbevægelsen og dermed landbruget var engang med til at tegne den danske velfærdsmodel.
Men ikke længere. Engang var der omkring 1.500 andelsmejerier i Danmark. Nu er der stort set ingen. Et enkelt stort mejeriaktieselskab sidder på næsten hele markedet. Det samme gør sig gældende i slagterisektoren. Andelshaverne er kørt ud på et sidespor, og aktionærerne kræver kun en ting: overskud.
Kvaliteten er også sat over styr. Selv det hæderkronede smørmærke LURPAK er i dag en skygge af sig selv. Og Danish Bacon er ikke længere, hvad det var en gang.
Andelsbevægelsens gamle nestor Anders Nielsen Svejstrup Østergaard ville vende sig i graven, hvis han vidste, hvor ilde det er gået for dansk landbrug.
Dansk landbrug i sin nuværende udformning bør lukkes. En egentlig jord- og landboreform er påkrævet.
Den skal lede frem mod et landbrug, som i langt højere grad fokuserer på økologisk dyrkning. Her viser f.eks. det økologiske Thise Mejeri vejen. De har netop indgået aftale med Kina om at levere økologisk mælk til kineserne.
Den mindre landbrugsforening Frie Bønder – Levende Land gør en stor indsats for bedre forhold for planter og dyr. Foreningen er ganske vist ikke økologisk, men de går ind for mindre enheder i landbrugslandet, hvilket i sig selv vil give større mangfoldighed på landet.
Økologisk Landsforening udfører et kæmpe arbejde for at styrke det økologiske landbrug. Lige syd for grænsen er der mere end 80 millioner tyske kunder, som hungrer efter sunde fødevarer, og i hele EU er mulighederne for økologi uanede.
En dansk landbrugsreform bør brede sig til hele EU. For et landbrug på støtten, der er er industrialiseret og ensidigt satser på kvantitet frem for kvalitet, er ikke alene en dansk udfordring – det er et europæisk problem.
Danmark har før gået forrest på landbrugsområdet. Det bør vi gøre igen.
Holger Øster Mortensen er psykiatrimedarbejder.
Erik Boel er tidligere formand for Europabevægelsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",65.0,26. september 2014,I de seneste 60 år er den samlede gæld i landbruget steget med flere hundrede procent. I nutidspriser udgør den samlede landbrugsgæld cirka 370 milliarder kroner. Hertil skal lægges en fremskudt skattegæld i landbrugserhvervet på andre 40-50 milliarder kroner.
4628,/debat/2014/07/kan-israel-stille-hamas,Hvad kan Israel stille op over for Hamas,Hilik Bar," Fra Israels højrefløj hører vi gentagne krav om at forstærke Israels afskrækkelseskapacitet over for Hamas. Slå dem hårdere, afstraf Gaza kollektivt, ram enhver og ram overalt, lyder parolerne. Det er instinktreaktionens logik. For nok er der kortsigtede gevinster ved en sådan fremgangsmåde, men der er også langsigtede tab og ikke-uanselige faremomenter. Problemet er, at kollektiv afstraffelse ikke bare er unødvendigt. Det er også uetisk. Og i vidt omfang ineffektivt.
Uetisk, fordi det ikke er terroristens bedsteforældre, der er skyld i eller bærer ansvaret for hans raketangreb. Og ineffektivt, fordi når bedsteforældre kvæstes eller dræbes, vil det traumatisere børnebørnene for livet og øge deres fjendtlige holdning til Israel. Følgen af at forfalde til sådanne instinktreaktioner bliver, at vi bidrager til opfostre en ny generation af terrorister.
Banesår eller gulerod
Men hvad kan der så gøres?
Jeg kan få øje på tre strategier over for Hamas. Den første går ud på at knuse dem med militærmagt. At sætte Hamas ud af spillet, politisk, diplomatisk, militært, lokalt og internationalt, eliminere deres sociale infrastruktur og tilføje hele deres apparat – fra terrorbaser til velfærds- og uddannelsesinstitutioner – et banesår. Det er et mål, som utvivlsomt er gennemførligt. Men det vil være en sejr, der rummer kimen til fremtidige nederlag.
Stok og gulerod er også en mulighed. Fortsæt de hårde angreb mod Hamas på den ene side, men styrk på den anden side den moderate og rationelle del af den palæstinensiske lejr. Svækker vi Hamas, giver vi de moderate kræfter en bedre chance for at udmanøvrere dem. De moderate kræfter hjælper vi også, hvis det palæstinensiske samfund oplever, at deres hverdag bliver nemmere som en konkret frugt af at indgå diplomatiske aftaler med Israel.
En tredje strategi kunne satse på at udvirke en politisk og ideologisk nyorientering i Hamas igennem elimination af bevægelsens militære fløj. Hamas må nedlægge våbnene og opgive sit erklærede endemål om at ødelægge den jødiske stat. En sådan proces må udmunde i, at Hamas bliver et legitimt politisk parti i en fremtidig palæstinensisk stat.
En infrastruktur af følelser
Selv Israels højrefløj indser forhåbentlig, at ren militær magtanvendelse nok kan afskrække kortsigtet, men ikke bibringe en virkelig, omfattende løsning. Vi må forstå og internalisere den forståelse, at Hamas’ sande infrastruktur ikke er dets terrormidler og raketter, og ej heller godgørenheds- og uddannelsesinstitutioner eller bestemte individuelle ledere. Dets virkelige infrastruktur er dets ideologi, tro og følelser.
Den israelske hær kan sejre og genoprette sikkerheden. Hver gang. Men de kan ikke nødvendigvis give os diplomatiske eller moralske sejre.
De ’moderate’ palæstinensere kan heller ikke besejre Hamas, hvis vi ikke tilstår dem en suveræn og levedygtig stat. Det vil sige, hvis vi ikke begynder at arbejde for en politisk løsning og fredsaftale, der ligger et eller andet sted i spektret mellem Det Arabiske Fredsinitiativ og Genève-initiativet.
At gøre forsøg på at styrke de moderate ved alene at forbedre deres socioøkonomiske vilkår, er ikke et tilstrækkeligt skridt. Fra palæstinensisk perspektiv vil det kun forstærke det indtryk, at det palæstinensiske selvstyre er kollaboratører, som har svoret troskab til den israelske ’besættelsesmagt’. Og at selvstyrets ledelse sætter egen bekvemmelighed over kampvilje, stik modsat ’de tapre, uforfærdede brødre’ i Hamas, som tåler alle lidelser og bærer modstandens banner.
Vi kan ikke bare føre forhandlinger om en permanent statusaftale med Hamas. Det har de fundamentale teologiske grunde til at modsætte sig. En langsigtet våbenhvile bliver næppe heller til noget, hvis Hamas ud over israelsk tilbagetrækning til 1967-grænserne også kræver, at palæstinensiske flygtninge og deres efterkommere skal have ret til at vende tilbage. Den sidste indrømmelse vil de aldrig kunne aftvinge nogen israelsk regering.
Hamas må presses til at acceptere, hvad deres mere moderate modstykker allerede har accepteret.
At nå dertil kræver, at der sættes ind på tre arenaer.
På den interne palæstinensiske arena må det handle om at sikre, at ratificeringen af en aftale også bliver bindende for Hamas. Det kan ske ved en palæstinensisk folkeafstemning om den pågældende aftale eller ved at inkludere Hamas som legitimt minoritetsparti inden for PLO’s rækker.
På den arabiske og muslimske verdens arena må Israel dernæst signalere en imødekommende holdning over for Det Arabiske Fredsinitiativ, som støttes af 56 muslimske lande, deriblandt 22 arabiske stater. Hamas vil som politisk bevægelse få svært ved at påkalde sig islam som retfærdiggørelse af sin modstand mod en tostatsløsning, hvis muslimske lande fra Indonesien til Marokko støtter den.
Tredje del af processen skal udspille sig på den muslimske religiøse arena. Her må der føres dialog med de islamiske organisationer, som ikke kategorisk afviser Israels eksistens. Sådanne grupper findes, f.eks. den sydlige del af Den Islamiske Bevægelse i Israel, sufi-muslimer og elementer på al-Azhar-universitetet i Kairo. Formentlig har mange flere stiltiende anerkendt Israel, men er blot ikke indstillet på at erklære det eksplicit på nuværende tidspunkt.
Skal en sådan dialogproces krones med held, må Israels regering præsentere en vision for fred, der oprigtigt adresserer ikke bare vores egne behov for sikkerhed og anerkendelse, men også det palæstinensiske folks behov for selvbestemmelse og en bedre fremtid.
For at besejre Hamas må Israel være mere præcis og sofistikeret end sin hærs intelligente bomber. Det er muligt at underminere Hamas. Spørgsmålet er kun, om vi har tålmodighed, mod og politisk klogskab til at gøre det effektivt. Desværre er visioner og politisk lederskab en mangelvare i den betændte region, vi bor i.
Hilik Bar repræsenterer det israelske arbejderparti og er næstformand for Knesset, det israelske parlament.
© Hilik Bar og Information.
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,17. juli 2014,"Uetisk, fordi det ikke er terroristens bedsteforældre, der er skyld i eller bærer ansvaret for hans raketangreb. Og ineffektivt, fordi når bedsteforældre kvæstes eller dræbes, vil det traumatisere børnebørnene for livet og øge deres fjendtlige holdning til Israel. Følgen af at forfalde til sådanne instinktreaktioner bliver, at vi bidrager til opfostre en ny generation af terrorister."
9925,/debat/2012/05/nybagte-foraeldre-forvirres-velmenende-raad,Nybagte forældre forvirres af velmenende råd,Else Guldager," For nylig var der baby- og småbørnsmesse i København. Et mekka for mødre in spe og kommende fædre. Ud over gravide maver var der familier med baby i barnevogn og storebror eller søster ved hånden. Og der var dømt jagt på de gode tilbud. Man kunne overveje en Folkevogn med plads til den nye verdensborgers barnevogn, tilbud om at få de daglige indkøb leveret – eller hvad med en brystpumpe, hvis amningen gør knuder?
Det er altid spændende at møde så mange forældre på én gang. Nogle ting fæstner sig mere end andre. Der var f.eks. et par, som i en moden alder ventede det første barn.
»Hvad skal vi stille op med alle de lange lister, vi får her? Der er så mange forslag til ting, vi bør anskaffe os. Hvad er egentlig nødvendigt?« spurgte faderen.
»Vi skal flytte i nyt hus en måned før fødslen, så det er lidt upraktisk med alle de ting.«
»Vi er ret så meget på bar bund,« indrømmede moderen.
»Vi ved ikke ret meget. Vi har ikke passet børn og den slags.«
Jeg talte lidt med dem om den oplevelse, det er, når alting er første gang, og om at de selvfølgelig vil lære en masse af deres erfaringer.
»Men det er jo svært med den sunde fornuft, for vi har jo ikke så meget at have den i. Som nybegynder kan man let føle sig lidt amatøragtig. Synes du, vi skal købe vuggen nu, eller kan vi godt vente? Vi vil jo gerne have én, der kan hænge. Og vi ved, hvor den kan være i det nye hus,« spurgte faderen.
Vi blev enige om, at de med sindsro kunne vente: Det er dejligt at forberede sig, men i jeres situation er der ikke nogen grund til at styrte af sted og købe ting. Butikkerne har åbent hver dag – og webshops hele døgnet. Lettelsen var stor, da vi skiltes.
De perfekte forældre
Parret er tidstypisk. I takt med at gennemsnitsalderen for fødende kvinder har rundet 30 år, er forventninger og drømme om familieliv og det perfekte barn fulgt med op.
At være nybagte forældre er lidt som at få nøglerne til den nye bil i hånden og så værsgo’ kør! ’Men jeg har ikke noget kørekort!’, lyder det ængsteligt. ’Vissevasse – kør på din intuition og fornemmelse, for der følger ikke en instruktionsbog med babyen,’ lyder svaret.
Selv om nærkontakt med et nyfødt barn kommer den dag, forældre står med deres eget førstefødte i armene, føler mange, at de har brug for mere fast grund under fødderne. Det har udløst stribevis af bøger, månedsblade og frem for alt internetsider med masser af tilbud om information.
I 1960’erne var udbuddet stadig til at overse. Dengang måtte man klare sig med Benjamin Spocks Bogen om barnet og Sundhedsstyrelsens lille bog Graviditet, fødsel og barsel.
Frem til 1990’erne var udbuddet af bøger ikke særlig stort. I dag bugner bogmarkedet. Desværre skaber de håndfaste råd ofte mere bekymring end afklaring. End ikke eksperterne kan blive enige om, hvad de skal mene.
En af de mere populære, men også stærkt debatterede bøger, er Godnat og sov godt, der skal hjælpe forældre med smertefrit at lægge deres børn i seng. Metoden benyttes af 40 pct. af de danske forældre.
Eksperter diskuterer livligt, om det er i orden at lade barnet græde sig i søvn? Er det ikke udansk at acceptere barnegråd i et vist antal minutter, hvis guldklumpen har svært ved at sove?
Nogle mener, at accept af barnegråd ved sengetid er uskadeligt for barnet. De fremhæver, at det er en lettelse for forældrene, når metoden virker. Andre mener, at børn ikke har godt af metoden. Hvem skal forældrene stole på, når der tilsyneladende ikke findes en overbevisende mirakelkur, som let og ubesværet forvandler de søde små til sovende englebasser ved sengetid?
Dyre råd
Babygråd er i det hele taget et interessant emne. Spædbørn græder i gennemsnit to-tre timer i døgnet de første måneder. Og på trods af intensiv forskning og mange forskellige forsøg ved man ikke, hvorfor 15-30 pct. af alle spædbørnsforældre oplever, at deres barn har kolik.
Selv om der endnu ikke er opfundet en sikker kur mod problemet, skorter det ikke på tilbud om mirakelkure. F.eks. kan forældre for knap 20.000 kroner købe et hotelophold med den lovende titel Fra kolik til glad baby på 4 døgn.
En af hemmelighederne er tilsyneladende, at de stakkels forældre skal lære at vurdere, om deres skrigehals græder af sult, træthed eller smerte. Men interessant nok har videnskabelige eksperimenter med spædbørn, der græder, vist, at det ikke er muligt at tolke alene på lyden af gråden. Den er nemlig stort set ens hos det spæde barn.
Det er intensiteten og måden, gråden kommer på, der er forskellig. Men faktisk kan man ikke skelne mellem de forskellige årsager ved hjælp af grådens lyd.
Er det ikke bare en lille detalje, kunne man spørge. Umiddelbart er svaret jo. Men hvis en far eller mor læser sig til, at den kompetente forælder kan bestemme barnets behov ud fra grådens lyd, så tilhører den forældre, der ikke kan, kategorien inkompetent forælder! For nylig kunne man i en kronik i Information læse, at forældreskabet »ikke er raketvidenskab« (5. maj) . Det må være herligt for kronikøren, for det er ikke sjovt at være i tvivl.
Men det er vel helt forståeligt, at forældre er usikre. Usikkerhed i større eller mindre omfang vil altid være en fast makker i forældreskabet. Børns udvikling er en lang forandringsproces, hvor både de og forældrene bliver udfordret igen og igen. Det er derfor, så mange interessenter står i kø med netop deres budskab og løsning.
Baby-detektor
De mange velmenende råd giver sig til tider udslag i noget, der kan minde om modebølger i børneplejen. F.eks. har en lille, men ikke uvæsentlig detalje, tiltrukket sig min opmærksomhed de senere år: Forældre er begyndt at hæfte en ble eller et tæppe op med tøjklemmer for barnevognsåbningen.
Jeg har spurgt forældre, jeg har mødt på min vej, hvorfor der er lukket af til barnet. Svarene er vidt forskellige: ’Mit barn skal skærmes for indtryk, så det ikke bliver overstimuleret’, eller ’så sover han længere’. Jeg har også mødt forklaringen: ’Det er for at undgå forurening fra luften’.
I kredsen af kolleger taler vi om, at bleen for vognen ikke bare skærmer, men også kan forhindre kontakten mellem barn og forældre. Far eller mor kan ikke så let følge med i, om deres barn er godt tilpas, og det bliver også mørkt og varmt nede i vognen. Og netop dagsøvn skal helst foregå i lyse omgivelser, for det er med til at regulere døgnrytmen, mener søvnforskere. Derfor er en ble lige der nok ikke den bedste idé.
Men leder jeg i mit ret så omfattende bibliotek af bøger om gravide og småbørn, genfinder jeg anbefalingen om at skærme baby fra indtryk med en ophængt stofble. Sjovt nok i en bog, som uddeles af blefirmaet Libero.
Men hvor ’det gode råd’ kommer fra, det kan man ikke se. Måske det er på tide med et program under overskriften Baby-detektor efter modellen for programmet på P1 og DR2? Det kunne være forfriskende at få luget lidt ud i de tusindvis af anbefalinger til småbørnsforældre.
 
Else Guldager er sundhedsplejerske, ph.d., forfatter til en del bøger målrettet til småbørnsforældre samt faglig redaktør af hjemmesiden sundhedsplejersken.dk




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,22. maj 2012,Dyre råd
6904,/debat/2013/08/afskaf-ufaglaert-arbejdskraft,Afskaf ufaglært arbejdskraft,Morten Søndergaard," 
	I disse dage arbejder regeringen på en reform af erhvervsuddannelserne. Det undrer mig, at de 700.000 ufaglærte arbejdere, der har været på arbejdsmarkedet i mange år og aldrig har gennemført mere end 9. klasse, ikke har regeringens opmærksomhed. Vi kan se frem til en voldsom skævvridning af samfundet, hvis ikke politikerne prioriterer at uddanne mig og mine ufaglærte kolleger. Et samfund, hvor ufaglærte dagligt vil frygte for, at morgendagen byder på en fyreseddel.

	Frygten ser jeg hver dag i mine kollegers øjne. Glæden ved at møde på arbejde er erstattet af evig utryghed. Troen på den lyse fremtid er forduftet. Det kollegiale fællesskab er nedbrudt, og enhver er overladt til sig selv. Tidligere tiders højrøstet kantinesnak om weekendens udskejelser er væk.

	Jeg er fællestillidsrepræsentant på en af Post Danmarks tre postfabrikker, hvor 900 ufaglærte hver dag sorterer millioner af breve. Digitaliseringen har fået brevmængden til at skrumpe drastisk med massefyringsrunder til følge. Vi frygter alle, at vi ikke har et job i næste uge.

	Antallet af ufaglærte arbejdspladser er over hele kongeriget faldet. Hundredvis af industrivirksomheder er flyttet ud af landet, og tusindvis af arbejdspladser fulgte efter. 370.000 ufaglærte job er forsvundet gennem de seneste 20 år ifølge en analyse fra Arbejderbevægelsens Erhvervsråd. Fremover vil tallet kun stige.

	Vi skal uddannes

	Der stilles højere krav til faglig kunnen i dag. Manuelt og nedslidende arbejde er erstattet af teknologi. Det presser os, der i årevis trofast har skubbet posten gennem brevsprækkerne, men ikke har efteruddannet os undervejs. Tidligere var kravet til postarbejdere, at de skulle kunne postnumrene på landets større byer. I dag stilles der krav til produktionsforståelse, driftsoptimeringsprocesser og teknisk indsigt.

	De faglige repræsentanter har presset på for at få kollegerne til at efteruddanne sig. Vi håbede på, de første kolleger ville inspirere de næste. Succesen er udeblevet. Enkelte kolleger har påbegyndt uddannelse. To læser til folkeskolelærere og en til sygeplejerske, men det er primært blevet til truck-, taxa- og lastvognskørekort. Forleden sagde min kollega til mig: »Vi ved alle, at vores fremtid er lort. Men når man står midt i møget, så kan det være svært at tage det rigtige valg.« Frygten for at miste arbejdet gør, at mange stædigt holder fast i det, de har, og takker nej til efteruddannelse.

	Uden for Post Danmarks dystre bygninger er billedet det samme. Ufaglærte efteruddanner sig yderst sjældent. Det er der intet nyt i, men det bekymrer mig.

	Overladt til sig selv

	Der skal ske en massiv styrkelse af efteruddannelsesområdet. Det havde jeg håbet, en centrum-venstre regering ville arbejde for. Jeg tog fejl. Regeringen har velmenende afsat én milliard over en fireårig periode. Det er langt fra nok. Behovet er massivt og kræver mere end en enkelt adrenalinsindsprøjtning.

	Arbejdsmarkedets parter har magten til at tage problemstillingen alvorligt. I de seneste overenskomstforhandlinger har parterne oprettet fonde til videre- og efteruddannelse. Fondene betyder i dag, at industriansatte har ret til to ugers efteruddannelse om året med så godt som fuld løn. Uddannelsesfondene er første skridt, men de hjælper kun mine kammerater i beskæftigelse. Mister man arbejdet, mister man retten til uddannelsespengene på trods af, at man har betalt ind til fonden gennem flere år.

	Ydermere er de ufaglærte arbejdsområder kendetegnet ved, at store dele ikke har overenskomstrettigheder og dermed heller ikke adgang til efteruddannelsesfondene. I dag er den uorganiserede rengøringsassistent og tjener overladt til sig selv i kampen for efteruddannelse. I takt med stigningen i ikke-overenskomstdækkede arbejdspladser vokser gruppen af mennesker uden reel mulighed for efteruddannelse. Det er en potentiel bombe under vores fælles velfærdssamfund.

	Tving mig i uddannelse

	Ønsker vi at ændre udviklingen, må andre metoder tages i brug: Stil lovkrav om efteruddannelse af ufaglærte. For mine kolleger og jeg vil det betyde, at vi skal på skolebænken på ny. Det vil være den største forandring, siden vi kom på arbejdsmarkedet. Mange vil være skeptiske og føle stor angst. Mange vil råbe op. Alle vil vi være bekymrede, men vi vil mødes på uddannelsesinstitutionerne, sidde side om side i undervisningslokalerne og opleve succeser og fiaskoer sammen.

	Det er et politisk valg at ændre samfundsstrukturer. Det er en politisk prioritering at sikre efteruddannelse. Lovgivningen bestemmer, at alle skal gennemføre ni års skolegang, men hvorfor være så uambitiøs? Det er rimeligt at stille krav til hinanden. Det er fair at kræve efteruddannelse. Alternativet er, at gruppen, som har det sværest, lades i stikken. Det må vi som samfund aldrig tillade. Dertil er vores respekt for hinanden og den enkeltes frihed for stor.

	Efteruddanner vi flere, vil virksomhederne opleve øget produktivitet. Køen af arbejdsløse vil formindskes.

	Første skridt på vejen er, at regeringen imødekommer LO’s ønsker om tilførsel af yderligere midler til voksen- og efteruddannelsesområdet. Det skal følges op af en trepartsaftale, hvor parterne forpligter hinanden på at opprioritere voksen- og efteruddannelse.

	Uddannelsesfondenes dækningsområde skal udvides, så de, der mister deres arbejde, er dækket. Begrænsningen i antallet af uddannelsesdage skal fjernes, og fagområder, der ikke er dækket af overenskomster, skal inkluderes i fondene, så alle lønmodtagere bliver omfattet af ordningen.

	Disse tiltag vil være medvirkende til at skabe en uddannelseskultur. Jeg håber for mine kolleger og mig selv, at landets regering tør tage de nødvendige skridt for at fremtidssikre vores fællesskab.

Morten Søndergaard er postarbejder og fællestillidsrepræsentant




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",158.0,13. august 2013,"	Ønsker vi at ændre udviklingen, må andre metoder tages i brug: Stil lovkrav om efteruddannelse af ufaglærte. For mine kolleger og jeg vil det betyde, at vi skal på skolebænken på ny. Det vil være den største forandring, siden vi kom på arbejdsmarkedet. Mange vil være skeptiske og føle stor angst. Mange vil råbe op. Alle vil vi være bekymrede, men vi vil mødes på uddannelsesinstitutionerne, sidde side om side i undervisningslokalerne og opleve succeser og fiaskoer sammen."
341,/debat/leder/2016/04/tyrkiet-noeglen-fred-cypern,Tyrkiet har nøglen til fred i Cypern,Lasse Soll Sunde," En af de moderne europæiske konflikter, der har befundet sig længst i den politiske dybfryser, er den smertefulde deling af Cypern, hvor en krig tilbage i 1974 skar øen over i to dele, hvor det tyrkisk-cypriotiske mindretal barrikaderede sig i nord, da Tyrkiet invaderede. Det skete for at beskytte sig mod et nationalistisk græsk-cypriotisk syd, der var løbet i halen på den daværende græske militærjunta, der faldt sammen, da en annektering af Cypern heldigvis glippede. Siden har Cypern-konflikten desværre ikke forandret sig stort. For selv om ønsket om genforening har været der, og forhandlinger er kommet og gået siden 1977, har kompromiser og ægte forhandlingsvilje dog været en sjældenhed.
Læs også: Håbet om fred lever på Cypern
Det har dog ændret sig det seneste år. Efter at Nordcypern sidste forår fik en ny præsident, Mustafa Akinci, har der nu i næsten et år været forhandlet intenst med den cypriotiske præsidentkollega i syd, Nikos Anastasiades. Begge præsidenter gør en dyd ud af at møde hinanden i øjenhøjde, at tale om fremtiden sammen og at arbejde sig gennem det katalog af løsninger, der skal til for at få en ny føderalstat til at fungere. Og de to præsidenter er nået forbløffende langt, fra at omforme en tilstand af rutineret fjendskab til at genetablere fællesskaber på tværs af sproglige eller religiøse forskelle. Der findes nu en fælles erkendelse af, at et samlet Cypern vil klare sig bedre end et delt. Og at de seneste 42 års undtagelsestilstand bør være en historisk parentes, så titusinder af soldater kan blive overflødige.
De absolut største tilbageblevne udfordringer handler om, hvordan de mange internt fordrevne skal have erstatninger. En dyr affære, som cyprioterne håber på, at det internationale samfund vil bidrage til. Lykkes det, kan den folkelige opbakning til fredsprojektet sikres. Der er også mange følelser på spil om, hvilke landområder mod nord, der fremover skal tilfalde sydcyprioterne, og hvilken sikkerhedsarkitektur Cypern skal have.
Læs også: En dyr genforening
Netop sikkerhed er afgørende. For Cypern-konflikten har rod i den omstændighed, at Cypern altid har været omstridt. Efter at korsridderne fravristede Venedig øen, var det osmannerne, der tog over, hvorefter Cypern var under administration af Storbritannien, der slap sit overherredømme i 1960. Allerede få år efter røg befolkningsgrupperne dog i totterne på hinanden, og derfra var der ikke langt til den krig, der efterfølgende fik de to amputerede Cypern-stater til i 30 år konsekvent at vende ryggen til hinanden.
Først i 2004, da Cypern blev optaget i EU, boksede daværende FN-generalsekretær Kofi Annan en fredsplan igennem. Freden glippede, da angsten rådede hos de græsktalende cyprioter: De ville ikke acceptere, at de tyrkiske soldater skulle blive på øen, selv om det er den afgørende sikkerhedsmæssige livsforsikring for nordcyprioterne. De er dog ikke kun et mindretal på øen, men også i deres egen stat, efter at Tyrkiet har sendt et stort antal bosættere til øen. Så mange nordcyprioter er med tiden kommet til den erkendelse, at det er bedre at komme i øjenhøjde med brødre og søstre i syd end at være underlagt Ankara.
Så hvor trykker skoen i dag? Finder de to cypriotiske præsidenter sammen om at oprette en fælles stat, skal der nikkes ja i Grækenland, i Storbritannien og i Tyrkiet, der over årtier har set Cypern som en del af landets udenrigspolitik. Cypern-konflikten og de tyrkiske ambitioner om EU-medlemskab hænger sammen, idet Cypern ikke er anerkendt af Tyrkiet. Sker det, og det er mestendels op til Tyrkiet, vil et veto omkring seks af i alt 33 forhandlingskapitler kunne ophæves med et fingerknips, for Tyrkiet og EU har efter mere end et årtis forhandlinger kun afsluttet ét magert kapitel.
En Cypern-aftale kan dog også blive knyttet til de gasforekomster, der er gjort i farvandet syd for Cypern, der både kan være med til at betale for den kommende genforening, men også give Tyrkiet en strategisk fordel, hvis en gasledning kommer til at gå til det tyrkiske fastland. Så selv om grundlaget for freden på Cypern skal skabes af øboerne selv, er det i sidste ende Tyrkiet, der sidder med nøglen. Den stadig mere uberegnelige præsident Erdogan kan derfor enten vælge at stikke nøglen i en stor åbning af EU-portene og en permanent fred på Cypern eller at gøre som hidtil: at beholde nøglerne i lommen.
",1.0,26. april 2016,"En Cypern-aftale kan dog også blive knyttet til de gasforekomster, der er gjort i farvandet syd for Cypern, der både kan være med til at betale for den kommende genforening, men også give Tyrkiet en strategisk fordel, hvis en gasledning kommer til at gå til det tyrkiske fastland. Så selv om grundlaget for freden på Cypern skal skabes af øboerne selv, er det i sidste ende Tyrkiet, der sidder med nøglen. Den stadig mere uberegnelige præsident Erdogan kan derfor enten vælge at stikke nøglen i en stor åbning af EU-portene og en permanent fred på Cypern eller at gøre som hidtil: at beholde nøglerne i lommen."
35,/debat/leder/2016/06/svaret,Svaret der ikke er,Mette Rodgers," EU-medlemskab er en kompleks størrelse, der griber ind i alle sektorer og derfor i et lands samlede økonomi. Det har betydning for landets sikkerhed, miljø, individuelle rettigheder og uendeligt mange andre ting. Men i den britiske debat er det immigration alene, der dominerer dagsordenen uden for det avislæsende segment.
Og på dette centrale punkt for millioner af britiske vælgere – herunder 28 procent af Labours – har fortalerne for fortsat EU-medlemskab – Remain-fløjen – ganske enkelt ikke et tilfredsstillende svar.
Labour har helt ignoreret immigration i sit kampagnemateriale og har – hvis adspurgt – forklaret, at EU-migration er godt for landet. Migranterne giver økonomisk overskud. De fylder huller i arbejdsmarkedet. Og – påpeger politikerne – der er 1,2 mio. britiske EU-migranter (eller expats, som de kaldes, når migrationen går i den retning), ligesom briterne selv nyder retten til visafri rejse til resten af Europa.
Dette er alle gode argumenter. Problemet er blot, at mange vælgere i Storbritanniens fattigste landsdele er ret ligeglade med, om de rige får indskrænket deres muligheder for at rejse på ferie eller arbejde i Europa, eller om EU-borgerne bidrager positivt til statens finanser. Hvorfor? Fordi de ikke mærker noget til den i EU-sammenhæng imponerende britiske vækst.
Derimod har de mærket konsekvenserne af den fri bevægelighed. Det er blevet sværere at finde et ufaglært job og få en tid hos lægen, og rundt om dem tales der sprog, de ikke forstår.
For denne gruppe vælgere – der føler sig hægtet af og fremmedgjorte – kan kun én ting overbevise dem om, at der er grund til at stemme for Remain, og det er, hvis de britiske politikere kan garantere, at de kan og vil begrænse EU-immigrationen.
Det svar kan de britiske Remain-politikere ikke give. David Camerons nødbremse bliver end ikke nævnt, for alle ved, at den ikke vil gøre nogen forskel.
Med andre ord: En uge før folkeafstemningen står det klart, at det er for sent at omgøre 10 års anti-europæisk propaganda og forvandle ’velfærdsturisterne’ til ’afgørende aktiver’ for det britiske arbejdsmarked og økonomi. Og samtidig er det for sent at tage de samfund, der er blevet berørt negativt af immigration, alvorligt.
Som konsekvens føles Brexit nu som det forventede resultat.
",2.0,16. juni 2016,"Labour har helt ignoreret immigration i sit kampagnemateriale og har – hvis adspurgt – forklaret, at EU-migration er godt for landet. Migranterne giver økonomisk overskud. De fylder huller i arbejdsmarkedet. Og – påpeger politikerne – der er 1,2 mio. britiske EU-migranter (eller expats, som de kaldes, når migrationen går i den retning), ligesom briterne selv nyder retten til visafri rejse til resten af Europa."
12728,/debat/2011/02/laeserbreve-4,Læserbreve,Informations Webredaktion," En fælles arv
Charlotte Dyremose, MF (K)
DR skal fremover lægge særlig vægt på formidlingen af den kristne kulturarv. Det har affødt en del kritik. Men kritikerne synes at glemme, at den kristne kulturarv er en fælles arv for alle danske.
Kristendommen er via folkekirken en del af vores grundlov. Det er der ikke noget ekskluderende i. Dertil kommer, at den kristne arv har betydelig indvirkning på, hvordan vi har indrettet vores samfund i dag. Vi har indrettet vores uger og helligdage efter kristendommens tradition. Staten overtog ved reformationen ikke bare kirkens forpligtelse til gudstjeneste, men også forpligtelsen over for syge og svage.
Og så er der hele vores etiske tankesæt, som også har sit afsæt i det kristne næstekærlighedsbudskab og i troen på det enkelte menneske som værdifuldt. Det er kun godt og rigtigt, at denne kulturarv bliver formidlet som en naturlig del af DR's public service-forpligtelse.
Hvis ikke vi som mennesker kender vores rødder, har vi svært ved at stå solidt i mødet med andre kulturer. Vi kan som danskere være stolte af vores kristne kulturarv, uanset om vi selv er kristne eller blot nyder godt af at være vokset op i  Grundtvigs fædreland med den frihed og den rummelighed, som den evangelisk lutherske folkekirke har været med til at sikre os.
Uanset hvad, så er det vigtigt, at vi alle forstår, hvorfor vores samfund ser ud, som det gør i dag. Her spiller den kristne kulturarv en ganske betydelig rolle.
Norden frem
Lave K. Broch, FN-forbundet
EU's, og dermed Danmarks støtte til Ben Ali og Hosni Mubarak hænger sammen med krigen mod terror og har ført til, at vi er blevet så bange for terrorister, at vi  støtter udemokratiske regimer, der træder på sine befolkninger.
Vi ender derfor selv med at blive en del af problemet. Det er på tide, at vi overvejer, hvordan vi kan ændre vores udenrigspolitik, så vi reelt kan bakke op om folkeret, demokrati, menneskerettigheder og bæredygtig udvikling.
Her vil det være oplagt at se nærmere på en øget nordisk koordinering af udenrigspolitik. Norden har internationalt set stor troværdighed, og de nordiske lande har ikke gamle koloniale interesser med i bagagen, når der skal laves udenrigspolitik. Vi vil derfor både kunne tale til allierede i Vesten, samtidig med at fattige lande vil kunne forstå, at vi ikke har skjulte dagsordener.
Men det betyder også, at vi af og til må turde at gå foran. Norge har længe spillet en aktiv rolle for fred i verden, og det kan vi lære af.
Mere Norden i dansk udenrigspolitik sikrer ikke, at alt bliver perfekt, men det kan være med til at give det skift, som er nødvendigt efter de udenrigspolitiske fejltrin i Nordafrika.
Møllers DR
Dorthe Sørensen, Roskilde
Det mest betænkelige ved den nye public service-kontrakt er, at den er forhandlet på plads med den gamle DR-chef og kulturforkæmper Per Stig Møller.
Det er også ham, der med vold og magt vil ødelægge P1 ved at trække 100 millioner kroner ud af budgettet til en ny privatdrevet radiokanal. Det er ca. det dobbelte af, hvad P1 drives for i dag. Og med den nye kontrakt vil P1's morgenflade blive helt ødelagt af morgenandagt.
Hvis Per Stig Møller både synes, at det er nødvendigt med en privat radiokanal, og at morgenandagten er så vigtig, hvorfor overtager den nye kanal så ikke forpligtigelsen til at sende den? Den ligger på den kanal, som den nye private kanal skal overtage, og den skal i forvejen pålægges forpligtelser.
Man kunne også oprette en DAB-kanal, der sender religiøst stof; et naturligt sted til både morgenandagt, fredagsbøn og katolske messer. Så kan alle søgende mennesker være sikre på at have nem adgang til dette. DR sender allerede en fredagsbøn en gang årligt, og de sender også enkelte katolske messer, så det kan godt lade sig gøre.
Mon Per Stig Møllers og VKO's projekt er at svække DR mest muligt, så lytterne helt dropper at høre radio?
Ny akkreditering på vej
Videnskabsminister  Charlotte Sahl-Madsen (K)
Tillid frem for kontrol. Det er den vej, vi skal. Men når Rasmus Willig 7. februar beskriver akkrediteringssystemet som tungt og helt unødvendigt, er jeg ikke enig.
Vi har brug for akkreditering for at sikre kvalitet og relevans i vores uddannelser. Ikke mindst fordi universiteternes egen kvalitetssikring og den eksterne kvalitetssikring af universiteterne har været et centralt element i de seneste års udvikling mod øget gennemsigtighed på uddannelsesområdet i Europa.
Jeg tror, det kan gøres enklere. Derfor ønsker jeg at følge Akkrediteringsrådets anbefalinger om at gå fra at akkreditere alle uddannelser til blot at akkreditere institutionerne. Det vil lette processen og sætte fokus på universiteternes egne kvalitetssikringssystemer.
Til gengæld ønsker jeg, at relevansen af uddannelserne skal spille en større rolle. Vi skal ikke have uddannelser, hvor store dele af kandidaterne efterfølgende ikke kan få job.
Rådet skal derfor have mulighed for at udtage enkelte uddannelser, hvor dimittenderne har meget høj arbejdsløshed, og lave en særlig akkreditering. Det skal sikre, at vi ikke uddanner til arbejdsløshed, men at vi har uddannelser, der matcher samfundets behov.
Venstre -  efterlønnens fødselshjælper
Palle Bruus, Vejle
Efterlønnen blev lovfæstet i 1970'erne af »den daværende socialdemokratiske regering«, skriver Karsten Hansen (7. februar).
Det er pudsigt, at der ofte må korrigeres på denne historie. Efterlønnen kom til verden, da Danmark havde en SV-regering fra 1978 til 1979 under Anker Jørgensen og Henning Christophersen.
Det kan godt være, at Socialdemokratiet var jordemoren; men Venstre stod i så fald fadder til den. Tillykke med det fuldvoksne barn.
Børnepsykiaternes ansvar
Knud Jacobsen,  praktiserende læge
De praktiserende læger gøres til hovedansvarlige for de lange ventetider i børne- og ungdomspsykiatrien (8. februar). Fordi vi ikke stiller de rette diagnoser, henviser vi dobbelt så mange som nødvendigt.
Hov, stop lige engang: Det er ikke den praktiserende læges opgave at stille en børnepsykiatrisk diagnose, ligesom det ikke er vores opgave at stille f.eks. diagnosen blindtarmsbetændelse.
Vi skal finde de mennesker, der kan mistænkes at have blindtarmsbetændelse,  henvise dem, og så skal specialisten stille diagnosen og evt. operere. Jeg indlægger vel dobbelt så mange for mistanke om blindtarmsbetændelse, som der bliver opereret. Og det er fint, så længe jeg ikke overser nogen.
Og hvis det er så nemt at skille de egentlig psykisk syge fra de blot uopdragne børn, at en ikke-psykiater kan gøre det på det kvarter, en konsultation varer, hvorfor laver de psykiatriske afdelinger så ikke en visitation, der straks efter henvisningen skiller fårene fra bukkene?
En specialist må da i hvert fald kunne gøre det på et kvarter, så det er begrænset, hvor meget det kan belaste afdelingerne.
Så kære psykiatriske kollegaer: Lær af kirurgerne og organiser jer i forhold til den opgave, I har. Halvdelen af de henviste børn hører ikke til hos jer, få dem skilt ud straks efter henvisningen.
I stedet for at gå og surmule over, hvor svært I har det, bør I forbedre jeres egen dårlige organisation, hvilket ventetider på op til to år er udtryk for.
Individ og ego
John Mogensen, København
Interviewet med Jørn Henrik Pedersen (8. februar) indeholder nogle interessante betragtninger om demonteringen af velfærdsstaten, der trods alt endnu ikke er demonteret.
Der er dog nogle sætninger, der må anholdes, og som udtrykker en beklagelig uklarhed om forholdet mellem fællesskab og individ.
»Man betonede ansvaret for fællesskabet på bekostning af individet«, hedder det sig, men det skete ikke på bekostning af individet. Den fællesskabsbaserede velfærd blev tværtimod til for individets skyld.
Nogle individer har selvfølgelig bekostet relativt meget via skatten, men næppe på bekostning af deres individualitet eller eksistens som individer.
Senere står der, at »der udvikles en stadig mere individualistisk tanke. Et større fokus på, hvad jeg får for mine skattekroner«. Det er vildledende at kalde det en individualistisk tanke. Det er mere passende at kalde det egoisme, som Anker Jørgensen også gjorde i sin tid som statsminister.
Individualisten værdsætter individet og individualiteten generelt, ikke kun det individ han selv er. For egoisten har andre individer knapt betydning som individer.
Demonteringen af velfærdsstaten består ikke i øget individualisering. Jørgen Henrik Petersen siger ganske rammende, at der er sket en udvikling fra 'det politiske menneske' til 'det økonomiske menneske'.
Men det er i høj grad en proces væk fra individualiseringen. Det økonomiske menneske aflægger sig sin individualitet for at kunne sælge sig selv eller stækker andres individualitet for at kunne få økonomisk udbytte af dem uden for mange følsomme hensyn.
Egoisten fremhæver måske et eller andet individuelt træk ved sig selv, som for øjeblikket er efterspurgt, og det skal så gøre det ud for individualitet.
Han har snarere gjort sig »afslebet som en rullesten, kurant som en gangbar mønt«, som Søren Kierkegaard sagde.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",4.0,10. februar 2011,"De praktiserende læger gøres til hovedansvarlige for de lange ventetider i børne- og ungdomspsykiatrien (8. februar). Fordi vi ikke stiller de rette diagnoser, henviser vi dobbelt så mange som nødvendigt."
5894,/debat/2014/01/glem-kunstig-intelligens-frygt-kunstig-idioti,"Glem kunstig intelligens, men frygt kunstig idioti",Tom Chatfield," 
	Store, ja ufattelige talstørrelser dukker gerne op i samtaler om computere. Har du for eksempel hørt om exabyten – en enhed for bitmængder, der måles i et 1-tal efterfulgt af 18 nuller? Eller hvad med petafloppet – en quadrillion beregninger gennemført på ét sekund. Under vores livs overflade bølger et informationhav, fra hvis dybder svar og optimeringer undertiden stiger op som vidunderlige søuhyrer. Dette er big datas for tiden så omtalte rige: De indtil i dag usete mængder af information, der genereres i hidtil uset tempo og i hidtil usete variationer.

	Fra partikelfysik og intelligente søgninger til sociale mediefølelser høster vi fordele over en stadig bredere vifte af områder. Vi bombarderes med informationer hinsides enhver mæthedsgrænse, mens talstørrelserne antager stadig mere astronomisk proportion. Men forsømmer vi at forholde os til det grundlæggende: Hvad er maskiner gode til, hvad er de mindre gode til? Hvornår er deres svar ubrugelige?

	Tag nu katte: At lære en computer at genkende katte har vist sig umådeligt svært. I 2012 fodrede Google en specialbygget supercomputer med 10 millioner kattebilleder (disse findes i rigelige mængder på nettet). Håbet var, at big data-alkymien kunne gøre for billedegenkendelse, hvad den har gjort for maskinoversættelse: At en algoritme ud fra en passende stor mængde eksempler kunne lære sig selv at komme med tilnærmelsvis korrekte svar på spørgsmålet: »Hvad er det«?

	Teknologiens kapitulation

	Men katte viste sig vanskeligere end ord. Selv om systemet lærte at opstille et sæt grove parametre for ’kattehed’, måtte det i sidste ende kapitulere over for variationerne i størrelse, placering, indstilling og kompleksitet. Selv da det blev udvidet til at omfatte analyse af 20.000 potentielle objektkategorier, lykkedes identifikationen kun med 15,8 procents nøjagtighed: en markant forbedring, men næppe et nyt digitalt daggry.

	Også på andre områder kan overmodige menneske-maskine-kombinationer være spektakulært unøjagtige. Som superstatistiker Nate Silver bemærker i sin bog fra 2012, The Signal and the Noise, har mange dataknuser-modeller et elendigt præstationsniveau, når det gælder om at få ret i forudsigelser, og beklageligvis indser modellernes udviklere først dette, når det allerede er for sent.

	»I hele discipliner har afgørende forudsigelser slået fuldstændig fejl, ofte med store omkostninger for samfundet«, noterer Silver og henviser bl.a. til biomedicinsk forskning, national sikkerhed, finansiel og økonomisk modellering, statskundskab og seismologi. A-kraftværket Fukushima blev konstrueret for at kunne modstå det formodet værste scenario. I stedet fik vi en afsløring af, hvor tragisk kløften kan være mellem ekspertmodellernes versioner af ’værste’ og virkelighedens ditto.

	Fordrejer virkeligheden

	At identificere katte har ikke så meget at gøre med at forudsige fremtiden. Men der et fællestræk på spil her: Den informationsprocessering, som begge aktiviteter bygger på, er ikke noget, vi er i stand til at forklare, hverken til maskiner eller over for os selv.

	Det ville ikke være et problem, hvis alle databehandlings-aktioner i lighed med Googles kattegenkendelsesøvelse var rene eksperimenter, med klare kriterier for fiasko, succes og trinvise forbedringer. I stedet tenderer banaliserende fraser som ’big data’ imod at skjule et semantisk fupnummer, hvor de resultater, systemet genererer, bliver forvekslet med en troværdig repræsentation af verden – eller værre: en besnærende forudsigelig erstatning for den. Hver eneste byte data i verden er produceret, ikke fundet. Og produceret efter metoder med indbygget virkelighedsfordrejning.

	Når Facebook udfritter mig om, hvad jeg ’synes godt om’, sker det ud fra den forhåndsantagelse, at jeg forholder mig til verden på én af to måder – jeg kan lide noget eller er ligeglad. Når Facebook akkumulerer resultaterne af mine og en milliard andres likes, opstår der i teorien forunderlige nye indsigter. Desværre bygger de på en totalt endimensionel præferencemodel, der muligvis kan skabe rentabel profilering med henblik på markedsføring, men er elendig til at udbygge vores forståelse af den menneskelige bevidsthed eller af den konkrete personlighed.

	Kunstig idioti

	Alle målinger bygger på valg: Hvad skal medtages, hvad skal udelukkes? Hvis en computer en dag skulle få lært sig selv at genkende billeder af katte med absolut nøjagtighed, ville den så vide, hvad en kat var? Kun hvis vi omdefinerer katte til være tavse, ubevægelige, lugtfrie sekvenser af informationer, der danner to-dimensionelle billeder. Hvis en computer kunne lære sig at identificere dig, kære læser, med absolut nøjagtighed ud fra de digitale spor, du afsætter via din sociale medietilstedeværelse, telefonopkald og bankaktiviteter, ville den så vide, hvad det vil sige at være dig? Kun hvis du omdefinerer din person til at være en serie af sporbare datasekvenser, som uophørligt overvåges af maskiner. Hvilket selvfølgelig kan lyde som en fremragende idé for visse mennesker.

	Big datas største illusion er, at informationer på nogen måde kan skilles fra livet. ’Personlige data’ lyder så meget mindre personligt end de ting, det omfatter: samtaler, møder, rejser, ejendele, indtjening, parforhold, overbevisninger, selvudfoldelse. Men der er intet sted, hvor disse data ender, og det virkelige os begynder. Som computerentusiaster påpeger, er 90 procent af alle data i dag kun produceret inden for de seneste få år. Intet tyder på, at vi skulle være blevet ni gange klogere end alle andre, der har levet, for alt, der kan bygges på en milliard dårlige antagelser, er virkeligt massive og massivt elendige svar.

	Derfor bør vi glemme alt om kunstig intelligens – i big datas fagre nye verden er det kunstigt idioti, vi må tage os i agt for.

Tom Chatfield er britisk teknologikritiker

© The Guardian og Information 

Oversat af Niels Ivar Larsen
",7.0,9. januar 2014,"	Store, ja ufattelige talstørrelser dukker gerne op i samtaler om computere. Har du for eksempel hørt om exabyten – en enhed for bitmængder, der måles i et 1-tal efterfulgt af 18 nuller? Eller hvad med petafloppet – en quadrillion beregninger gennemført på ét sekund. Under vores livs overflade bølger et informationhav, fra hvis dybder svar og optimeringer undertiden stiger op som vidunderlige søuhyrer. Dette er big datas for tiden så omtalte rige: De indtil i dag usete mængder af information, der genereres i hidtil uset tempo og i hidtil usete variationer."
5716,/debat/2014/02/uddannelsesparat,Uddannelsesparat - eller hvad?,Pia Fris Laneth," 
	Kontanthjælpsreformen havde været i kraft i præcis 31 dage, da beskæftigelsesminister Mette Frederiksen (S) i lørdags indrømmede, at der er behov for at kigge den efter i sømmene. Det viser sig nemlig, at kommunerne vurderer unges parathed til at tage en uddannelse vidt forskelligt: I nogle kommuner er kun 14 procent af de unge gået fra kontanthjælp til den nye uddannelseshjælp, mens det i andre kommuner er hele 87 procent. Forskellen mellem ydelserne er mærkbar – 10.689 kroner henholdsvis 5.839 kroner om måneden.

	Mette Frederiksen »er rystet over, at der er så store forskelle kommunerne imellem. Derfor er jeg nødt til at reagere allerede nu,« understregede hun over for Ritzau.

	Jamen, hvad havde hun regnet med? Man skal være selektivt uopmærksom for at være uvidende om, at kommunernes opfattelse af borgernes pligter og rettigheder mildt sagt er stærkt varierende – både når det gælder antallet af ugentlige brusebade til de gamle og villigheden til at bevilge revalideringsydelse, kvaliteten af jobtilbud til arbejdsløse, uddannelsesvejledning osv. Det er kilden til den eviggrønne konflikt mellem kommunal selvbestemmelse versus krav om retsbestemte ydelser og ens standard over for alle landets borgere.

	Ugen før DONG-sagens klimaks og SF’s opløsning bragte P1-magasinet Orienterings retspolitiske medarbejder, Jesper Tynell, to eksempler på, at unge, der slet ikke er i stand til tage en uddannelse, alligevel bliver frataget deres kontanthjælp.

	Tynell var taget til Randers for at besøge Marie, Mehmet og deres to børn – den mindste kun et par måneder gammel. På sofabordet lå to breve, som Randers kommune sendte til Marie i slutningen af 2013. I det ene står, at hun har ret til barselsorlov til slutningen september 2014. I det andet skriver sagsbehandleren, at Marie vurderes som uddannelsesparat og derfor fra årsskiftet 2014 overgår til den lave uddannelseshjælp.

	Ligesom Marie har Mehmet taget grundforløbet på social- og sundhedsskolen. Da han ikke kom ind på den pædagogiske assistentuddannelse, sendte kommunen ham i efteråret i virksomhedspraktik i en Fakta-butik. Her løftede han en palle forkert og fik et knæk i ryggen. Trods smerter fortsatte Mehmet med at gå på arbejde – for at undgå den ydmygende kontanthjælp, forklarede han – indtil han en måned senere blev sygemeldt med en alvorlig rygskade. Mehmet får stærkt smertestillende medicin og har et langvarigt genoptræningsforløb foran sig. Men også han fik i december 2013 brev om, at han er uddannelsesparat – og derfor overgår til uddannelseshjælp.

	Maries og Mehmets situation er i selvlysende modsætning til det erklærede formål med at indføre uddannelseshjælp til unge under 30 år: »Dem, der kan tage en uddannelse, skal gøre det. Dem, der ikke kan endnu, skal have en bedre hjælp,« har Mette Frederiksen sagt utallige gange.

	Som sædvanligt gemmer Djævlen sig i detaljen, i dette tilfælde bemærkningerne til lovforslaget. Her står, at »unge, der vurderes at kunne påbegynde en uddannelse inden for cirka et år og gennemføre denne uddannelse, vil blive visiteret som uddannelsesparate«. Denne definition giver kommunerne mulighed for at sætte kvinder under 30 år, der er på barsel, samt sygemeldte, der forventes at blive raske i løbet af et år, på uddannelseshjælp.

	Jesper Tynell forsøgte at få en kommentar fra Mette Frederiksen, men forgæves. Til gengæld meldte Dansk Folkepartis arbejdsmarkedspolitiske ordfører, Bent Bøgsted, sig som socialpolitisk vagthund. I orientering den 24. januar erklærede han for åben mikrofon, at lovbemærkningernes definition af uddannelsesparathed strider mod den aftale, han har været med til at indgå: »Når man er uddannelsesparat, er man uddannelsesparat – ikke et år før,« sagde han – som en selvfølge.

	Denne opsigtsvækkende historie druknede i DONG og SF-cirkus. Og da kaos på Christiansborg i lørdags nåede sjældent sete højder, dukkede beskæftigelsesministeren op af sit flyverskjul og meddelte, at kommunernes vidt forskellige tolkning af loven er »et kæmpe retssikkerhedsmæssigt problem« og kan risikere »at blive et meget stort socialpolitisk problem«. Hun nedsætter nu en ministeriel taskforce, ændrer vejledningen til kommunerne, og kræver en forklaring på deres praksis.

	Så nu mangler Mette Frederiksen bare at indse, at det er selve loven, den er helt galt med.

Pia Fris Laneth er forfatter og foredragsholder
",80.0,4. februar 2014,"	Ligesom Marie har Mehmet taget grundforløbet på social- og sundhedsskolen. Da han ikke kom ind på den pædagogiske assistentuddannelse, sendte kommunen ham i efteråret i virksomhedspraktik i en Fakta-butik. Her løftede han en palle forkert og fik et knæk i ryggen. Trods smerter fortsatte Mehmet med at gå på arbejde – for at undgå den ydmygende kontanthjælp, forklarede han – indtil han en måned senere blev sygemeldt med en alvorlig rygskade. Mehmet får stærkt smertestillende medicin og har et langvarigt genoptræningsforløb foran sig. Men også han fik i december 2013 brev om, at han er uddannelsesparat – og derfor overgår til uddannelseshjælp."
2973,/debat/2015/03/kaere-inger-stoejberg-raaber-hernede-bunden,"Kære Inger Støjberg, jeg råber til dig hernede fra bunden",Sarah Elizabeth Daley," Ti minutter efter at jeg endnu en gang havde fået afslag på et job – denne gang på en deltidsstilling, jeg brændende ønskede mig – satte jeg mig ned og skrev et brev til dig, Inger Støjberg. Jeg skrev til dig, fordi jeg er dybt påvirket af jeres kampagne mod kontanthjælpsmodtagere og over at høre dig forsvare den i diverse medier med budskaber om, at »vi« – altså kontanthjælpsmodtagerne – er uden for fællesskabet og ikke bidrager.
Du sagde også, at kontanthjælpsydelsen skal skæres, men du nægtede at sige hvor meget.
Det her er ikke en sjov leg, Inger. Det er en meget ubehagelig magtleg.
Kontanthjælpsydelsen er så lav, at hvis bare én fejl begås, ryger hele budgetkontoen i afgrunden, og al ens energi går til bare at overleve.
I mit tilfælde er det SKAT, der har nosset i det. Det betyder, at jeg pludselig skylder dem en masse penge, som jeg ikke har. Derfor bliver en tur i Netto med min 4-årige, der gerne vil have dyre ostehaps, et helvede. Ostehaps, for helvede Inger!
Jeg skal også beslutte, hvilke regninger der kan vente, fordi jeg stadig mangler at betale to måneders husleje.
Inger, jeg ved godt, at du aldrig har prøvet at stå i sådan en situation … men prøv nu bare at sætte dig ind i det. Du mener, at netop et økonomisk helvede vil betyde, at jeg og andre får et arbejde. Sådan ud af det blå. Jeg kan fortælle dig, at det ikke er tilfældet, selv om jeg søger arbejde nonstop.
Forblændet af privilegier
Jeg er ikke ude efter din medlidenhed. Jeg vil have din opmærksomhed. Jeg vil have, at du skal lytte til mig.
Jeg er 33 år og kontanthjælpsmodtager. Men det er ikke det eneste, jeg er. Jeg er kvinde, mor, akademiker, der mangler at skrive mit speciale, feminist, arbejdsløs, homoseksuel, venlig, empatisk, dygtig, passioneret, følsom, ked af det, vred, glad og sjov. Med andre ord et menneske med mange nuancer og facetter.
Da jeg så jeres nye kampagne, vendte jeg i første omgang bare øjne, sukkede og tænkte: »Fuck, hvor er det der langt ude.« Men så ramte det mig. Mærkatet. Det klistrende, stigmatiserende og marginaliserende mærkat.
Jeres logik er helt enkel: Giv de arbejdsløse færre penge, så det kan betale sig at arbejde. For 2.000 kroner mere om måneden rækker kun til et par sko, og det er ikke incitament nok til at arbejde. Undskyld mig, Inger, den konklusion siger langt mere om jeres position og privilegier end om os.
Værre endnu er den modsætning, I sætter op mellem dem, der knokler, og dem, der dovner. Jeg og alle andre, der modtager kontanthjælp, er ærkeeksemplerne på dem, der dovner, selv om vi dagligt søger arbejde; møder op på Jobcenteret, hvor der er sikkerhedsvagter, fordi risikoen for menneskelige sammenbrud gør det nødvendigt. Selv om vi bliver tvunget i nyttejob, hvor vi reelt bliver brugt som gratis arbejdskraft, samtidig med at vi skal stå til rådighed.
Min ryg er ikke længere rank
Jeg mødte systemet med oprejst pande og rank ryg. Det har jeg ikke længere, fordi jeg dagligt skal tjekke ind i et kæmpe maskineri, hvor jeg er mistænkeliggjort på forhånd. Det er svært at holde ryggen rank, når nogen konstant slår på den.
Det er svært, Inger, at holde ryggen rank, når du konstant mistænkeliggør kontanthjælpsmodtageres intentioner og motiver. Hver gang jeg møder nye mennesker, gruer jeg for, at de vil spørge: »Nå, hvad laver du så?« For hvis jeg svarer helt ærligt, kan jeg være ret sikker på, at det, folk hører mig sige, er: »Jeg feder den på sofaen og lader andre betale gildet.« Ord, Inger! Jo flere gange noget gentages, uanset udsagnets sandhedsværdi, des mere sandt fremstår det.
Dit partis kampagneplakater klistres ikke kun på byens mure. De klistres på levende mennesker, der i forvejen har svært ved at ånde og bevæge sig. Skammen er handlingslammende. Alt det, jeg også er som menneske, bliver skjult for mig, fordi jeg primært er en kontanthjælpsmodtager, der forsøger at få hverdagen til at hænge sammen. I den stressede situation er det forbavsende og skræmmende let at glemme alle de nuancer og facetter, man også rummer som menneske.
Tynget af stigma
De mennesker i samfundet, som har den højeste sociale, økonomiske og politiske kapital, har definitionsretten og magten til at bestemme, hvem der tilhører hvilke kategorier, hvem der hører til, og hvem der ikke hører til i fællesskabet. Det fællesskab er du og dit parti med til at definere. Når du beskriver kontanthjælpsmodtagere, som om vi står i modsætning til alle andre, skubber du os ud.
Mennesker er ikke frie, men bærere af markører og mærkater, andre klistrer på dem. Derfor har det stor betydning, hvordan andre opfatter og oplever én, italesætter én og møder én. Det er også altafgørende for ens sociale mobilitet. Nogle mærkater og markører er så svære og tunge at bære rundt på, at det bliver svært at bevæge sig.
Mennesker er ikke frie. Alle mennesker oplever verden fra et ståsted, en position, og du taler fra en af de mest privilegerede positioner, der findes. Du har politisk og økonomisk magt, og dermed også social magt, og uendelige mængder af social mobilitet i kraft af din magt. Du er ikke bærer af stigma eller negative mærkater. Nej, du er med til at opfinde dem, definere dem, gentage dem og klistre dem på andre.
Alle mennesker oplever verden fra et ståsted, en position. Jeg taler fra bunden, klistret til med stigma og skam over at være arbejdsløs, uden for fællesskabet, skammet ud af fællesskabet.
Elitens hån
Jeres kampagne skaber ikke arbejdspladser, og den motiverer ingen. Den er med til at cementere jer som en elite, der har ret til at klistre andre til. Til at håne dem, der ikke ligner jer. Den er med til at cementere og illustrere, hvor forbandet langt op der er til jer. Den cementerer det faktum, at jeg og andre tilhører grupper, vi ikke selv har magt til at definere.
Vi kontanthjælpsmodtagere er teknisk set bare modtagere af en kontant ydelse. Vi er ikke dovne, ligeglade, nassere eller noget af det andet, I kalder os. Jeres ord er med til skabe og definere virkeligheden. De er med til at låse os fast.
Jeg råber til dig, Inger. Jeg råber på vegne af alle mine medmennesker, der er tynget af stigma og er marginaliserede, fordi jeg har fået det privilegium at have et sted at råbe fra, og med det følger et ansvar.
Jeg siger ikke, at du skal undskylde for eller føle skam over din magt og dine privilegier. Jeg siger, at du er nødt til at erkende, at du har dem, og at du er nødt til at tage ansvar for din position øverst i hierarkiet.
At du som folkevalgt er repræsentant for folket, gør bare ansvaret endnu større. Jeg og vi er folket. Vi helt nederst, vi på bunden er også mennesker, selv om du ikke kan se os, fordi dine kampagneskilte skygger.
Stop op, Inger. Du skal være dig dine privilegier og magt bevidst. Brug den til at skabe i stedet for at splitte og trampe på andre.
Måske føler du lige nu, at jeg taler ned til dig, men det har jeg slet ikke magt til. For du er helt deroppe et sted, hvor jeg ikke kan nå dig. Vi – os på kontanthjælp – er stigmatiserede i en sådan grad, at vi fremstår som usynlige. Vores stemmer knækker, fordi det er så svært at finde ord, når man er så ked af det og skammer sig så meget.
Vi råber hernede fra: Hold op med at tale ned til os. Hold op med stigmatisere os, så vi hverken kan ånde eller bevæge os.
Sarah Elizabeth Daley er kontanthjælpsmodtager




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",73.0,13. marts 2015,"Mennesker er ikke frie, men bærere af markører og mærkater, andre klistrer på dem. Derfor har det stor betydning, hvordan andre opfatter og oplever én, italesætter én og møder én. Det er også altafgørende for ens sociale mobilitet. Nogle mærkater og markører er så svære og tunge at bære rundt på, at det bliver svært at bevæge sig."
2112,/debat/2015/07/traaden-europa-tabt,Tråden Europa har tabt,Stefano Rodotà," Jeg kan ikke se mig selv i det Europa, som blev født forleden. Det ser ud til, at Unionen har opgivet ambitionen om at skabe sin befolkning. Det bør især dem, der har investeret i det europæiske fællesskab som et storslået politisk projekt, tage bestik af, for kun med udgangspunkt i disse bitre, men realistiske overvejelser vil de kunne gøre sig håb om at finde den tråd, der nu synes tabt.
Lad os droppe hykleriet og klicheerne: Et godt kompromis, hverken vindere eller tabere, nu kommer væksten, efter løsningen på det græske problem kommer løsningen på problemet Bruxelles, der er brug for et politisk Europa.
Hvordan kan man ignorere, at netop gennem det græske spørgsmål har man forsøgt at løse ’Problemet Bruxelles’ og med usædvanlig strenghed annonceret, hvilket EU vi kan forvente os, hvad angår politisk ledelse, magtbalance, indhold?
Man behøver kun at nævne Tysklands indiskutable overherredømme for at påpege, hvor svag tesen om François Hollandes vigtige mægling var. Sandheden er, at forløbet har bekræftet de europæiske socialdemokratiers opløsning. I det tomrum, der er opstået, har de populistiske EU-modstanderpartier for længst vundet indpas, mens de socialdemokratiske og socialistiske partier ikke har været i stand til at udvikle en plausibel modstrategi.
Det tyske socialdemokratis seneste optræden – med udtalelser fra vicekansleren og Europaparlamentets formand – er intet mindre end pinlig. De øvrige partier i Socialistisk Internationale har også tilpasset sig så totalt, at deres programmer ikke er til at skelne fra de borgerliges. Med de seneste enstemmige beslutninger i Bruxelles er vi helt åbenlyst trådt ind i det europæiske enhedspartis tidsalder.
Union uden folk
Det er dog ikke nok til at imødegå risikoen fra den fremstormende populisme. Selv om EU har besluttet at udvikle sig som en organisation uden folk, forsvinder folket ikke. Det har to følger: Befolkningerne tager hævn, og vi oplever eksempler på destruktiv gennationalisering. Man kan ikke fordømme det nationalistiske i Tsipras’ beslutning om at udskrive en folkeafstemning og samtidig ignorere, at Tysklands europapolitik er åbenlyst betinget af indenrigspolitiske forhold. Og hvis intentionen var at straffe Tsipras for at give spanske Podemos en lærestreg, er det en udsigtsløs strategi, som med sin despekt for demokratiet vil medføre en opløsningsproces i EU.
 Chartret har i dag den samme juridiske status som traktaterne, men det er fortrængt fra EU’s institutionelle ramme på grund af en overmægtig økonomisk logik 
Stefano Rodotà


Spørgsmålet om den nødvendige legitimering af EU gennem andet end rent økonomiske mekanismer blev forsøgt besvaret, da Det Europæiske Råd (EU’s stats- og regeringschefer, red.) i 1999 iværksatte udarbejdelsen af et Charter om grundlæggende rettigheder. Man retfærdiggjorde initiativet ved at understrege, at »beskyttelsen af de grundlæggende rettigheder er et af EU’s fundamentale principper og en ufravigelig forudsætning for dens legitimitet«.
Dette er ikke en nostalgisk påmindelse, for ordene indfangede et afgørende punkt i EU’s udvikling. Det står nemlig klart, at Den Økonomiske og Monetære Union må ledsages af en rettighedsmæssig integration, hvis EU skal opnå fuld legitimitet i befolkningens øjne. Chartret har i dag den samme juridiske status som traktaterne, men det er fortrængt fra EU’s institutionelle ramme på grund af en overmægtig økonomisk logik. Det demokratiske underskud, som altid har karakteriseret EU, suppleres således af et stadig mere ødelæggende legitimitetsunderskud, som er på grænsen til det ulovlige.
Økonomisk totalitarisme
Det er derfor ikke grebet ud af den blå luft at forestille sig, at et »mere politisk« EU, som konstant efterlyses, ikke kan være andet end institutionaliseringen og formaliseringen af den skånselsløse magtudøvelse, som har medført ekskludering af mennesker og ekspropriering af rettigheder. Afstanden til ordene i chartrets præambel om, at Unionen »sætter mennesket i centrum for sit virke«, bliver stadig større på grund af en institutionel indsnævring, hvor finanspagten gennem EU-traktatmodifikationer bliver et stadig vigtigere holdepunkt.
Er det sociale, det værdige livs og rettighedernes Europa så endegyldigt tabt? Spørgsmålet er legitimt, og svarene er overvejende pessimistiske. Men en så trøstesløs konklusion bør tempereres af en analyse med udgangspunkt i et andet spørgsmål: Er der politiske kræfter, som kan genoptage kampen for sociale rettigheder, ikke som et egoistisk forlangende i forhold til »den polske blikkenslager«, men som en konkret mulighed for statslig og overnational handling, der kan drage nytte af alle de analyser, som har påvist den hidtil førte politiks destruktive kraft? Vil denne kulturelle bevidsthed konsolidere sig, og vil den føre til konkrete initiativer? Man må ikke glemme, at Den Kolde Krig blev udkæmpet ved konkret at vise, at et demokrati, som er baseret på civile rettigheder, er overlegent. Burde det ikke være forbilledet i den nye konflikt mod den økonomiske totalitarisme?
© Stefano Rodotà og Information 
Oversat af Mads Frese
Stefano Rodotà er professor emeritus i civilret ved La Sapienza Universitet i Rom, tidligere parlamentariker og medforfatter til EU’s Charter om grundlæggende rettigheder
",37.0,21. juli 2015,"Stefano Rodotà er professor emeritus i civilret ved La Sapienza Universitet i Rom, tidligere parlamentariker og medforfatter til EU’s Charter om grundlæggende rettigheder"
5711,/debat/2014/02/laeserbreve-18,Læserbreve,," 
	SF opløser sig for demokratiet

Torben Kjær, Hillerød

	Mattias Tesfaye (S) og andre tidligere SF-medlemmer har forklaret partiets opløsning med manglende forståelse af det globale markeds vilkår. Altså totalt knæfald for markedet og det repræsentative værktøj som værende demokrati nok i sig selv.

	Problemet er, at selv socialister har glemt, at demokratiet er menneskers ret til indflydelse på eget liv. Især når det gælder vitale forhold som fælles energiforsyning, der for socialister aldrig burde være en handelsvare og slet ikke sælges til udenlandske kapitalinteresser.

	Opløsning er blot et tegn på, at partiet har taget demokratiet alvorligt ved, sammen med et stort flertal i befolkningen, at sige nej til at sælge danske interesser til en af verdens største kapitalforbrydere.

	Sorte var imod brug af n-ordet

Hanne Willert, Frederiksberg

	Kære Christian Braad Thomsen. Det er ganske rigtigt, som du skriver den 30. januar, at både Luther King, Duke Ellington og LeRoi Jones omtalte sig selv og andre som negroes. Men verden forandrede sig altså i sidste halvdel af 1960’erne, især for sorte i USA.

	Efter at borgerretsbevægelsen i 1960’erne havde kæmpet for negernes rettigheder og ligestilling, opstod de mere radikale sorte bevægelser, Black Panthers og Black Power-bevægelsen. Disse bevægelser og deres tilhængere frabad sig at blive omtalt som negroes.

	Det var derfor ikke »en politisk korrekt svensker af henkøn«, der fandt på, at ordet neger var uønsket. Det var de sorte selv. Ved udgangen af 1960’erne var det nærmest uhørt for sorte mennesker i USA og for progressive hvide at omtale sorte mennesker som negroes.

	Politiker, kæmp for dine værdier

Katrine Gudmandsen, Helsingør

	For nylig stod jeg igen på Christiansborg Slotsplads og frøs for at fortælle jer politikere, at I er ved at begå en kæmpe fejl. Ligesom I gjorde med SU- og kontanthjælpsreformen. Igen stod jeg og håbede på, at demokrati stadig var en meningsfuld konstellation. Men I snyder os. Vi larmer, maler bannere, pakker ungerne ned og skynder os af sted på cyklen. Hurtige som superhelte med kappen blafrende i vinden kommer vi igen demokratiet til undsætning. Ding dong, vågn nu op. Vi skal ikke basere et land på mistillid.

	I skal blive i de partier, som I troede på, og ikke tage mandatet med et andet sted hen. Det var ikke den aftale, vi indgik, da I fik vores stemme. Jeres handlinger vil give genlyd i generationer. Generationer, der, når I er blevet flot portrætteret og hængt op inde på gangene, skal lede landet videre. Kun I kan tage på jeres kappe at fastholde jeres værdier.

	Man kan ikke bare spare

Mikael Hertoft, København

	Der var en gang en bonde i Jylland. Han syntes, at hans dyr spiste alt for meget. De må kunne spise mindre og stadig give god mælk, æg og kød, tænkte han. De skal lære ikke at spise. Så begyndte han at give sine dyr mindre mad. Kalvene gav han vand i mælken, og hestene fik mindre havre.

	Det gik godt, og han sparede en masse penge. Kalvene voksede ganske vist ikke så hurtigt, hestene løb langsomt, og hønsene lagde færre æg. Men de skal lære det, tænkte han. Så han fortsatte med at komme mere vand i mælken. Det gik så godt, at han til sidst holdt helt op med at give dyrene mad. Så var økonomien i top. Han tjente masser af penge. Lige indtil den dag, hvor alle dyrene døde.

	Det er et gammel jysk folkesagn, som nutidens politikere måske skulle tage at genlæse.

	Smil til overenskomst

Bo Christensen, 3F Privat Service, Hotel og Restauration

	Mads Strarup efterlyser i sit læserbrev den 4. februar en smiley-ordning for overenskomstdækningen af restauranter og cafeer. En sådan ordning findes allerede. Den er bare ikke statslig, men udviklet af 3F. På hjemmesiden www.okforhold.dk findes alle overenskomstdækkede restauranter i Danmark.

	Det kan være en smule bøvlet at slæbe sin pc på en bytur, derfor findes der også en gratis app. Her er der mulighed for at vælge kategori og søge på eksempelvis cafeer i nærheden. Der er også en orange mærkat med flueben, teksten ’ok forhold’ og årstal, der kan findes ved indgangen til de overenskomstdækkede restauranter. Der er altså mulighed for at planlægge sit restaurantbesøg hjemmefra og ændre planerne undervejs, hvis man har en smartphone.

	Mærkningsordningen er udviklet som en støtteordning til de restauratører, der har valgt at sikre deres ansatte ordnede arbejdsforhold gennem overenskomst med 3F, og som kompensation for den unfair konkurrence fra de restauratører, der hellere vil konkurrere på dårlige løn- og arbejdsforhold til deres ansatte, end på pris og kvalitet. Støt de overenskomstdækkede restauratører og få en god smag i munden.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,5. februar 2014,En artikel pr. redaktion - sendt til jer hver søndag
1553,/debat/2015/10/topskattefaelden,Topskattefælden,Sebastian Dorset," Jeg er en swinger. Så er det ude. Altså ikke på den festlige, seksuelle måde, men på skattemåden. Jeg svinger mellem topskat og ikke topskat.
Nogle år går godt, andre år mindre, men jeg er fint tilfreds, bare så ingen bliver unødigt nervøse. Men jeg ved faktisk ikke, før jeg ser min årsopgørelse, om jeg er faldet i topskattefælden eller ej.
Og nu vil jeg så høre, om jeg er den eneste, der har det sådan? Jeg er klar over, at der er mange, der bliver snydt for det lille spændingsmoment i kraft af noget, der kaldes ’faste lønninger’ (et fænomen, der i freelancekredse betragtes som en myte på linje med påskeharen).
Men der må være nogen derude, der går psykisk ned og nægter at stå op om morgenen, hvis de bliver ramt af denne så frygtede topskat på en mere fast basis? Det får vi hele tiden at vide: Hvis det er motiverende at fjerne den, må den jo være demotiverende nu. Men er det så mig, der er dum og umoden, når jeg ikke holder vagtsomt øje med, hvornår min indtægt bringer mig ind under topskattens frygtede terrorregime?
Når man hører borgerlige økonomer udbrede sig om topskattens skadelige effekter på motivationen, får man i hvert fald indtryk af, at den hærger den danske arbejdsstyrke som en tsunami gennem en majsmark, og efterlader sig en horde af sukkende, udslukte mennesker i sit kølvand, der modløse sidder i deres undertøj og spiser morgenmadsprodukter direkte fra pakken.
Nu er jeg så heldig at have verdens bedste job og skal da slet ikke udelukke, at der findes folk, som keder sig på deres arbejde. Men hvis man sidder og bruger tid på at regne ud, hvad man tjener i timen, mens man arbejder, så vil jeg postulere, at det nok er jobbets kvaliteter og ikke topskatten, den er gal med. Det er mærkeligt, at det skulle være nødvendigt at gentage noget så indlysende, men arbejdet er så stor en del af vores identitet, at vi ikke kan undvære det: Ellers var vi tvunget til udelukkende at tale om vejret ved familiefester og tilbringe uudholdelige mængder tid med vores børn.
Ingen har vel et visitkort (hvis de stadig findes), hvorpå der står »Kejthåndet«. Eller: »Jeg spiller ukulele på hobbyplan«. Eller: »Glad for at se golf«?
Så jeg spørger helt oprigtigt, om de personer findes andre steder end i hovederne på borgerlige økonomer? Altså de mennesker, der laver cost-benefit-analyser af arbejdsdagen og ikke forlader hjemmet, hvis udkommet falder under er særlig grænse? Og hvis de ikke findes, kan vi så ikke lade være med at snakke mere om dem? De kan selvfølgelig få en årlig dag lige som julemanden og bemeldte påskehare, men kan vi for guds skyld (sic!) tage dem lige så lidt alvorligt?
Nu kan man selvfølgelig indvende, at der er så meget, jeg ikke forstår. Men hvis det at betale til den fælles kasse via sin skat er så demotiverende, hvordan kan det så være, at Danmark er et af de lande, hvor allerflest går på arbejde, når vi nu som ofte påstået (og sjældent påvist) har ’verdens højeste skattetryk’?
Kan det være, fordi det på alle tænkelige parametre kan betale sig at arbejde? Man får f.eks. det dér løn ud af det, og jo mere man arbejder, jo mere af den, får man. Uanset skatten. At lovgive efter de få, der ikke orker, er som at træne sine mavemuskler udelukkende ved hjælp af ironi: Det kan ikke udelukkes, det har en effekt, men sandsynligvis ikke den tilsigtede, og man får stødt en masse mennesker fra sig i processen.
Så har jeg en meget bedre plan til at øge arbejdsudbuddet: Hvis det får flere kontanthjælpsmodtagere i arbejde, at man tager pengene fra dem, så burde vi jo hæve skatterne markant. F.eks. topskat på først tjente krone. Så ville pengemanglen tvinge os til at knokle som aldrig før. Uden at være nationaløkonom vil jeg gætte på, at det ville give gode penge til fællesskabet.
Det ville selvfølgelig ødelægge mit lille spændingsmoment, når årsopgørelsen skulle åbnes. Men jeg er i forvejen ved at være træt af det dér swingerliv.
Sebastian Dorset er komiker.Klummen er udtryk for skribentens egen holdning
",70.0,12. oktober 2015,"Kan det være, fordi det på alle tænkelige parametre kan betale sig at arbejde? Man får f.eks. det dér løn ud af det, og jo mere man arbejder, jo mere af den, får man. Uanset skatten. At lovgive efter de få, der ikke orker, er som at træne sine mavemuskler udelukkende ved hjælp af ironi: Det kan ikke udelukkes, det har en effekt, men sandsynligvis ikke den tilsigtede, og man får stødt en masse mennesker fra sig i processen."
7578,/debat/leder/2013/05/gud-mener-oeeehh,"Det, Gud mener, er ... øeehh",David Rehling," Hvad mener Gud om verdens gang? Tjaeh, øeehh.
Er man ægte troende katolik, er det let at svare på. En katolik kan nemlig holde sig til, hvad paven mener, for paven er Guds stedfortræder på jord og tilmed ufejlbarlig.
Er man derimod medlem af den danske folkekirke, er det sværere at finde Guds mening. Ganske vist har folkekirken ’Den hellige Skifts kanoniske bøger’: Det Gamle Testamente og Det Nye Testamente. Men det kræver ikke megen læsning af testamenterne, før det fremgår, at de har forskellige guder: Det Gamle Testamentes straffende Gud og Det Nye Testamentes barmhjertige gudssøn.
Denne modsætning dølger teologer med forklaringen: Bibelen er ikke Guds ord, men Guds ord står i den. Spørgsmålet er bare: Hvor?
Og se, det kan der være vidt forskellige synspunkter på. Derfor har folkekirken sine forskellige fløje. Synes man som medlem af folkekirken, at den stedlige præst tolker teksten forkert, kan man løse sognebånd til en præst, der lyder rigtigere. Den danske folkekirke er rummelig. Der er nemlig ingen, der har patent på at udlægge skriftstederne. Ansvaret for den rette lære svæver et eller andet sted mellem præster, biskopper, kirkeminister og de spøjse, sjældent anvendte gejstlige domstole.
Ovenstående indledningsbøn har som sin årsag, at folkekirkens nuværende uklare magtfordeling måske står foran en slags afklaring.
I går kom et debatoplæg fra det regeringsnedsatte ’Udvalg om en mere sammenhængende og moderne styringsstruktur for folkekirken’. Udvalget har tidligere ombudsmand og juraprofessor Hans Gammeltoft-Hansen som formand, og dets 20 medlemmer dækker et bredt udsnit af folkekirkelige holdninger.
Meningen med oplægget er, at det skal diskuteres frem til efteråret – blandt andet på debatmøder i hvert af folkekirkens 10 stifter samt på Bornholm. Derefter genoptager udvalget sit arbejde, så det kan aflevere endelig betænkning til regeringen inden udgangen af marts 2014.
Det afgørende emne i udvalgets arbejde er: Skal folkekirken have sin egen ledelse? – sådan som 1849-grundlovgiverne forestillede sig, da de skrev: »Folkekirkens forfatning ordnes ved lov.«
Den forfatning er bare aldrig kommet. Forsøg er gjort fire gange. Kirkekommissioner blev nedsat i 1853, 1868, 1904 og 1928. Uden at det har ført til nogen forfatning. Årsag: De forskellige folkekirkelige grupperinger – Indre Mission, grundtvigianere, Tidehverv, ’de højkirkelige’ – har været bange for, at ’de andre’ ville få magten, hvis der blev oprettet et fælles råd for folkekirken.
Udsigten til et kirkeråd har også skræmt de politiske partier. Socialdemokratiet har frygtet, at kirkerådet ville tilrane sig verdslig magt. Som statsminister Stauning udtrykte det i 1930’erne: »Hold de hellige i ro. Ellers er fanden løs.«
Venstre har frygtet, at et kirkeråd ville topstyre folkekirkens åndsliv. Udtrykt af Birthe Rønn Hornbech som sit partis kirkeordfører: »Det nuværende rod er en fordel. En elite ville sætte sig på et kirkeråd, og det ville føre til en gang lummer hellighed.«
Allerede inden udvalget udsendte sit debatoplæg, har der været raset mod udsigten til et kirkeråd.
Dansk Folkepartis udvalgsmedlem, fhv. MF Jesper Langballe skrev harmfnysende i Berlingske for en måned siden: »Målet er at adskille folkekirken fra folket ... Skal vi omkalfatre en 163 år gammel velfungerende ordning, bare fordi vi har en inkompetent kirkeminister?«
I en åbenlyst koordineret kronik fulgte Birthe Rønn Hornbech dagen efter op med ordene: »Jeg er enig med Jesper Langballe.«
Folkekirkeudvalget har sprængstof mellem hænderne. Teksten i debatoplægget er præget af varsomhed. Ikke desto mindre er en af de ’modeller’, som udvalget lægger til debat, oprettelsen af ’et folkekirkeråd med udvidet kompetence’: En forsamling på 25-27 medlemmer – med overvægt af ikke-gejstlige – til at tage sig af kirkens ’indre anliggender’ og ’kerneanliggender’ – evt. suppleret med kirkens økonomi, der også sejler.
Det er nok lettere at få tilslutning til et kirkeråd, der kun tager sig af økonomien, end til ét for både ånd og penge. Men økonomirådet vil ikke være nær så sjovt at blive medlem af. Når man i stedet kunne sidde og stemme om Guds mening med det hele.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,3. maj 2013,En artikel pr. redaktion - sendt til jer hver søndag
12970,/debat/2011/01/kulden-koster-doedsofre-mens-energiselskaberne-rigere,"Kulden koster dødsofre, mens energiselskaberne bliver rigere",George Monbiot," Hvis man skulle opregne de faktorer, der adskiller civilisationen fra barbariet, ville denne her være en af de første: At ældre mennesker ikke får lov til at dø af kulde. I denne sammenhæng er Storbritannien et grusomt land. Selv om briterne normalt har en af de mindste forskelle mellem vinter- og sommertemperaturer på disse breddegrader, har de et af de højeste antal ekstra dødsfald om vinteren. Sammenlignet med indbyggertallet er antallet af dødsfald omkring dobbelt så højt som i Skandinavien. Selv i Sibirien er der færre vinterdødsfald.
Mellem 25.000 og 30.000 briter bliver hvert år sendt i graven før tid på grund af kulde, og i år kan det gå meget værre.
Hvorfor? Ulighed. Storbritannien har en økonomisk elite, som er uberørt af de dårligdomme, der plager andre mennesker. Den overlever alle regeringsændringer. Dens behov for profit vejer tungere end andre menneskers behov for at overleve. Her er forklaringen på, hvordan det brutale system fungerer.
Dårlige støtteordninger
Man er ramt af såkaldt brændstoffattigdom, når man skal bruge 10 procent eller mere af sin indtægt på at holde sit hjem på en rimelig temperatur. Mellem 2003 og 2008 (de senest tilgængelige tal) steg antallet af husstande, som er ramt af brændstoffattigdom, fra to millioner til 4,5 millioner. Der er altså ikke tale om enkeltpersoner, men om husstande. 18 procent af den britiske befolkning er nu ramt af denne ulykkelige tilstand. Men siden 2000 er mere end 25 milliarder pund (218 milliarder kroner) af de britiske skatteyderes penge blevet brugt på initiativer, der angiveligt har til formål at forhindre dette. Ganske vist har en stor del af disse udgifter ikke rigtig noget med brændsel at gøre. Brændselshjælpen fungerer snarere som et generelt pensionstillæg, som folk kan bruge, som de vil, og det hjælper mange ældre med at klare sig. Men de fleste af de andre støtteordninger er dårligt udtænkte, uretfærdige og ufokuserede.
Allerede inden den nuværende borgerlige regeringskoalition trådte til, havde regeringens rådgivere anslået, at i 2016 ville syv millioner husstande være brændstoffattige. Det er tilfældigvis også det sammen år, inden hvilket New Labour havde lovet at udrydde brændstoffattigdommen. De fattiges indtægter bliver ved med at falde, og de konservative bliver ved med at deregulere, så det kan blive værre endnu.
Øget fortjeneste
Den væsentligste årsag er, at de privatiserede, liberaliserede forsyningsvirksomheder har fået lov til at slippe af sted med mord. I bogen Fixing Fuel Poverty viser Brenda Boardman, at brændstoffattigdom er steget så kraftigt, fordi den offentlige kontrol med energiselskaberne er så svag. I 2002 besluttede reguleringsinstitutionen Ofgem at stoppe med at regulere forbrugspriserne. Energiselskaberne øgede straks deres fortjeneste. I et enkelt tilfælde er fortjenesten tidoblet. Når verdens energibehov stiger, hæver virksomhederne deres takster, ofte langt mere end engrosprisen berettiger. Når priserne på verdensmarkedet falder igen, bliver priserne på hjemmemarkedet ofte på samme niveau.
Prisstigningerne forværres af politiske tiltag, der straffer de fattige. Folk, der bruger forudbetalt gas og elektricitet (ofte de fattigste), bliver afkrævet yderligere 120 pund (1.050 kroner) om året. Dem, der forbruger mest energi (som regel de rigeste), bliver subsidieret af alle de andre: Når man har brugt en vis mængde energi, betaler man en lavere takst end andre. Det burde være omvendt, så det første forbrug, var det billigste. Før valget forlangte såvel De Konservative som Liberaldemokraterne en undersøgelse af konkurrenceforholdene på energimarkedet. De gør de ikke længere.
Grøn uretfærdighed
Der burde være en perfekt synergi mellem klimaændringer og en politik om social retfærdighed. Som energi- og klimaudvalget i det britiske parlaments underhus påpeger, er »forbedringer af energieffektiviteten i boliger den mest effektive måde at tackle brændstoffattigdommen«. Men regeringens grønne politik er uretfærdig og tilbageskuende: Alle betaler det samme for at reducere udledningen af drivhusgasser, men dem, der har mest brug for hjælp til at gøre deres hjem grønne og nedbringe deres omkostninger, får den ikke. Politikker som den europæiske ordning med handel med udledninger, målene for reduktion af udledningen, incitamenter til produktion af grøn energi vil ifølge regeringens udvalg for klimaændringer kaste yderligere 1,7 millioner mennesker ud i brændstoffattigdom inden 2022. Det er en skandale.
Det vigtigste initiativ til forbedring af de brændstoffattiges boliger, Warm Front, er så utæt og dårligt konstrueret, at det ville blive kondemneret og revet ned, hvis det var et hus. Kun 25 procent af de penge, som agenturet bruger, går til at afhjælpe brændstoffattigdom. Der er ingen krav om, at de dårligste boliger bliver gjort mere energieffektive. Brenda Boardman har fundet ud af, at »den del af udgifterne, der går til de brændstoffattige, er mindre end den, de bidrager med«. Nu er ordningen sat i bero . Regeringen har nedsat et udvalg, som skal undersøge, hvordan det kunne fungere bedre, når det kommer i gang igen, men det bliver for langt færre penge. Selv hvis det begynder at virke, vil det kun løse en meget lille del af problemet.
Labours svigt
Der bliver ikke gjort noget for at reducere brændstoffattigdommen, før regeringen gør noget for at disciplinere et af de mindst regulerede energimarkeder i den rige del af verden ved kontrollere forsyningsfirmaernes overskud og priser og dermed hjælpe dem, der har mest brug for det. Grønne initiativer må finansieres ved at overføre penge fra rige til fattige forbrugere. Det er en skandale, at Labour-regeringen ikke tog fat på dette. Det ville næsten være et mirakel, hvis De Konservative tog fat på problemet. Men indtil der bliver gjort noget, vil kulden blive ved med at dræbe i et omfang, som folk i Sibirien ikke skal stå model til.
© Guardian & Information 2010
Oversat af Mads Frese
",5.0,3. januar 2011,"Den væsentligste årsag er, at de privatiserede, liberaliserede forsyningsvirksomheder har fået lov til at slippe af sted med mord. I bogen Fixing Fuel Poverty viser Brenda Boardman, at brændstoffattigdom er steget så kraftigt, fordi den offentlige kontrol med energiselskaberne er så svag. I 2002 besluttede reguleringsinstitutionen Ofgem at stoppe med at regulere forbrugspriserne. Energiselskaberne øgede straks deres fortjeneste. I et enkelt tilfælde er fortjenesten tidoblet. Når verdens energibehov stiger, hæver virksomhederne deres takster, ofte langt mere end engrosprisen berettiger. Når priserne på verdensmarkedet falder igen, bliver priserne på hjemmemarkedet ofte på samme niveau."
7916,/debat/2013/03/naar-krybben-tom,Når krybben er tom ...,"Mathilde Illum Aastrøm, Sanne Møller og Ninna Holm Palm"," Du får et brev fra kommunen. Du skal møde op på rådhuset. Kommunen har fået oplysninger om, at du snyder dig til de penge, du får fra det offentlige. Penge, du skal bruge for at kunne betale huslejen og børnenes børnehave. Du har ingen anelse om, hvordan du skal betale næste måneds regninger, hvis kommunen stopper udbetalingerne.
Hvad har du gjort forkert? Er det, fordi du har fået en kæreste, som overnatter en gang i mellem? Er naboen blevet sur over børnenes larm og har indberettet dig anonymt? Du har ingen anelse. Men du må nok hellere måde op på kommunen og forsøge at få talt dem fra at tage dine penge. Men du har fat i det korteste strå.
Kommunerne har nemlig meldt krig mod socialt bedrageri. Og i kampens hede har de glemt, at kampen ikke kun skal tages med de borgere, som har fingrene for langt nede i kagedåsen. Den skal i den grad også tages med Folketinget, som ikke har sikret ordentlige og klare regler for udbetaling af sociale ydelser.
Et samfund bør altid bedømmes på, hvordan man behandler de svageste. Og at stille den hjemløse, den handicappede eller den enlige forældre uden ordentlige rettigheder er ikke i orden for et land som Danmark.
Virkelighedens Danmark er et andet. Er du anklaget for socialt bedrageri, har du ringe retssikkerhed og får ofte dårlig sagsbehandling. Du står tilbage med en mistillid og mismod over for systemet og for at komme videre med dit liv. Der er behov for, at samfundet strammer op på den sociale kontrol: Mistænkte for socialt bedrageri skal have samme rettigheder som mistænkte for skatteunddragelse. Fire grundlæggende principper skal være bærende:
1. Som borger skal man kunne forstå, hvornår man har ret til en ydelse; reglerne skal gøres gennemskuelige.
2. Antallet af sagsbehandlingsfejl skal ned; efteruddannelse i retspleje og socialret til kontrolmedarbejdere.
3. Ydelserne skal gives til dem, der har brug for dem.
4. Magtens tredeling skal også gælde i sager om socialt bedrageri.
Bedre retsbeskyttelse
Kommunernes økonomi er presset, og de fleste kommuner er meget opmærksomme på at styre udgifterne til sociale ydelser. Det er grundlæggende godt at passe på vores fælles penge. Men kommunernes jagt på at lukke hullerne i kommunekassen er gået for vidt. DR har gennem de seneste måneder kørt en række tv- og radioudsendelser, der viser hverdagen i kommunernes arbejde med social kontrol. En hverdag, hvor man møder mistillid, anklager og afgørelser truffet på løst og ofte fejl behæftet grundlag.
Hvem taler din sag, når du bliver hevet ind til kontrol? Der sidder du alene hos kommunen – ofte over for flere myndighedspersoner. De kender alt til din tilværelse, og du føler dig presset til at udlevere dig selv.
Det ser vi ikke i politimæssig efterforskning. Her står det soleklart, at vi har ret til ikke at udtale os. I skattesager og alle andre typer af sager kan vi få dækket udgifter til at føre en sag. Vi har ret til et rimeligt forsvar mod de anklager, vi bliver mødt med. Det er ikke tilfældet i sager, hvor man er mistænkt for socialt bedrageri. Ofte er mistænkte i socialsager ressourcesvage og uden en krone på lommen. Det gør det svært at forsvare sig mod et velargumenterende system.
I et retssamfund er den udøvende og dømmende magt er adskilt – det er de foreløbig ikke i sager om socialt bedrageri. Det bør ændres, så sager om socialt snyd betragtes som en politisag, der bliver fremlagt for en uvildig domstol – derved sikres vores rettigheder.
Fagligheden er forsvundet
I Danmark udbetaler vi sociale ydelser, fordi vi tror på, at ydelserne hjælper borgerne til at leve et anstændigt liv. Et liv, hvor den enlige mor har råd til at sende barnet til fodbold. Og hvor søskende til et sygt barn ikke er tynget af, at familien har brug for ekstra hjælp.
DR’s udsendelser viser, at folk, der får sociale ydelser, bliver behandlet som skidt. Som nogen, der udelukkende er ude på at tage uberettiget af den fælles kasse. Vi hører fra flere og flere socialrådgivere, at de ikke kan genkende den faglighed, de fik, da de tog deres uddannelse. Fokus er flyttet fra at hjælpe folk videre i livet til at stå vagt om kommunekassen.
P1 Orientering er gået i kødet på to konkrete kommuners behandling af borgerne. Og sagen er klar: Juraprofessorer vurderer, at kommunerne overtræder loven op til flere gange i sagerne. Vores erfaring er, at de to kommuner langt fra er de eneste. Vi oplever kommuner, der ikke forstår de regler, de forvalter. Der mangler juridisk forståelse. Med andre ord, der er behov for langt bedre uddannelse af medarbejderne og deres ledere.
Indfør svenske tilstande
Alt for mange ydelser er afhængige af subjektive skøn. Erfaringer fra Ældre Sagen viser, at kommunerne behandler sager dybt forskelligt. Problemet er særligt stort, når kommunen skal vurdere, om man er enlig og dermed kan få en række særlige ydelser. Ældre Sagen fortæller historier, hvor borgere bliver mistænkeliggjort, fordi ældre venner jævnligt spiser middag sammen og evt. overnatter hos hinanden, fordi de ikke tør køre hjem sent om aften, efter man har fået et glas vin. Når ikke engang kommunen kan gennemskue reglerne, er det meget svært for borgerne at holde sig på dydens smalle sti. I Sverige forsøger man sig med en mere klar lovgivning uden så mange skøn – med klare og enkle regler. Det skal vi naturligvis også have i Danmark.
Når krybben er tom, bides hestene. Eller sagt med andre ord: Når den offentlige kasse er slunken, bider vi efter hinanden. Mange kommuner arbejder målbevidst med social kontrol. Der er konkrete måltal for medarbejderne. Gevinsterne er indregnet i kommunens budget.
Kommunens sagsbehandlere er pressede. De skal finde så mange sociale bedragere som muligt, fordi kommunen skal passe på sin økonomi. Kommunerne bør nøje afveje hensynet til økonomien i forhold til risikoen for, at sagsbehandlerne ikke længere kan genkende sig selv i det job, de tog, for at hjælpe de allersvageste borgere videre i livet. De tog uddannelsen, fordi de troede på, at de kunne hjælpe folk videre i deres liv. For reglerne om sociale ydelser skal også læse med sociale briller. Det ensidige fokus på økonomi skævvrider ganske enkelt loven og dens gode intentioner.
Krigen mod socialt bedrageri handler foreløbig næsten kun om at afsløre borgerne i bevidst snyd. Men krigen bør i langt højere grad også handle om at tvinge Folketinget og regeringen til at sikre moderne og gennemskuelige regler.
Socialt bedrageri er en alvorlig ting. Kommunerne vurderer selv, at det handler om mellem 13-15 milliarder kroner om året. Derfor er det selvfølgelig afgørende at slå hårdt ned på snyderiet. Men systemet er ikke fulgt med tiden. I stedet træder det på de allersvageste i vores samfund.
Vi skal anerkende, at familier lever på andre måder end før i tiden. Vi skal anerkende, at borgerne, der er kommet på anklagebænken, skal gives den retssikkerhed, vi kender fra andre steder i vores samfund.
I disse år er Danmark i økonomisk krise. Krybben er tom. Men vi må aldrig lade hestene bides. Det er ikke et moderne rets- og velfærdssamfund værdigt.
 
Mathilde Illum Aastrøm, kandidat til Borgerrepræsentationen i København for Social-demokraterne. Sanne Møller er selvstændig advokat med speciale i socialsager, og Ninna Holm Palm er kandidat til byrådet i Aalborg for Socialdemokraterne og har selv oplevet kommunens misinformation, manglende adgang til aktindsigt og manglende fokus på rettigheder i en sag om hendes syge barn – en sag, som Sanne Møller fuldt har støttet familien i




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",26.0,11. marts 2013,"DR’s udsendelser viser, at folk, der får sociale ydelser, bliver behandlet som skidt. Som nogen, der udelukkende er ude på at tage uberettiget af den fælles kasse. Vi hører fra flere og flere socialrådgivere, at de ikke kan genkende den faglighed, de fik, da de tog deres uddannelse. Fokus er flyttet fra at hjælpe folk videre i livet til at stå vagt om kommunekassen."
9693,/debat/2012/06/laeserbreve-2,Læserbreve,Informations Webredaktion," Løgn og latin, Thor Möger
Nikolaj Villumsen, MF (EL)
Skatteminister Thor Möger Pedersen (SF) prøver efter massiv kritik af fra baglandet at undskylde regeringens blå skattereform med, at Enhedslisten var umulige at forhandle med.
Det passer ganske enkelt ikke. Vi havde en aftale klar med regeringen, som vi godkendte i folketingsgruppen fredag formiddag. Derefter vendte regeringen på en tallerken og forhandlede en aftale i hus med V og K fredag eftermiddag.
Vi havde ellers slugt store kameler. Den røde skatteaftale hævede også topskattegrænsen, hvilket bestemt ikke er vores kop te, men til gengæld fjernede vi forringelser for arbejdsløse, pensionister og syge.
Men regeringen gik alligevel til Venstre for at redde boligejerne og sikre de rigeste større skattelettelser. Det må stå for Mögers egen regning at forklare den kovending til de vælgere, der stemte på en ny regering for også at få en ny politik. Manipulation kan ikke ændre det faktum, at den blå skatteaftale var Thor Mögers eget valg.
S-SF er elitære
Torben Kjær, Hillerød
Vælgerne fik en længe ventet ny regering, og fremgangen til Enhedslisten viste klart, at man ønskede en mere social og solidarisk som alternativ til 10 år med VKO’s ulighed og skattelettelser til de rigeste.
Regeringen har nu en aftale om skattereform, som man kunne have lavet med Enhedslisten, men valgte at lave med partierne, som vælgerne havde fået nok af. Reformens sprog er tydeligt. Det er handicappede, førtidspensionister og mennesker, der har mistet arbejdet, der på bedste VKO-vis skal betale skattelettelser til de bedst stillede.
Selv den ikke folkevalgte skatteminister bør vide, at ikke en eneste af dem, som arbejdsgiverne ikke vil kendes ved i dag, får beskæftigelse, blot fordi de gøres fattigere, og ministrene gør sig og sine rigere.
Vælgerne må konstatere, at både Socialdemokraterne og SF er blevet elitære partier, hvis folkelighed, solidaritet og retfærdighed døde med Svend Auken og Gert Petersen. Aldrig er vælgerne blevet røvrendt som med denne regering.
De fattige betaler prisen
Peer Pedersen, Frederiksværk
I Enhedslistens aftale med regeringen var der ingen forringelser af førtidspension, dagpenge og kontanthjælp. Til gengæld blev der givet lidt færre skattelettelser i toppen, skriver Enhedslisten på sin hjemmeside.
Lad os få regeringens forklaring på, hvorfor den ikke ville sikre arbejdsløse og handicappede en levestandard, som de mener, tilkommer de rigeste danskere. SF og Socialdemokratiet har et forklaringsproblem, hvis de ikke kan forklare, hvorfor de fokuserer på de, der tjener mest.
De almindelige arbejdere får ikke megen glæde af, at topskatten hæves: For de fleste betyder det intet, for resten er det kun et meget lille beløb, der beskattes. De rigeste vil derimod spare millioner af kroner, betalt af de arbejdsløse, kontanthjælpsmodtagerne og førtidspensionisterne.
Allerede nu stiger priserne mere end indtægterne, og det vil øges kraftigt med denne aftale, til stor skade for personer på en ikke selvforskyldt overførselsindkomst.
Karakterskala skyld i ulighed
Gorm Leschly, formand, gymnasieskolernes lærerforening
Information dømmer 22. juni gymnasiereformen som en »forudsigelig fiasko«, ud fra EVA’s nye rapport om karakterforskelle. EVA’s rapport viser blandt andet, at elever fra de øverste socialgrupper generelt får bedre karakterer efter reformen. Men det er der ikke noget nyt i.
Rapporten viser også, at elever fra den nederste socialgruppe befinder sig på samme karakterniveau som før reformen, og at hverken de nye prøveformer eller det flerfaglige samarbejde gør karakterforskellene større mellem elevgrupperne.
Både prøveformerne og de flerfaglige opgaver har ellers været under stærk mistanke for at øge karakterforskellene mellem elevgrupperne.
En del af forklaringen på de større karakterforskelle kan være karakterreformen fra 2006. Et af daværende undervisningsminister Bertel Haarders formål med den ny 7-trinsskala var, at langt flere elever og studerende skulle have topkarakterer.
Rapporten viser, at skalaen virker efter hensigten.
Penishumor under lavmålet
Kamma Ankjærø, Aarhus
Der var god grund til at stævne DR, fordi Rytteriet i 2011 optrådte med en tarvelig version af Vilhelm Gregersens adventssang fra 1911, Der er noget i luften.
»Rytteriet og DR krænker min morfar, pastor Vilhelm Gregersens ære«, siger komponistens barnebarn, Ulf Gregers Andersen, 12. juni: »Jeg er fortørnet over, at DR og Rytteriet misbruger 100-års-dagen for sangen til at lave denne fornærmende udgave. Når jeg stævner DR, handler det ikke om penge«.
I Aftenshowet sendte Rytteriet ganske vist en direkte undskyldning, men hvis det bare var bondeanger, er det forståeligt, at Ulf Gregers Andersen udtalte: »De myrder jo sangen med det«.
Den smukke, gamle sang om advent, det nye kirkeår, fik en særlig betydning for os i besættelsesårene. Europa var hærget af krig, og byer lå i ruiner. Vi vidste ikke, hvad der ventede os i det nye år, men der var megen trøst at hente i sangens opbyggelige ord. Rytteriets optræden var ikke blot under bæltestedet, men under lavmålet.
Tag eurodebat
Michael Kongstad Nielsen, Virum
Nick Cohen anklager 22. juni den europæiske venstrefløj for ikke at ville diskutere alternativer til euroen. Det kan jeg bifalde.
Problemet er, at venstrefløjen anser EU-skepsis for højreorienteret, og derfor kan euroens overlevelse ikke diskuteres, selv om den kræver magtoverførsel til Bruxelles, og selv om euroen forværrer situationen.
Den oprindelige drivkraft bag EU var samhandel og toldfrihed. Men embedsmændene bag traktaterne som Jean Monnet og Jacques Delors så tidligt, hvordan Europa kunne udvikle sig til en unionsstat.
Det var ikke idealisme, men ideologi. Befolkningerne var problemet, og hvis de blev inddraget for meget, ville det gå galt.
I dag står vi så på randen af en finansunion, blot en fortsættelse af ideologien. At udviklingen accelereres af eurokrisen, er skæbnens ironi, men det ændrer ikke ved, at vi er på vej mod en fællesstat. Venstrefløjen er rådvild og tør ikke diskutere euroens relevans. Hvor er det sørgeligt.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,26. juni 2012,"Peer Pedersen, Frederiksværk"
10636,/debat/2012/01/robin-hood-gav-statskassen,Robin Hood gav ikke til statskassen,Trine Pertou Mach," Der er langt fra Sherwood til Bruxelles. Alligevel er Robin Hood hovedperson i et større opgør mellem den danske regering og både EU-Kommissionen og lande som Frankrig og Tyskland.
Danmark siger nemlig nej til den såkaldte transaktionsskat, Financial Transaction Tax. Den lille skat bliver også kaldt Robin Hood-skatten, fordi planen hele tiden har været, at halvdelen af den skulle hjælpe med at finansiere indsatsen mod fattigdom og klimaproblemer i udviklingslandene.
Frankrig og Tyskland har truet med enegang og har netop fremlagt et fælles papir forud for EU-topmødet den 30. januar. Storbritannien er arg modstander af en sådan skat, og den danske regering er blevet hårdt presset herhjemme for sin modstand mod at indføre den, før hele verden er med.
Men mens al opmærksomheden — og der har været en hel del — er gået til slaget for eller imod en transaktionsskat, så er et helt centralt spørgsmål blevet overset: Hvad skal pengene gå til?
Klimaproblemer
Ifølge EU-Kommissionen handler det om 57 milliarder euro om året — ca. 424 milliarder kroner. Som det ser ud nu, vil indtægterne fra denne skat — hvis den bliver indført — gå til slunkne europæiske statskasser. Og det forstår man naturligvis godt interessen i. Der er ingen tvivl om, at den europæiske krise er alvorlig, og at der kan forudses alvorlige sociale problemer i mange lande, hvis ikke kursen ændres.
Men det har bare aldrig været pointen med den transaktionsskat, som først blev foreslået af Tobin i starten af 1970’erne og blev genoplivet i ny udgave for et lille årti siden. Hvor Tobin primært tænkte den som en bremse på valutaspekulation og så dens bidrag til større stabilitet på valutakursudsving som centralt, så har globaliseringskritiske bevægelser pointeret det som en måde, hvorpå borgere kunne genvinde en vis portion demokratisk magt gennem denne politiske regulering.
Andre har, lige som Robin Hood kampagnen, netop set det som en finansieringskilde, der kunne anvendes til at løse nogle af de globale udfordringer med. Alternative finansieringskilder kan gøre en reel forskel ved de globale klima- og fattigdomsproblemer, der så længe har været på dagsordenen, men som desperat har brug for økonomisk rygstød.
Transaktionsskatten har længe været en iboende del af blandt andet klimadiskussionen i forhold til finansieringsmuligheder. Tanken har været, at 50 procent af indtægterne ville gå til velfærdsydelser i de rige lande og 50 procent til bekæmpelse af klimaforandringer og fattigdomsbekæmpelse i udviklingslandene.
Brudte løfter
Transaktionsskatten skal ikke være en ny skat blot at få ekstra penge i de rige landes statskasser. Den skal indføres for at skabe den alternative finansieringskilde, der så desperat er brug for internationalt.
I 1970 indgik de rige lande en aftale om at betale 0,7 procent af BNI i udviklingsbistand. Det løfte er aldrig blevet indfriet, og der er stort behov for at tænke nyt.
Derfor er midler fra en transaktionsskat nødvendige for at spæde til den udviklingsbistand, som gives, og indtægterne herfra vil gøre en kæmpe forskel både i forhold til at indfri 2015-målene, bekæmpe klimakrisens ødelæggende effekter i udviklingslandene og ikke mindst for at skabe bæredygtighed over hele linjen.
Men jo mere debat, der er kommet om transaktionsskatten, desto mere er denne prioritering gået i glemmebogen.
På det store topmøde om 2015-målene forrige år tordnede Frankrigs Nicolas Sarkozy på talerstolen om transaktionsskatten, hvilket blev modtaget med klapsalver hos verdens ngo’er og regeringer i udviklingslande. I dag er det kun de sidstnævnte, som råber op om at tage halvdelen af indtægterne fra transaktionskatten til udvikling. Den økonomiske krise er kommet i vejen.
Nu der skal handles
Er det taktisk klogt at minde de i forvejen uenige politiske ledere om, at det ikke er meningen, det hele skal gå til borgere i deres egne europæiske stater? Ja. Det er aldeles tvivlsomt, om det vil være realpolitisk muligt efterfølgende at indføre en begrænsning på en sådan ny indtægtskilde ved at beslutte, at en vis andel ikke længere skal gå i ’egne’ kasser. Derfor er det nu.
Europa er hårdt ramt af krisen. Desværre glemmer mange, at både finans- og klimakriserne rammer udviklingslandene, til tider langt værre end i Europa, selv om de ingen andel har i disse kriser. Samtidig lever langt de fleste i-lande fortsat ikke op til deres bistandsløfter. Der er simpelthen brug for en Robin Hood-skat — ikke bare en ekstra skat til europæiske statskasser.
Trine Pertou Mach er forkvinde for Mellemfolkeligt Samvirke
",24.0,1. februar 2012,"Ifølge EU-Kommissionen handler det om 57 milliarder euro om året — ca. 424 milliarder kroner. Som det ser ud nu, vil indtægterne fra denne skat — hvis den bliver indført — gå til slunkne europæiske statskasser. Og det forstår man naturligvis godt interessen i. Der er ingen tvivl om, at den europæiske krise er alvorlig, og at der kan forudses alvorlige sociale problemer i mange lande, hvis ikke kursen ændres."
7082,/debat/2013/07/usa-spiller-paa-flere-heste-egypten,USA spiller på flere heste i Egypten,Rachel Shabi," 
	Husker De præsident Barack Obamas meget roste tale i Kairo 2009? Al den snak om en »ny begyndelse« i forholdet mellem USA og den muslimske verden skurrer nu, hvor vi ved, hvad der ligger i Obamas opfattelse af forbedrede relationer: at godkende droneangreb i muslimske lande og at sikre sig, at sultestrejkende Guantánamo-fanger kun bliver tvangsfodret efter solnedgang ud af respekt for Ramadan-måneden. Og det skurrer, når man tager i betragtning, at USA’s holdning til Kairo i dag bedst kan beskrives som kunsten at spille på flere heste.

	Siden hæren fjernede Egyptens demokratisk valgte præsident Mohamed Mursi, har Obama-regeringen tøvet med at kalde det et kup (hvis nogen skulle være i tvivl har overgangspræsidenten Adly Mansour nu åbent indrømmet, at han er blevet indsat ved et kup og angiver hæren som garanten for hans magt).

	I stedet har USA forsøgt at fremstille sit forhold til Egypten som »kompliceret«. Talsmand Jay Carneys ord var blandt de vage udtalelser, som kom fra Det Hvide Hus i sidste uge: »Dette er en utrolig kompliceret og vanskelig situation.«

	Hvert et ord er nøje afvejet – i Kairo-talens stil – og antyder behovet for at vinde tid, så situationen kan scannes for ethvert spor efter det demokrati, der er blevet undergravet.

	USA’s primære bekymring er, som altid, hvordan landet bedst kan varetage sine egne interesser i regionen. At kalde et kup for et kup ville juridisk binde USA til at trække sin militærbistand på 1,5 milliarder dollar tilbage – fra den hær, hvis leder er uddannet ved USA’s førende militærakademi, og som sørger for at holde både USA og dets regionale allierede, Israel, tilfreds.

	Efter ’ikke-kuppet’ i Egypten har Israel tilmed direkte opfordret USA til ikke at trække sin bistand tilbage. Handlen går på, at Egypten som tak for støtten afholder sig fra at pille ved den ’kolde fredspagt’ med Israel og fortsat undertrykker det urolige Sinai samt holder sin side af den besatte Gazastribe under kontrol og sikrer amerikansk passage gennem Suez-kanalen.

	’Umodne demonstranter’

	Denne gang var hæren på de demonstranters side, som ønskede, at Mursi skulle gå af. Men hvis USA pr. automatik var på folkets side, ville amerikanerne ikke have støttet den egyptiske diktator Hosni Mubarak frem til den revolution, der væltede ham i 2011 – og landet ville have truet med at trække sin bistand tilbage under Egyptens postrevolutionære militærregime, hvor hæren trak flere end 10.000 borgere gennem de militære domstole, hev tøjet af dem og trampede på dem i gaderne og tvang kvinder til at blive mødomstestet.

	På samme måde kunne USA, hvis Obama-regeringen virkelig havde ønsket at sætte sin vægt bag Egyptens postrevolutionære krav om »brød, frihed og værdighed«, have valgt at fordømme Mursis magtmisbrug frem for at stemple demonstranterne som utålmodige og umodne. Og det er ikke mere end et par uger siden, at USA’s ambassadør i Egypten, Anne Patterson, ikke kunne begribe, hvorfor oppositionen planlagde massedemonstrationer.

	Da Mursi hastede en upopulær, splittende og antiliberal forfatning igennem; da han gav sig selv uhørte magtbeføjelser som præsident; da han sendte hæren og sine støtter ud for at angribe dem, der protesterede mod hans forfatning, da han fik arresteret fremtrædende kritikere og da han undlod at røre en finger, mens kristne og shiaer blev slået ihjel: Man hørte ikke et ord fra USA om menneskerettigheder i Egypten.

	Det amerikanske dobbeltspil

	Men der er også en ’beskytte sine investeringer’-tilgang på spil her: Selv mens USA med den ene hånd affejede anti-Mursi demonstrationerne, sendte Obama-regeringen signaler til Mursi om, at den gerne så hans snarlige afgang – hvad der affødte kyniske kommentarer om ’Moder Amerika’ som den øverste dommer i egyptisk indenrigspolitik.

	Nu bliver støtter af Det Muslimske Broderskab slået ihjel, anholdt eller bragt til tavshed, den tidligere præsident er tilbageholdt, og hæren har udstedt arrestordre på Broderskabets åndelige leder. USA har mindet hæren om, at den skal respektere Mursi-tilhængernes rettigheder – men Obama-regeringen ønsker ikke at vælge entydigt side, fordi det endnu ikke er klart, om Broderskabet er nødvendigt for at sikre amerikanske interesser. Måske er hæren og oppositionen fint i stand til at lede landet videre uden Broderskabet, måske ikke.

	For USA’s vedkommende er det sikrest at være vag i udmeldingerne. Det er forklaringen på, hvordan USA kan fastholde planer om at sende fire skinnende F-16 kampfly til den egyptiske hær i næste uge og samtidig tale om demokrati og inklusion i Egyptens overgangsproces.

	Intet ved denne opførsel kommer bag på egypterne, der – som folk alle andre steder i den arabiske og muslimske verden – er vant til dobbeltspillet og dobbeltmoralen fra USA’s side (palæstinenserne kender f.eks. spillet i søvne).

	Den fine tale i Kairo 2009 tilfredsstillede muligvis det behov, vi alle har for gode nyheder, men i Kairo og i Mellemøsten er det ikke blot utroligt, når USA ytrer sine forhåbninger om stærke demokratier i regionen – det er fornærmende.

Rachel Shabi er prisvindende journalist og forfatter med speciale i Mellemøsten

© The Guardian og Information

Oversat af Nina Trige Andersen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,16. juli 2013,	’Umodne demonstranter’
5336,/debat/2014/03/klimaforandringer-falsk-varebetegnelse,Klimaforandringer er ikke falsk varebetegnelse,Marianne Haahr," 
	Den næste rapport fra FN’s internationale klimapanel (IPCC) udkommer i dag. Konklusionen vil være, at den ’antropogene udledning’ har vidtrækkende konsekvenser for menneskeheden.

	Det vil få de færreste danskere op af stolene, for ingen har en jordisk chance for at forstå, hvad volapyk-begrebet ’antropogene udledning’ betyder.

	Det er et stort problem, at klimadebattens sprogbrug både er meget langt fra folks hverdag og til tider direkte misvisende. Ord som klimaforandring, global opvarmning og drivhuseffekt fører tankerne hen på tomatdyrkning og andet rart. Og der er akut behov for at udskifte det neutrale begreb ’klimaforandringer’ med noget mere retvisende. Et bud kunne være ’klimaødelæggelse’. Det vil både give en mere præcis beskrivelse af, hvad det drejer sig om samt gøre alvoren håndgribelig for alle.

	Spørger man en geolog, hvad begrebet klimaforandringer dækker over, vil svaret være, at det handler om temperaturudsving gennem tiden. En geolog vil forklare, at klimaændringer altid har fundet sted og har givet anledning til vejrmæssige skift, som har ført til kolde perioder (istider) og mellemistider (varmeperioder). Med den nyeste IPCC-rapport slår eksperterne endnu en gang fast, at nutidens forandringer, som giver flere stormfloder, tørker og andet ekstremt vejr, ikke er normale, men forårsagede af menneskelig aktivitet.

	Alligevel bruger vi stadig et gammelt begreb, som stammer fra tiden før den menneskelige aktivitet for alvor begyndte at påvirke klimaet, og som derfor ikke siger noget præcist om, hvad det er, der er ved at ske på vores klode.

	Sproget skaber handling

	Vores sprog er med til at forme vores forståelse af verden. Det er dermed med til at påvirke, om borgere og politikere anser noget for at være et problem, der kræver handling. Et begreb som klimaødelæggelse efterlader ingen tvivl om, at der både skal ryddes op og forebygges.

	Begrebet klimaforandringer derimod skaber ingen automatiske billeder på nethinden. Det får os ikke nødvendigvis til at tænke på olie, kul og andre fossile brændstoffer, som pumpes ud i store mængder og farver ren, klar luft grå og grumset. Det er i bedste fald et neutralt begreb og i værste fald nærmest positivt.

	Faktisk er forandring et af vor tids helt store buzzwords. Forandring er a priori noget, vi bør stræbe efter. Hvem vil ikke gerne opfattes som en dygtig forandringsleder eller forandringsagent? Forandringsparate medarbejdere står øverst på enhver arbejdsgivers ønskeliste.

	Når begrebet forandring pludselig skal lede tankerne hen på noget negativt, er det mildt sagt op ad bakke for kommunikationen.

	Det overlader et stort spillerum til klimaskeptikerne, og vi risikerer at spilde dyrebar tid på at diskutere størrelsen af problemet frem for mulige løsninger.

	Politikere er ikke teknikere

	FN’s klimachef Christiana Figueres har også fået nok af dårlig kommunikation på klimaområdet. Hun opfordrede den 5. marts i avisen The Independant direkte videnskaben og fagfolk til at holde op med at bruge weirdo words og forkortelser, som ingen uden for de lukkede diskussionskredse har en jordisk chance for at forholde sig til.

	Hvis folk skal overbevises om, at vi står over for en af verdens største trusler, skal debatten bruge begreber, som er mere præcise og lettere at forstå. Debatten skal kort sagt gøres nærværende. Det er nu et nyt klimasprog skal opfindes.

	De fleste i Europa kender en eller flere, som for nylig har stået i vand til knæene eller har haft andre typer af ekstremt vejr helt inde på livet. Forudsætningerne for en folkeliggørelse af klimadebatten er derfor til stede lige nu. Den politiske timing kunne heller ikke være bedre, da banen er kridtet op til forhandlingerne om en international klimaftale i Paris 2015.

	Og det nye sprog er afgørende, for ifølge Christiana Figueres har mange af de politikere, som deltager i forhandlingerne, svært ved at tage informerede beslutninger baseret på information smækfyldt af tekniske begreber og forkortelser.

	Listen over umulige klima-ord og forkortelser er lang og indeholder blandt andet begreber som emissionsreduktioner, UNFCCC, ’COP et eller andet’, drivhuseffekt, global opvarmning samt diverse forkortelse over gasser. Uden teknisk viden kan globalopvarmning lyde næsten rart.

	Der er med andre ord akut behov for en ny sprogbrug, hvis opråbene fra den lille informerede skare ikke blot skal forblive baggrundsstøj.

Marianne Haahr er politisk koordinator i CARE Danmark




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,31. marts 2014,"	Listen over umulige klima-ord og forkortelser er lang og indeholder blandt andet begreber som emissionsreduktioner, UNFCCC, ’COP et eller andet’, drivhuseffekt, global opvarmning samt diverse forkortelse over gasser. Uden teknisk viden kan globalopvarmning lyde næsten rart."
1727,/debat/2015/09/supertanker-ingen-toer-rette-paa,"En supertanker, som ingen tør rette op på",Sebastian Stryhn Kjeldtoft," Borgerrepræsentationen er befolket af karrierepolitikere, hvis primære motiv er at blive genvalgt. Og Københavns Kommunes budgetaftale for 2016, som faldt på plads sidste fredag, er et udtryk for en usund politisk kultur, som rækker helt op i Folketinget. Det mener Lilian Parker Kaule, tidligere Liberal Alliance, men nu løsgænger i Borgerrepræsentationen siden august.
– Du har sammenlignet budgetforhandlingerne med et spil klodsmajor, hvor politikerne hellere vil bygge et vakkelvornt tårn end at starte forfra og skabe et solidt fundament. Hvorfor?
»Det er min anden budgetforhandling, og igen chokeres jeg over, at politikerne går mere op i personlige prestigeprojekter end reelle problemer. Ud af det samlede budget for 2016 på 48 mia. kr. går størstedelen til driftsomkostninger, men Økonomiforvaltningen har så afsat 1,13 mia. kr., som politikerne kan lege med. Det er deres markedsføringspenge over for vælgerne – og der, hvor der lægges allermest arm, er til ’Hassan-runden’. En ’Hassan’ er politikersprog for en politikers personlige, små mærkesager.«
– Har du et eksempel på en ’Hassan’ i budgetaftalen for 2016?
»Der er en politiker fra Ørestaden, som havde lovet nogle forældre et lyskryds foran den lokale skole. Problemet er, at der er to andre lyskryds på hver side af skolen, og ifølge forvaltningen vil et tredje lyskryds chikanere biltrafikken unødigt meget. Men nu havde politikeren jo lovet det, så forligspartierne fandt en løsning, hvor politikeren kunne bevare sit promoveringsprojekt. De aftalte at anlægge nogle blinkende advarselslys til en pris på 7-800.000 kroner. Logikken er, at ’hvis politikeren får de her peanuts, så kan vi trumfe noget andet igennem’. Dét er kommunalpolitik anno 2015.«
»Eller tag parkeringspladserne, som er religion på rådhuset. Enten er du ateist, eller også tror du på parkeringspladser eller på cyklister, det fylder 80 procent af alle vores diskussioner. Forligspartierne blærer sig nu med, at de i budgetaftalen for 2016 har oprettet 4.000 parkeringspladser i byen. Pladserne finder de ved at tage områder eksempelvis på ydre Nørrebro og ydre Østerbro, hvor det i dag er gratis at parkere, og gøre det til betalingspladser. Samtidig gør man det dyrere for pendlere at tage bilen til København, så flere vil lade være. Og vupti, så har man ’skabt’ 4.000 parkeringspladser, selv om der er den samme mængde parkeringspladser, der hele tiden har været. Det er jo helt syret.«
Manglende visioner
– Hvad er de ’rigtige problemer’, kommunalpolitikerne mangler at tage hånd om?
»Københavns Kommune er Danmarks største offentlige arbejdsplads næstefter staten. Vi har gigantiske muskler, men vi tør ikke bruge dem. Alle i Borgerrepræsentationen er f.eks. enige om, at vi bør skabe et mere rummeligt arbejdsmarked. Mange borgere kan ikke varetage et normalt arbejde, men de kan måske få et fleksjob. Problemet er bare, at ikke ret mange private virksomheder vil oprette de stillinger. Alle politikere er enige om, at kommunen burde tage et større ansvar og skabe mere fleksible arbejdspladser i det offentlige, men år efter år lykkes det os ikke at få forvaltningerne til at oprette stillinger til fleksjobbere, selv om vi tilbyder bonusordninger, og jeg ved ikke hvad.«
»Et af de største partier foreslog så denne gang, at man kunne tage 1 procent af lønsummen for hele vores 48 mia. kr. store budget og trække ud af forvaltningerne. Pengene får de kun igen, hvis de opretter flere fleksjobstillinger. Som politikere har vi mandat til at gøre det, men det udløste et ramaskrig, at nogen ville røre ved de helt store driftsmidler.«
»Så ideen faldt igen – forligspartierne er mere interesserede i et bredt forlig end at reformere systemet. Men tænk, hvis vi turde bruge kommunen til at skabe Danmarks mest mangfoldige arbejdsplads, hvor der var plads til fleksjobbere. Der ville jo ske sindssygt meget i Danmark – du ville kunne transformere hele landets arbejdspulje!«
– Et argument for brede politiske forlig er, at det sikrer en vis stabilitet og forudsigelighed i systemet på tværs af valg. Forligspartierne er måske mere interesserede i at sikre en rolig drift end at omkalfatre systemet?
»Jeg har det som om, vi er om bord på en supertanker, og der er ikke nogen, der kan rette op på den. Men kursen, vi er sat på, er bare ikke god nok. Det er en uambitiøs måde at føre politik på, men jeg tror faktisk ikke, alle mine politiske kolleger er uambitiøse. De har bare givet op over for systemet, som kvæler enhver idealisme og politisk glød med rasende fart. En af de andre politikere, som også blev valgt ind for to år siden, spurgte mig efter et af budgetmøderne: ’Hvordan er det sket, at vi allerede nu er blevet sådan nogle fedtspillere?’«
– Du er selv tidligere medlem af Liberal Alliance. Synes du også, idealismen kvæles iblandt politikerne på venstrefløjen, når de forsøger at ændre kurs på ’supertankeren’?
»Helt bestemt. Enten sidder du med om bordet og tier stille, eller også må du lave din egen lille revolution ude på Rådhuspladsen. For hvis du råber for meget op, bliver du udstødt og må give afkald på at kunne avancere karrieremæssigt som politiker. Karrierepolitikeren vil for alt i verden ikke ryste båden, for før eller siden vil man blive mødt af nogen i systemet, som synes det er irriterende, at du vil ændre på det hele.«
Mundkurv af partiet
– Da du meldte dig ud af Liberal Alliance den 23. august, rettede du en skarp kritik mod lokalafdelingen af partiet. LA København havde forinden givet dig mundkurv på, fordi du kritiserede din partikollega Lars Dueholm for at have ’bestilt’ en glasskulptur til 1,25 mio. kr., som blev opført i baghaven til den boligforening, hvor han selv boede, og hans kone var formand. Er du ked af at forlade partiet?
»Jeg er stolt over, at jeg gik, for ellers ville jeg ikke kunne se mig selv i øjnene. Og jeg håber, det vil sætte gang i nogle debatter, som kan føre partiet et andet sted hen lokalt.«
»Og hvorfor er det egentlig, man i et parti skal være enige om alting? Hvis jeg er uenig i en beslutning, må det være mit ansvar at forklare borgerne, der har stemt på mig, hvorfor jeg er et dumt svin, der stemmer imod. Partierne har travlt med at opretholde illusionen om enighed, men i stedet bør vi vise, at det ikke altid er tilfældet, og at det er helt okay.«
– Alle partier er i dag mere eller mindre topstyrede, og politikerne går meget sjældent imod partilinjen. Er dine oplevelser udtryk for et generelt problem?
»Ja, Københavns Rådhus er bare en miniudgave af Christiansborg. Partierne er meget bureaukratiske og enormt bange for dårlige historier, hvor en eller anden landsbytosse udtaler sig forkert. Og medierne er totalt glubske efter de dårlige historier. Men hvis du som parti ikke tør lade landsbytosserne tale, mister du også gløden, idealismen og specielt idéudviklingen, som i dag er overladt til det enkelte partis små ’visionsgrupper’. Resten af de folkevalgte skal bare følge partibogen og holde mund.«
– Er den intense mediedækning af især landspolitik med til at kvæle det rum, der er for at debattere politik i et parti?
»Medierne arbejder på de præmisser, at det skal gå hurtigt, og at du skal fange læsernes opmærksomhed – medierne skal sælge aviser. Og så får du ikke alle de lidt kedelige mellemregninger med, som er vigtige i en politisk debat, og som forklarer, hvor uenigheden kommer fra. Det er et problem, for uenighed kan være udtryk for en sund debat, ikke at der er krig.«
Politikerlede
»Men jeg tror, vi kunne løse problemet med politikerleden i Danmark, hvis vi fik flere politikere ind med visioner. For mange politikere har et plaster om munden, som skal rives af – og ja, i starten vil det gøre ondt og skabe historier i pressen. Men efter kritikken vil politikerne komme styrkede ud på den anden side – og med fornyet respekt fra befolkningen. Når du er loyal over for dine egne holdninger, tror jeg også folk i højere grad vil følge dig.«
– Hvad er meningen med politik, hvis ikke man må sige sin mening?
»At sidde med om bordet og få magt. Fornemmelsen af at være vigtig, tror jeg tænder mange i politik. Det handler om den position, du har som politiker, når du er på Christiansborg eller sidder på et rådhus. Desværre. Nogle gange bilder du dig selv ind, at du gør en forskel. Men jeg tror, mange politikere godt ved, at det er begrænset, hvor stor forskel de reelt gør. De må nøjes med en ’Hassan’.
– Men det er vel også lækkert at være politiker?
»Ja, og det er klamt, så hurtigt man vænner sig til det. Der er en vammel autoritet omkring rollen som politiker. Hvis du kigger inde i Snapstinget kan du se cigarholdere ved alle pladserne, og madkonerne kommer i fine forklæder og serverer maden. Nogle af politikerne knipser efter dem og vifter med glasset, når der skal hældes op. De dyrker rollen som overklassefolk, der er stillet højere end pøblen – hvis borgerne så det, ville de blive rasende.«
»Der er simpelthen for stor distance mellem borgere og politikerne, som ikke tør træffe svære beslutninger, fordi de straks vil få sure demonstranter på nakken. Men som leder skal du ikke være vellidt, du skal ville noget. Og så skal du gå i den retning og håbe på, du gør det rigtige – for så vil folk følge dig bagefter.«
Lilian Parker Kaule er underlagt tavshedspligt om dele af budgetforhandlingerne, hvorfor navne og partier bag de enkelte forslag ikke optræder i artiklen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",20.0,18. september 2015,"»Jeg har det som om, vi er om bord på en supertanker, og der er ikke nogen, der kan rette op på den. Men kursen, vi er sat på, er bare ikke god nok. Det er en uambitiøs måde at føre politik på, men jeg tror faktisk ikke, alle mine politiske kolleger er uambitiøse. De har bare givet op over for systemet, som kvæler enhver idealisme og politisk glød med rasende fart. En af de andre politikere, som også blev valgt ind for to år siden, spurgte mig efter et af budgetmøderne: ’Hvordan er det sket, at vi allerede nu er blevet sådan nogle fedtspillere?’«"
10627,/debat/2012/02/laeserbreve-23,Læserbreve,Informations Webredaktion," Prøv med familiehuse
Søren Olaf Bjarnø, København
Socialminister Karen Hækkerup (S) har foreslået børnehuse, mere undervisning til sagsbehandlere og udrykningsteam af eksperter. Det første tager flere år at gennemføre og er blevet prøvet tidligere, men det synes som det rigtige. Blot er det bedre med familiehuse.
Undervisning kræver en del fravær på pladserne, der stadig er for tyndt besat, og samtidig vil det hindre muligheder for lovmæssige besøg i institutioner og plejefamilier. Udrykningsteam har man prøvet i forhold til unge utilpassede og det passede ikke kommunerne, der selv vidste bedre.
En ting er vigtig: Prøv at skue nogle få år tilbage til kommunesammenlægning, politireformen og nedlæggelsen af amterne, og se hvilke konsekvenser, det har haft.
Det er svært at skabe kontinuitet i arbejdet, når det ustandseligt bliver forstyrret af organisatoriske problemer, og alle disse forandringer har medført kaos i sagsgange alle steder. De røde tråde i de enkelte sager er blevet fordelt på så mange, at der er skabt forvirring om hvilken tråd, der er vigtigst.
Misbrug trives i familierne, børn er i klemme, men ingen taler om det magtmisbrug, der hele tiden foregår ved brug af hurtige løsninger, der fremmer partipolitisk vækst. Forskning har ikke haft nogen mærkbar virkning på politiske beslutninger.
Det ville hjælpe, hvis man for en gangs skyld fik lov til at føre tiltag igennem, før det skal afløses af nyt.
Krig er ulovligt
Viggo Jonasen, Risskov
Sten Rynning, professor og leder af Center for War Studies, kritiserer 30. januar den danske debat om Danmarks krige for at være alt for juridisk.
Han forbigår i kronikken helt den juridiske kendsgerning, at krig faktisk er forbudt. Eller mere præcist: At det kun er tilladt stater at gribe til krig, hvis de eller deres forsvarsalliance angribes, eller hvis FN’s Sikkerhedsråd har autoriseret krigen med mandat og målformulering.
Et velkendt forskningsobjekt i forbindelse med krige er staternes spin — undskyldninger, løgne, forklaringer, bortforklaringer — om egne motiver for at påbegynde krig.
Altså: for at trampe på den moral, som forbuddet mod krig er udtryk for.
Hvis Sten Rynning og hans center vil studere krigene uden at inddrage så væsentligt et vurderingskriterium som spørgsmålet om, om staten er blevet angrebet, bliver selve forskningen et bidrag til den igangværende opløsning af international ret om krig. Og det kan man da kalde aktionsforskning.
De rigtige livsanskuelser
Simon Hayman, Frederiksberg
I Information 31. januar skriver sognepræst Jens Kvist følgende kommentar til Pernille Vigsø Bagges forslag om at omdøbe Kirkeministeriet til Ministeriet for Livsanskuelser:
»Det forslag lyder næsten Orwellsk. Der er ikke langt fra betegnelsen Ministeriet for Livsanskuelser til Ministeriet for de rigtige Livsanskuelser«.
Men, Jens Kvist, vi har i forvejen Ministeriet for de rigtige Livsanskuelser: det hedder Kirkeministeriet. De rigtige livsanskuelser er Folkekirkens.
Hvis der er noget Orwellsk i situationen, er det Pernille Vigsø Bagges benægtelse af det, hun har sagt.
Sundheden skåret ned
Marianne Dagmar Nicopia
Da vi modtog det nye skattekort for 2012, var sundhedsbidraget sat ned med 1 procent til nu 7 procent og bundskatten var steget med 0,97 procent.
Ifølge skattereformen fra 2009, vil denne afvikling af sundhedsbidraget, som ellers skulle tro var til at betale vores sundhedsvæsen. Hvad der ligger til grund for denne beslutning, kan vel kun være, at regionerne langsomt bliver afviklet.
Venstre siger, at skatten ikke er steget i deres regeringstid, men det er en sandhed med modifikationer, da sundhedsbidraget bliver betalt af den personlige indkomst på samme lave indkomstgrundlag som bundskatten, så det er igen de dårligst stillede, der må stå for skud.
Lydkunst eller pendlerpop?
Jan Ole Nielsen, radioteaterforsker, Vanløse
Det er opløftende, at Radio Drama kan afføde et dobbeltopslag i et førende dagblad, som det skete i Information 30. januar. Og det er også opløftende at fortsætte den kritiske dialog, jeg gennem længere tid har haft med afdelingens leder, Thomas Hedemann.
Til gengæld er det nedslående at se radiodrama-afdelingen udnævne sig selv til en succeshistorie, når sandheden er, at den har placeret sig tungt og solidt mellem to stole. Den vil gerne være niche, men ikke for meget niche, og den vil gerne eksperimentere, men ikke mere, end at alle kan være med.
Det hænger selvfølgelig ikke sammen. Drop den hensynsbetændelse, og lad os få lidt risikovillighed i stedet.
Politiet skader egen værdighed
Tom W. Petersen, Frederiksberg
De, der virkelig er blevet nedværdiget af masseanholdelserne i forbindelse med COP15-demonstrationerne i 2009, er dem, der udførte den modbydelige handling mod sagesløse borgere.
De har ved deres handling nedværdiget sig selv. Enhver kan se, at det er en afskyelig behandling, menneskene på asfalten blev udsat for.
Det er ikke tortur, men det har heller ikke været på tale. Jeg ville da mene, at man havde krænket mig groft og søgt at fratage mig al ret og værdighed, hvis jeg, uden på nogen måde at have forbrudt mig mod nogen lov, blev udsat for det samme som demonstranterne:
Ikke bare blev de arresteret, men efterfølgende blev de bagbundet og anbragt i ’futtog’ — hvilket idiotisk udtryk — og måtte tisse og eventuelt skide i bukserne.
Jeg glæder mig over rettens kendelse, men afventer med interesse, hvad straffen bliver for de skyldige i forbrydelsen.
Begavet stof til magasiner
Maria Arndt, Frederiksberg
Indlægget fra fagforeningen Danske Modeller 31. januar er et klasseeksempel på et aktuelt og begavet emne at tage op i de danske mode- og livsstilsmagasiner.
Det er værd at overveje for de kvindelige redaktører i kølvandet på debatten om indholdet i de danske kvindemagasiner som også Informations essay fra 19. januar kommer ind på.
Udover at mode- og livsstilsmagasiner er et oplagt medie at nå unge modeller igennem, vil det fra magasinernes side vidne om en form for ansvarstagen og opbakning til de mange modeller, der pryder ethvert magasins glitrende sider.
Magasinet bliver således et medie, som tager ansvar. Samtidig vil det være en mulighed for at få fortalt læserne en historie om vigtigheden og betydningen af organisering og solidaritet, som har dybe rødder i det danske samfund. Magasinet kan blive et medie, som kan skrive om andet end damebladsdrømmen, som Informations Katrine Hornstrup Yde kaldte det.
Sidst, men ikke mindst, vil sådanne artikler gøre modellerne til mennesker og ikke uopnåelige kvindeidealer, som de mange unge, kvindelige læsere skal forsøge at relatere sig til.
På den måde udfordres den stereotype kønsfremstilling, som stadig dominerer den del af magasingenren, i det mindste en smule.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,2. februar 2012,"Sten Rynning, professor og leder af Center for War Studies, kritiserer 30. januar den danske debat om Danmarks krige for at være alt for juridisk."
6721,/debat/2013/09/altid-godt-danmark,Ikke altid godt for Danmark,Kim Kristensen," 
	Da statsminister Poul Nyrup Rasmussen (S) i 2000 takkede Mærsk Mc-Kinney Møller for tilbuddet om Operahuset, havde takkebrevet forinden været en tur forbi Esplanaden for at sikre, at det var taknemmeligt nok.

	Nu var Mærsk Mc-Kinney Møllers – eller blot ’hr. Møller’, som han ofte blev omtalt – indflydelse i dansk politik enestående. Men når selv den tidligere DKP-formand, Ole Sohn (SF), understreger, at »i enhver privat virksomhed sidder direktionen hver eneste dag og ser på, om der bruges en krone for meget,« frygter jeg, at statsministeren må sove på sofaen, hvis en af de mange besøgende erhvervsfolk beslutter at tilbringe natten på Marienborg.

	Men det kan jo også være, at Ole Sohn taler om den slags sparsommelighed, jeg selv oplevede som barn, hos en mine venners forældre, der drev en mindre, familieejet virksomhed. I det hjem tog de sjældent på restaurant, købte et fjernsyn eller kørte en tur i ’firmabilen’, uden at regningen blev bogført på en konto i virksomheden.

	Senest har Danmarks Radio så givet erhvervsmanden Asger Aamund otte programmer på DR2, Asger og de langtidsledige, til i den bedste sendetid at fortælle, at der altid er arbejde til dem, som gider arbejde.

	»Det ville være okay, hvis man havde penge som i oliestaterne, men det har vi ikke, og derfor er Danmark på katastrofekurs. Vi er på vej til at fordele fattigdom i stedet for at skabe rigdom,« forklarer Aamund i DR’s foromtale.

	Ekstra Bladet har ikke være sen til at påpege, at Asger Aamund næppe er den rette til at rådgive om, hvordan man skaber succes. I dag skylder hans private selskab A.J. Aamund A/S 150 millioner kroner til Nordea, mens biotekaktierne, efter finanskrisen, kun kan indbringe 90 millioner kroner.

	Det stopper ikke troen på, at succesfulde – eller i Asger Aamunds tilfælde; mindre succesfulde – erhvervsfolk har svarene på ikke blot en række langtidslediges, men på vores allesammens udfordringer i Danmark anno 2013.

	Men svarene kender vi jo allerede. Tip: Ifølge det andet af Asger Aamunds programmer er det noget med, at politikerne ikke har sat »reformer i gang«.

	Det er selvfølgelig også årsagen til, at borgerlige politikere altid klager over, at der er for få erhvervsfolk i dansk politik. Hvis der var flere af slagsen, var der naturligt nok flere med deres egne holdninger. Og hvordan får vi så det? Asger Aamunds svar er at halvere antallet af folketingsmedlemmer til 89 og fordoble deres løn.

	Når de borgerlige partier endelig har haft held til at tiltrække kendte erhvervsfolk, har den politiske succes dog været begrænset. ISS-direktøren Poul Andreassen – ’den store fejekost’ – blev efter blot to år som formand for Det Konservative Folkeparti selv kostet ud i 2000. Forinden havde reklamemanden Jens Heimburger været ved at sprænge selvsamme parti med sine personlige ambitioner. Og Asger Aamunds kollega og partifælle, Lars Kolind, sikrede i 2007 Ny Alliance tilnavnet ’storbytosserne’ ved at foreslå en forsøgsordning med 40 procent proportional – eller såkaldt flad – skat på Fyn.

	Hvorfor venstrefløjspartier og politikere som Ole Sohn og SF, der i 2010 inviterede Novozymes administrerende direktør, Steen Riisgaard, til at tale på landsmødet, også tror, at erhvervsfolk er »en af vore egne«, er et ubesvaret spørgsmål. At tro, at venstrefløjen kan konkurrere med højrefløjen om at love selskabsskattelettelser samt færre miljø- og arbejdsmiljøregler, svarer til at tro, at Socialdemokraterne kan konkurrere med Dansk Folkeparti om at stramme udlændingepolitikken.

	Da Annette Vilhelmsen (SF) tidligere på året kom for at skade at sige, at »de borgerlige partier og deres støtter i erhvervslivet« ikke ville SRSF-regeringen det godt, kunne hun se langt efter støtte fra regeringspartnerne. Den slags udtalelser er ikke comme il faut.

	Men tidligere på ugen viste en undersøgelse i Børsen i hvert fald, at to ud af tre topchefer i de seneste tre år ikke har truffet beslutninger, som vægtede Danmarks interesser højere end virksomhedernes. Blot 16 procent motiveres af at skabe arbejdspladser her i landet.

	Det, som er godt for A.P. Møller – for nu at omskrive citatet om General Motors og USA – er ikke nødvendigvis altid godt for Danmark.

Kim Kristensen er Christiansborg-journalist ved Information
",20.0,7. september 2013,Kim Kristensen er Christiansborg-journalist ved Information
10799,/debat/2012/01/feministerne-bruger-selektive-oerepropper,Feministerne bruger selektive ørepropper,Phil Nice," Anita Mac og Anne-Mette Michaelsen hævder i deres kronik »Danske kvinder
venter stadig på far« d. 29. december, at vi mænd »glimrer ved [vores] fravær« i ligestillingsdebatten, en debat, de i øvrigt klandrer for, »ikke at gavne ligestillingsprojektet.«
Faktum er, at vi er en del mænd, der blander os i debatten, og som gør det igen og igen på et sagligt grundlag. Som aktiv debattør og kronikør på området får jeg skudt i skoene af Mac og Michaelsen, at det ikke er en diskussion, mændene ønsker at deltage i, og at vi ikke er solidariske.
»Vi hører i hvert fald ikke fra dem,« hævder skribenterne og spørger, hvorfor mændene ikke »åbner munden som enkeltpersoner.« Så må jeg spørge dem: Er I sikre på, I hører efter? Vi argumenterer, vi svarer, vi råber op. Hvorfor bliver vi ikke hørt?
Jeg tror, svaret hænger sammen med skribenternes brug af begrebet »ligestillingsprojekt.« Hvis ligestilling opfattes som et projekt med et specifikt mål i sigte, så er man næppe rummelig over for bidrag, der kritiserer eller ligefrem dekonstruerer projektets grundlag.
Blind accept
En lignende præmis ses i Dansk Kvindesamfunds propagandakampagne ’Tag stilling, mand’, hvis erklærede mål er et forbud mod sexkøb.
Gruppen af mænd, der har ’taget stilling’ defineres som værende de mænd, der er enig med kampagnens stiftere i dens præmis og erklærede mål. At man ikke er enig sidestilles med, at man endnu ikke har ’taget stilling.’
Det paradoksale i denne tankegang er, at stillingtagen bliver defineret som dens egen diametrale modsætning: blind accept.
Om det er blind accept, Mac og Michaelsen efterlyser, er ikke sikkert, men nogle af deres udsagn kunne tyde på en stærk normativ tankegang, hvis ikke en alvorlig virkelighedsforvrængning. »Kvinder har måttet lære sig at begå sig på arbejdsmarkedet. Nu er det mandens tur til at lære de nye spilleregler i hjemmet — og mange yngre mænd er da i stigende grad deres ansvar bevidst,« skriver de.
Ikke nok med at vi mænd har tilegnet os alt i hjemmet på nær evnen til at amme et barn, mens de fleste kvinder stadig savner en mand til at skifte bilens olie eller lappe cyklen. Nej, den ’solidaritet’, Mac og Michaelsen efterlyser synes at gå ud på at efterabe kvinden i hjemmet, at påtage sig alle hendes værdier, tærskler og prioriteter, at erkende alt fra samme vinkel og øjenhøjde som hun gør.
Er disse ideelle yngre mænd i deres såkaldte ansvarsbevidsthed, ligesom Dansk Kvindesamfunds ’stillingstagere,’ ikke snarere nogle yes men?
»Arbejdsmarkedet bør ikke være så domineret af så ensidigt maskuline logikker, at det tvinger kvinderne til at skulle vælge mellem at blive som mænd eller at stikke af fra det hele,« raser skribenterne i en kronik, hvor de påstår, at samfundet er mandsdomineret, og at mænd er ligeglade med ligestilling. Som modargument vil jeg lige citere min egen kronik »Den røde feminisme er fundamentalistisk,« der udkom i sommers på Damefrokosten. dk: »…er det ikke snarere opgaven, der definerer, hvad et job indebærer, om det er leder, håndværker, advokat, pædagog eller præst?
Kan man gøre sygepleje mere tiltalende for mænd ved at fjerne kravet om omsorg? Næppe, for omsorg ligger centralt i opgaven. Er det ikke snarere deltagelse og engagement, der ændrer vilkår indefra?
Hvis samfundet stadig er for ’mandligt’ indrettet, hvad har kvinder så egentligt brugt stemmeretten til i snart 100 år? Hvis lighed for loven, lige rettigheder og lige indflydelse ikke er tilstrækkelige vilkår til, at kvinder sætter deres præg på samfundet, hvad skal der så til? Påhviler det mænd at gøre samfundet tilstrækkeligt hunkønsvenligt, så kvinderne gider at engagere sig i det? Det bliver lige lovlig absurd nok.«
Ligestillet kloakarbejde
Mac og Michaelsen har som andre feministiske debattører tilsyneladende selektive ørepropper i. Mændene bidrager til diskussionen, men vores udsagn bliver ikke ført til protokollen, hvis den siger feministerne, med deres forestillinger og faste ligestillingsprojekt, imod. I en TV-debat i 2011 spurgte Søren Fauli, hvorvidt kønskvotering, ud over fordeling af bestyrelsesposter, også skulle gælde for kloakarbejde. Det var der ikke nogen feminister, der ville diskutere.
I deres kronik fortæller Mac og Michaelsen til gengæld, at forfatterinden Fay Weldon nu erklærer sig stærk nok til at anerkende, at kønnene er forskellige. Denne bagatel hyldes som et stykke visdom, tilsyneladende i kraft af, at den opstår blandt feministernes egne rækker.
Man får det indtryk, at Mac og Michaelsen efterlyser mandlige ’debattører,’ der taler feministerne efter munden, på samme måde som Dansk Kvindesamfund efterlyser ’stillingstagere’, der blot giver dem ret.
Er det mændenes bidrag, I savner, eller blot flere mænd på samme side?
Jeg spørger bare.
Phil Nice er liberal debattør og kunstner




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",215.0,5. januar 2012,"venter stadig på far« d. 29. december, at vi mænd »glimrer ved [vores] fravær« i ligestillingsdebatten, en debat, de i øvrigt klandrer for, »ikke at gavne ligestillingsprojektet.«"
11287,/debat/2011/10/lad-graekenland-gaa-bankerot,Lad Grækenland gå bankerot,Jesper Rangvid," Egentlig er det simpelt: Hvis du har brugt flere penge, end du har tjent, har du lånt til at betale en del af dit forbrug. Og hvis du har lånt, skal du en eller anden dag betale tilbage.
Men nogle gange er det nærmest er umuligt at betale tilbage. Det kan være, fordi du har mistet dit job, og dermed gået ned i indkomst, eller fordi der ikke blev holdt godt nok øje med, hvor meget du lånte, og der har hobet sig til så meget gæld op, at det simpelthen er blevet umuligt, at du kan betale tilbage. I sådanne situationer kan den eneste mulighed for at komme videre være, at du opgiver at betale lånet tilbage — du går konkurs.
Det er dog klart, at den, der har lånt dig pengene, bliver sur. Det er også klart, at den, der lånte dig penge i første omgang, nok ikke er klar til at låne dig penge igen lige med det samme. Og endelig: hvis det er mange penge, der er lånt ud, kan det måske ligefrem give problemer for din ven: Måske kommer han selv i økonomiske vanskeligheder, fordi han ikke får sine penge tilbage.
Græsk underskud
Præcis sådan er det med Grækenland. Den græske regering har gennem alt for mange år brugt alt for mange penge, i forhold til hvad den havde i indtægt. Landet har ikke ét eneste år siden 1980 haft et underskud på statsbudgettet, der var mindre end de berømte 3 pct. af BNP, som er kravet i Vækst- og Stabilitetspakken. Grækenland har derfor opbygget en kæmpegæld: Den er i dag mere end 160 pct. af et års græsk BNP.
Det er verdens højeste gældsniveau med undtagelse af Japan, der har nogle fordele i forhold til Grækenland: Japan har sin egen valuta, de private husholdninger i Japan sparer meget op, og Japan har et overskud på betalingsbalancen.
Gennem de seneste år er gælden i Grækenland eksploderet. Både fordi man snød og skjulte størrelsen af underskuddet gennem lidt for kreative finansielle transaktioner, men også fordi man simpelthen brugte alt, alt for mange penge. En mindre del af gælden skyldes selvfølgelig også, at Grækenland ligesom alle andre lande blev ramt af den økonomiske krise i 2008-2009.
Derfor er gælden nu så stor, at mange — inklusive undertegnede — mener, at den eneste måde Grækenland kan komme videre på er, at landet opgiver at betale en del af gælden tilbage. Med andre ord er der behov for en restrukturering af gælden med et passende stort haircut— eller simpelthen en statsbankerot.
Uundgåelig bankerot
Efterhånden står det klart for de fleste, at Grækenland må gå bankerot. Nogle har endda været klar over det et pænt stykke tid. Så hvorfor er bankerotten ikke allerede en realitet?
For at forstå det skal vi vende blikket mod dem, der har lånt Grækenland penge — hvilket ikke mindst vil sige private investorer i udlandet, altså udenlandske banker. Grækenland har nemlig også haft et meget højt underskud på betalingsbalancen, hvilket er det samme som at sige, at landet har lånt penge i udlandet. Hvis Grækenland går bankerot, vil der derfor være mange banker, der taber mange penge — selvfølgelig primært de græske banker, men også tyske og franske banker.
Faktisk har nogle, også meget store, tyske og franske banker så mange penge i klemme i Grækenland, at de vil have problemer med at overleve, hvis landet går konkurs. Det skaber mindst to problemer.
Det ene er, at banker er centrale for helbredstilstanden i resten af økonomien. Når bankerne har det godt, har økonomien det ofte også godt. Men når bankerne har det dårligt, låner de mindre ud, og resten af økonomien lider skade. Husholdninger kan ikke låne til at købe de ting, de gerne vil, og virksomheder ikke kan låne til at sætte investeringer i gang. Alt sammen forhold, der går ud over de ting, vi virkelig er bekymret for såsom arbejdsløsheden og den generelle velstand i samfundet.
Det andet problem er, at selv om Grækenland går bankerot, vil landet stadig have behov for at låne penge. Grækenland har nemlig stadig et underskud på det, vi kalder den primære balance. Selv hvis Grækenland fra den ene dag til den anden holdt op med at betale renter og afdrag, ville der stadig være underskud på det offentlige budget.
Og da landets kreditorer sikkert bliver 'sure', hvis ikke de får deres penge igen, kan grækerne naturligvis godt se, at det er vigtigt, at komme til en forståelse med dem, før man går bankerot.
Her kan man passende lave en sammenligning med Argentina, der gik bankerot i begyndelsen af 2002. Argentina lavede ikke en aftale med sine kreditorer, hvorfor landet blev bandlyst fra de internationale finansielle markeder. Argentinas økonomi faldt derfor med næsten en fjerdedel i løbet af de første par år efter statsbankerotten. Det er så rigtigt, at Argentina siden da har oplevet stor økonomisk fremgang — men 2002-2004 var nogle meget barske år.
Hvorfor bankerot?
Hidtil har den officielle strategi været, at man ville prøve at undgå bankerot. Dette gør man ved fra IMF, EU og Eurolandenes side at låne Grækenland penge (der er ikke andre, der vil) mod samtidig at forlange helt nødvendige opstramninger i den græske økonomi. Man har håbet, at det var muligt for Grækenland at rette op på tingene.
Nu står det imidlertid klart, at det er det ikke. Grækenlands underskud bliver større end forventet, den økonomiske tilbagegang større end forventet, gælden vokser mere end forventet og så videre. Rigtig meget tyder derfor på, at man er ved at indse, at man må lade Grækenland gå bankerot, så gælden kan blive bragt ned på et håndterbart niveau, og der bliver lys for enden af tunnelen.
Der er flere tegn på, at en bankerot overvejes: Politikere, centralbankchefer, regulatorer og andre afviser ikke længere kategorisk muligheden. Der laves nye stresstest af de europæiske banker. De skal ende med krav om mere kapital i bankerne. Samtidig er Eurolandenes redningsfond, EFSF, ved at blive gjort klar. Det virker derfor sandsynligt, at Grækenlands gæld bliver kraftigt barberet, når disse ting er på plads.
Omkostninger
Men vil det ikke blive frygteligt dyrt at lade Grækenland gå bankerot? Jo, det vil blive dyrt. Men ser man mere nøgternt på det, er det nok mere sandsynligt, at det er den mindst dyre løsning (bemærk her står ikke 'billig'), under forskellige betingelser.
For det første skal man undgå, at restruktureringen foregår ukontrolleret. Det vil sige, at man skal indgå aftaler med de private kreditorer, altså bankerne, om en restrukturering.
Da kreditorerne efterhånden også kan se, at den ikke går længere, og at alternativet er en ukontrolleret bankerot, hvor de taber endnu flere penge end ved en kontrolleret bankerot, er en sådan aftale nok mulig.
For det andet skal både græske og andre europæiske banker rekapitaliseres, da bankerne ellers også vil gå konkurs.
Da Grækenland ikke har pengene til denne rekapitalisering, bliver Eurolandene nødt til at blive ved med at låne landet penge. På denne måde kan man også stadig holde presset på Grækenland, så de nødvendige reformer kan fortsætte.
Endelig skal Eurolandene, EFSF og ECB have så mange penge klar, og være villige til at bruge dem, at de kan købe (rigtig mange) især spanske og italienske obligationer på markedet, når der efter en græsk restrukturering kommer pres på disse landes renter.
Ovenstående overvejelser er baseret på den viden, vi har fra tidligere restruktureringer i andre lande. Omkostningerne ved restruktureringer er selvfølgelig usikre, men nogle ting virker rimelige klare: Hvis et land, der restrukturer sin gæld, samtidig oplever en valutakrise (i Grækenlands tilfælde: en udtræden af euroen og indførelsen af drakmen), en bankkrise (i Grækenlands tilfælde, at man får ikke rekapitaliseret bankerne) og en ukontrollabel restrukturering, er omkostningerne ved gældsrestruktureringer frygteligt høje.
Behold euroen
Man hører nogle gange argumentet om, at Grækenland bør træde ud af euroen for på den måde at genvinde konkurrenceevnen.
Jeg er imidlertid bekymret for, at det vil være det værste, landet kan gøre. Det vil blive meget dyrere end en gældsrestrukturering, hvor man beholder euroen.
For det første vil der komme endnu større kapitalflugt fra Grækenland, end den vi ser nu. For at forhindre det må man lukke bankerne — eller i hvert fald begrænse folks adgang til at hæve deres penge — i en periode, der strækker sig fra den dag, der kommer rygter om en tilbagevenden til drakmen, til den dag, den nye valuta er indført.
Banklukninger skaber dog med stor sandsynlighed overordentlig stor utilfredshed i befolkningen. I Argentina var der deciderede optøjer med flere omkomne til følge i forbindelse med banklukningerne.
Herudover vil en udtræden af euroen føre til, at gæld bliver restruktureret, også virksomhedsgæld. Og virksomheder kan man jo i modsætning til suveræne stater forfølge ved at gå rettens vej. Konsekvensen vil være, at mange virksomheder vil blive erklæret konkurs, hvilket igen vil føre til voldsom arbejdsløshed.
Hertil kommer, at Grækenlands eksport ikke er særlig stor. Det er selvfølgelig en del af problemet, men det betyder samtidig, at eksporten ikke er så vigtig for økonomien, at en udtræden af euroen vil have stor effekt.
Endelig mener mange, at grækerne vil være nødsaget til at træde ud af EU, hvis de forlader euroen. Konsekvensen vil være, at der ikke vil være flere penge at hente i eurolandene, som i dag trods alt finansierer Grækenland.
Den schweiziske storbank UBS har regnet på det og er kommet frem til, at det kan koste halvdelen af Grækenlands bruttonationalprodukt, hvis man træder ud af euroen. I mine øjne er nogle af antagelserne i UBS' analyse lige lovlig pessimistiske, men det er rigtigt, at det vil være uoverskueligt dyrt for Grækenland at skifte euroen ud med drakmen. Tab af 40-50 pct. af økonomien medfører voldsom og udpræget fattigdom.
Derfor gælder det om at indgå en aftale med kreditorerne, så en kontrolleret bankerot kan sikres, blive i eurozonen, så en valutakrise kan undgås, samt at få eurozonens accept af bankerot, så zonen vil blive ved med at låne Grækenland penge, de græske banker kan rekapitaliseres, og en bankkrise kan undgås.
Kan det lade sig gøre — meget tyder på, det kan — vil det være en bedre strategi end den hidtidige. Men samtidig er det ærgerligt, at det skulle gå så lang tid, inden man indså, at det er den nødvendige vej at gå.
 
Jesper Rangvid er professor i finansiering ved CBS




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",32.0,17. oktober 2011,"Og da landets kreditorer sikkert bliver 'sure', hvis ikke de får deres penge igen, kan grækerne naturligvis godt se, at det er vigtigt, at komme til en forståelse med dem, før man går bankerot."
6118,/debat/2013/12/nsa-niels-bohr-klimaforandringerne,"NSA, Niels Bohr og klima-forandringerne",Ole Wæver," 
	Den sidste tid er der dukket historier op om, at man flere og flere steder går tilbage til gammeldags teknologi for at beskytte sig mod overvågning og læk. Angiveligt skulle man i Kreml have bestilt en ny ladning gode gammeldags skrivemaskiner. I Europa-Parlamentet diskuteres mulighederne for at lave en europæisk datasky, så amerikanerne ikke har en automatisk overvågningsfordel. Og indtil det kan realiseres, er europapolitikere rede til at sætte barrierer op for amerikansk-globale netværk som Facebook og gmail.

	Hvad er udsigterne til åbenhed i verden – og betyder det noget? Handler det ikke ’bare’ om den enkeltes afvejning af sit privatliv over for sin trang til at kommunikere og projicere sig selv ud på diverse sociale medier? Nej, der er en stor risiko for, at den aktuelle kamp om åbenhedens primære infrastruktur, internettet, også påvirker verdens evne til at imødegå de store globale udfordringer.

	Bombens komplementaritet

	Den bedste hjælp til at forstå disse helt aktuelle udfordringer får vi fra Danmarks største videnskabsmand, Niels Bohr, der passende fejres i år – 100-året for de tre artikler, hvor han fremsatte sin berømte teori om atomets struktur.

	Bohr viede de sidste to årtier af sit liv til arbejdet for international åbenhed som modtræk til de farer, hans egen atomfysik havde været med til at skabe. Hans åbne brev til FN i 1950 er det mest kendte udtryk. Bohrs argument var (lidt forenklet – brevet er langt og omhyggeligt), at atombomben var så radikalt anderledes end eksisterende våben, at man burde forholde sig anderledes til den. At udnytte en kortvarig fordel ved at have fået et stærkt våben i sit arsenal ville på længere sigt ikke opveje den høje pris i form af en fare uden fortilfælde. Konkurrence ville æde menneskelige ressourcer, skabe en verden af hemmelige aktiviteter og skabe risiko for katastrofale ødelæggelser i en krig.

	Denne nye situation rummede også en positiv side. Alle parter havde interesse i at undgå dette kapløb, og den kunne indfries gennem international åbenhed. Frygten for systemerne kunne undgås ved at dele viden om dem.

	Først handlede Bohrs aktiviteter om, hvordan Vestmagterne burde indvie Sovjetunionen i planerne, men efter krigen blev tankegangen udvidet. Reelt måtte alle former for forskning og industri med militær betydning gøres åben og gennemskuelig.

	En åben verden ville mere generelt indebære, at man gennem fri adgang til informationer opnåede størst mulige gevinster ved de nye videnskabelige og teknologiske muligheder.

	Den amerikanske historiker Richard Rhodes mener, at Bohr anvendte sit berømte komplementaritetsprincip på bomben. Den rummede to forskellige sæt af egenskaber, der kunne realiseres afhængig af vores omgang med den.

	Åbenhedens infrastruktur

	I dag er åbenhed ikke bare en vild idé – det er noget, vi på mange måder har. Med internettet, world wide web og mobilteknologier deler vi viden i former og omfang, man ikke kunne have forestillet sig. Det muliggør samarbejde og innovation for både forskere, virksomheder og borgere.

	Og det har vi så sandelig også brug for. Det er nødvendigt for at tackle de mange nye udfordringer, vi står over for. Klimaforandringerne kræver for eksempel både en gigantisk global forskningsindsats med enorme datastrømme og teknologiudvikling i nye kreative former.

	Hen mod slutningen af sit brev taler Bohr om, at teknologien kan gøre »hele menneskeheden til en samarbejdende enhed«. Og det er netop, hvad vi ser, når internettet og relaterede systemer fungerer bedst – når f.eks. Wikipedia via utallige deltageres samspil producerer et globalt leksikon, der er bedre, end hvad en hierarkisk og afgrænset organisation kan præstere.

	Længe før Snowdens afsløringer var der vigtige kampe om internettet og om åbenhed mere generelt. Retssager om copyright og intellektuel ejendomsret er ved at flytte grænser, stærke kommercielle aktører som Facebook og Apple forsøger på forskellig vis at skære private cyberdomæner ud af det fælles web, og der foregår løbende arbejde vedrørende computerkoder, der afgør, hvad fremtidens net kan og ikke kan.

	Som den canadiske forsker Ron Deibert viste i sin bog Black Code, vendte stemningen på teknologimesserne allerede for flere år siden – fra en generel optimistisme og koblingsvilje til bekymring om, hvordan man kan blokere uønsket adgang. Reelt er der i høj grad blevet taget vare på cyberspace i en form for global stewardship udført af et transnationalt fællesskab af især ingeniører (IETF). Staterne er ved at sikkerhedsliggøre feltet og trækker dette transnationale netværk fra hinanden og ind i national sikkerhedspolitik.

	Med afsløringerne af især NSA’s overvågning accelererer denne tendens. Antallet af stater, der censurerer nettet, var i forvejen i vækst, og nu kan flere undskylde lignende tiltag med USA’s misbrug. Der er behov for at genindsætte princippet om åbenhed som regulerende for beslutninger på dette område – politiske, juridiske, tekniske og virksomhedsstrategiske.

	Tilbage til åbenheden

	På en stor, international tredageskonference på Københavns Universitet, forsøger vi i denne uge at lægge et Bohrsk perspektiv på ovenstående spørgsmål.

	Det er en stor opgave. Heldigvis får vi hjælp af en imponerende række af kompetente talere. Wikipedias grundlægger, Jimmy Wales, Obamas tidligere teknologirådgiver, professor Susan Crawford, Sir Nigel Shadbolt fra Open Data Institute og Caspar Bowden, der har udredt NSA-sagen for Europa-Parlamentet. Herudover kommer eksperter i de militære teknologier – som nævnte Ron Deibert, ekspert i cyberkrig – og i de civile, som den førende bio-etiker Jonathan Moreno og Abdallah Daar, ekspert i global sundhed.

	Opgaven er større end på Bohrs tid. Der er en meget bredere række af felter, hvor revolutionære videnskabelige gennembrud er nært forestående og kan vende op og ned på store samfundsområder; åbenhed er ikke længere abstrakt men meget konkret, og der træffes vidtgående beslutninger om dens vilkår; og det er blevet vanskeligere for forskere at kommunikere advarsler og gode råd om ny videnskab, nu hvor ethvert rådgivningssystem straks bliver set som politisk – klimaforskernes IPCC er det oplagte eksempel.

	Den fælles opgave bliver at gennemtænke, hvilken viden der er brug for at dele hvor og hvordan – og hvordan vi skaber bedre muligheder for det fremover.

	Det går ikke, at årets afsløringer fører til tilbageslag for global åbenhed – hverken i den ene eller den anden retning. En laissez-faire-holdning til overvågningerne vil få mange til at tage deres private forholdsregler – hvis der reelt foregår omfattende industrispionage i antiterrorforklædning, vil også mange forskere være nødt til at være mere forsigtige med, hvordan de udveksler og deler data og kommunikation. Mere vidtgående nye former for sammenkædede data, der skaber nye former for indsigt, vil blive hæmmet af de misbrugsmuligheder, der tårner sig op. Men forfejlet regulering, der måske nok kan hæmme især NSA’s misbrug af USA’s særlige placering i forhold til nettet, vil give lige så stort bagslag og nationalisere internettet.

	I arbejdet for at genindsætte åbenhed som ledestjerne for nettet kan det være en hjælp at sætte det ind i den større, bohrske sammenhæng: Vi behøver åbenhed for at møde tidens teknologiske udfordringer.

Ole Wæver er professor i international politik ved Københavns Universitet. Han er formand for arrangementskomiteen for konferencen ’En Åben Verden’; www.anopenworld.ku.dk




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",25.0,3. december 2013,"	Denne nye situation rummede også en positiv side. Alle parter havde interesse i at undgå dette kapløb, og den kunne indfries gennem international åbenhed. Frygten for systemerne kunne undgås ved at dele viden om dem."
11007,/debat/2011/11/laeserbreve-0,Læserbreve,Informations Webredaktion," EU står for fald
Jens Overgaard Nielsen, Virum
Som bekendt har en række borgerlige erobret medieplatformene gennem et par måneder med krav om vandring i sæk og aske og sindelagskontrol af folk der tænkte alternativt i 1970’erne og 1980’erne ved at hylde bureaukratiske og planøkonomiske systemer.
Til min store glæde læser jeg i Information den 28. november, at de samme mennesker nu udtrykker sig om noget andet. De fortrinsvis unge konservative og Venstreløver fortæller, at de nu vender sig mod EU.
Storartet! Det skulle give mulighed for at vi, der i samme tidsrum for 25—35 år siden netop vendte os mod bureaukrati, magtafståelse til centralistiske ikke-valgte teknokrater, samt planøkonomi med en perverteret destruktion af millioner af ton mad i en verden, der sultede (og sulter), nu ikke blot rehabiliteres, men hyldes som helte.
Deres flommeeuropæiske forældre motivfortolkede og stigmatiserede os groft som ballademagere, men vi fik ret. Kræv sæk og aske af dem, og glæd jer over, at vi i 1992 fik afbødet de værste effekter af deres imperiesværmerier. Også dette bureaukratiske og planøkonomiske tusindårsrige står for fald.
Ph.d. skaber vækst og innovation
Ingrid Stage, formand, Dansk Magisterforening
Som ph.d. tilegner man sig en række kompetencer, der kommer arbejdspladserne til gode, hvilket resulterer i lavere ledighed og højere startløn end for kandidaterne.
Det er en misforståelse, at ph.d.’ere er specielt hårdt ramt af arbejdsløshed, som indikeret i Informations artikel i mandags. Vores nye undersøgelse viser, at 14 procent af ph.d.’erne er ansat i private virksomheder et år, efter de er færdige. Og det tal kan blive højere.
Derfor skal universiteterne bliver bedre til at vejlede ph.d’er om karrieremuligheder, så det bliver tydeligt, at der er flere karriereveje for forskeruddannede både på det private og offentlige arbejdsmarked. De bidrager til innovation og vækst på alle typer af arbejdspladser.
Jeg vil opfordre ministeren til i de kommende finanslove at sikre tilstrækkelige basismidler til oprettelse af flere adjunkturer og lektorater. Det giver ph.d.’erne mulighed for at se en klar karrierevej- også på universitetet og sikrer fremtidige ph.d.’ere kvalificeret vejledning fra fastansatte kolleger.
Det styrker den forskningsbaserede undervisning og sikrer, at de studerende får glæde af ny viden. Derfor er den fortsatte satsning på ph.d.-området kun en begyndelse. Det næste skridt bør være flere faste stillinger på universitetet.
Forskel på kønnene
Preben Hammer Jensen, Knivkær
Det er de da, mænd er forskellige. Og kvinder er forskellige. Så både mænd og kvinder er forskellige.
Sager om ministre er kun sten på vejen
Erik Stubtoft, Snekkersten
Der er gang i oppositionens jagt på ministrene. Et par har fået ridser i lakken, og andre får det sikkert i den kommende tid. Indholdet af kritikken mod ministrene ufortalt, så er det jo tydeligt, at det slet ikke handler om sagerne, men om at holde fast i, at den nye regering og den nye statsminister ikke dur.
Måske kan det endda koges ned til, at da der var en borgerlig regering, som havde et utal af dårlige sager med sine ministre, så var det selvfølgelig kritisabelt. Og hvem kritiserede? De nuværende regeringspartier. »Det vil vi da også«, kan man høre Søren Espersen (DF) og Søren Pind (V) fortælle.
Denne form for kritiske sager hører ikke op, men det kunne det, hvis redaktører og journalister ville definere, hvad der er skæg og hvad der er snot.
Det ville være rimeligt, hvis repræsentanterne for ’den fjerde statsmagt’ kunne skelne mellem, hvad der er grådighed på det offentliges regning, hvad der er forsøg på at opnå personlige fordele på samfundets bekostning, og hvad der er ulovligt.
Sagerne om Ole Sohns (SF) og Carsten Hansens (S) gerninger er godt stof i medierne og til samtale mellem os alle sammen. I realiteten er det bare ikke sager, som den borgerlige opposition har ønske om skal slutte. Målet er længere fremme: De vil ikke snakke politik, de vil bare have, statsministeren bliver fedtet ind i sagerne.
Gadeteater på dagsordenen
Niels Peter Kløft, kunstnerisk leder, Dansk Rakkerpak
En lille hyldest og tilføjelse Anne Middelboe Christensens leder ’Teaterloven og den sorte engel’ den 28. november: Jeg er meget enig i hendes top ni, men der mangler et punkt 10: Et nationalt gadeteaterensemble.
Dette område inden for scenekunsten, har i mange år levet i skygge af den etablerede teaterverden, og har haft svært ved at få den samme anerkendelse. Men i de senere år har opmærksomheden på denne kunstart været stigende i Danmark, i takt med en større forståelse for street art-begrebet.
Flere gadeteaterfestivaler er poppet op i det danske land, seneste skud på stammen er Bornholms gadeteaterfestival. Da Danmarks Teaterforeninger i sidste weekend holdt seminar i Helsingør, blev der ligefrem holdt en workshop om emnet.
Gadeteatret kommer ud i alle kroge af samfundet, og vi gadekunstnere møder vores publikum dér, hvor de er. Der skal ikke løses billet på gaden, og det betyder også, at du møder dem, der aldrig går i det traditionelle teater.
Her er et publikum på tværs af sociale og kulturelle skel. Gadeteatret er ofte båret af et fysisk udtryk i et nonverbalt univers, som kan favne meget bredt.
Hr. kulturminister, slå et slag for gadeteaterkunsten. Skulle du ikke kende til dens herligheder, er du hermed inviteret til Dansk Rakkerpaks nye sommerforestilling på Israels Plads: The Ildsjæl in the Classroom.
Forvirring om tobinskat
Christian Brimnes Visby Damholt, København
Information nævner fejlagtigt i artiklen ’Den borgerlige EU-skepsis vokser’ den 28. november, at EU-Kommissionen har fremsat forslag om en Tobinskat.
Det er rigtigt, at en Tobinskat er en »skat på internationale valutatransaktioner«. Problemet er blot, at Kommissionen ikke har forslået en skat på valutatransaktioner. Det, Kommissionen forslog i starten af oktober, var en skat på finansielle transaktioner med aktier, obligationer og derivater.
Det er centralt at bide mærke i, at valutatransaktioner er helt udtaget i forslaget. Information bidrager på denne måde til forvirringen om kommissionens forslag og Tobinskat.
Hvis valutatransaktioner var inkluderet i skatten ville beløbet man kunne indsamle ved skatten være markant højere. Pengene fra skatten har været forslået til udviklingsbistand, klima og velfærd.
Frankrigs Sarkozy har tidligere kaldt det en ’skat for Afrika’ mens Bill Gates har forslået G20 at bruge pengene til at møde globale udfordringer såsom klimaforandringer og fattigdom. Derfor har skatten fået øgenavnet Robin Hood-skatten.
En sådan skat på finansielle transaktioner er indtil nu det mest ambitiøse, globale styringsredskab forslået efter finanskrisen.
Men Kommissionens forslag indeholder i stedet en todelt takst hvor aktier og obligationer beskattes med 0,1 procent, mens derivater blot beskattes med 0,01 procent. Derfor denne opfordring til at skrive mere nuanceret om en sådan skat.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,30. november 2011,"Det er en misforståelse, at ph.d.’ere er specielt hårdt ramt af arbejdsløshed, som indikeret i Informations artikel i mandags. Vores nye undersøgelse viser, at 14 procent af ph.d.’erne er ansat i private virksomheder et år, efter de er færdige. Og det tal kan blive højere."
5335,/debat/2014/03/laeserbreve-0,Læserbreve,," 
	Børnearbejde er aldrig i orden

Helle Christensen, formand for DUI-LEG og VIRKEs Børn-hjælper-Børn-fonden

	Red Barnet skelner i en artikel i Information den 24. marts mellem acceptabelt og uacceptabelt børnearbejde. Dermed er man med til at legitimere det over for forbrugere og virksomheder. Men der findes ikke acceptabelt børnearbejde.

	Børn har ret til en fritid og leg, de har ret til en uddannelse. Men de har ikke ret at blive udnyttet økonomisk og arbejde på en måde, der skader deres fysiske, psykiske, åndelige, moralske og sociale udvikling. Det fastslår børnekonventionen, som både DUI og Red Barnet er varme tilhængere af. Arbejde for børn under 15 år er uforeneligt med disse rettigheder.

	I DUI er vi ikke naive. Ligesom Red Barnet er vi godt klar over, at vi ikke får stoppet børnearbejde i morgen. Der er mere end 150 millioner børnearbejdere i verden, og selv med en målrettet og koncentreret indsats for at komme børnearbejdet til livs vil det tage lang tid.

	Men det er ikke ensbetydende med, at vi skal acceptere det. Der er masser af ting, som vi ikke kommer af med i morgen, som vi ikke accepterer og gradbøjer.

	Derfor må spørgsmålet til Red Barnet være: Hvorfor vil I ikke være med til at fordømme børnearbejde, når I gerne vil fordømme andre ting, vi ikke kan afskaffe med et snuptag?

	Dyreaflivning og dobbeltmoral

Martin Dover, Dansk Vegetarforening

	Noget nær en folkebevægelse rejste sig i ind- og udland, da giraffen Marius blev aflivet. Den åbne partering af dyret førte til opfordringer om boykot af København Zoo og endda mordtrusler mod de ansatte. Nu er fire løver blevet aflivet, og Facebook svømmer igen over med vrede kommentarer.

	I Dansk Vegetarforening kan vi sagtens forstå kritikken. Vi synes, det er besynderligt, at zoologisk have tager livet af sunde og raske dyr, når de slår sig op på at avle dyrene for at beskytte og bevare dem.

	Men samfundets dobbeltmoral er næsten lige så besynderlig. I Danmarks slagtes 230.000 køer, 25 millioner grise og over 100 millioner kyllinger om året. Dem bekymrer vi os ikke synderligt om, selv om dyrene i zoo på mange måder kan siges at have et bedre liv.

	Man kan derfor godt efterlyse mere refleksion hos danskerne. Hvorfor bekymre sig mere om aflivningen af nogle få eksotiske dyr end slagtningen af dyrene på tallerkenen?

	Vi håber, at en sådan refleksion kan få flere til at kvitte kødet eller i det mindste skære ned på det.

	Liberale mod ligestilling

Mette Viktoria Pabst Andersen, København

	»Kvinder kan bare godt lide at blive taget på røven!« Det siger en af mine liberale Facebook-venner, der mener, at ulighed mellem kønnene er en myte, som sure feminister har fundet på. Ifølge ham er jeg den dumme, fordi jeg ikke har fattet, at kvinder gerne vil anskues som objekter.

	Argumentet er absurd. Alligevel er det faktisk det mest yndede argument på højrefløjen, når der skal diskuteres ligestilling. At kvinder har et helt frit valg, men bare vælger at blive husmødre eller sexobjekter.

	I de liberales verden findes der åbenbart ikke nogen forskel på, hvilke muligheder vi som samfund giver henholdsvis mænd og kvinder. Det er et valg, når mænd vælger direktørgangene, kvinderne vasketøjet.

	De liberale vil tilsyneladende ikke anerkende, at der måske er nogle strukturelle kønsudfordringer i vores samfund. At det er værd at undre sig over, hvorfor kvinder i gennemsnit tjener 18 procent mindre end mænd, bruger mere tid på huslige opgaver og tager langt størstedelen af barslen.

	Det er et stort problem for ligestillingsdebatten, at den ene fløj ikke vil anerkende, at en mandsdomineret kultur ikke er et resultat af kvinders valg, men derimod det der fratager dem muligheden for at vælge.

	Integration er et fælles ansvar

Jeppe Fransson, Roskilde

	I mange år har politikerne råbt og skreget, når der skulle diskuteres integrationspolitik. Men er integration en opgave for politikerne? Kun delvist.

	Mange integrationsprojekter er med til at tydeliggøre forskellen på etnicitet, men hvis det både er i skolen, fritidshjemmet og i fodboldklubben, at de unge møder de her initiativer, kan man spørge sig selv, om de ikke blot forstærker forskellene? I iveren efter at skabe en ordentlig integration er poltikerne selv med til at skabe følelsen af ‘os og dem’.

	Hvis vi for alvor skal komme de enorme problemer med etnisk ligestilling i Danmark til livs, er det en fælles opgave.

	Mit håb for fremtiden er, at vi i vores møde med nye mennesker pakker fordommene væk og næstekærligheden frem.

	Det lyder måske langhåret, men vi gør os selv en bjørnetjeneste, hvis vi overlader integrationen til politikerne. For integration skabes i mødet mellem mennesker, og der har vi trods alt selv indflydelse.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,31. marts 2014,	Børnearbejde er aldrig i orden
8029,/debat/2013/02/overhoert-beijing,Overhørt i Beijing,Martin Gøttske," Kineserne kan næsten dagligt læse om fødevareskandaler i deres eget land. Men nu har de statsstyrede kinesiske medier endelig muligheden for at pege kritiske fingre ad andre lande, og de har skruet gevaldigt op for dækningen af det europæiske ramaskrig over hestekød maskeret som oksekød.
Men mange kinesere, der normalt ikke har noget imod at spise hestekød, undrer sig over polemikken.
»Jeg forstår slet ikke, hvorfor europæere udskifter oksekød med hestekød. Er hestekød da ikke dyrere end oksekød,« spørger en kineser på sin mikroblog.
Nogle mener, at forbrugere i Europa burde være begejstrede for at få hestekød, som er dyrere i Kina, da det smager bedre. Andre opfordrer Europa til at eksportere hestekødet til specielt Nordkina, hvor der vil blive sat pris på det.
»De rige kinesere ville købe det i stor stil,« skriver en kineser med brugernavnet Jiangxiaoguang på sin blog og fastslår samtidig: »Europæerne forstår slet ikke at gøre forretning.« Samtidig er det en udbredt holdning, at problemet i Europa slet ikke kan hamle op med Kinas fødevareskandaler, som ofte har store helbredsmæssige konsekvenser.
Og de er vrede over, at kinesiske medier bruger så meget plads på historien frem for de hjemlige problemer.
»At blande hestekød i oksekød er en skandale i Europa, men ses som en innovativ forretningsidé i Kina, for det kinesiske folk er taknemmeligt, så længe dets mad ikke er blandet med gift,« skriver Xiaolei Kanshi. Og Shangshang Suiyue tilføjer: »De kinesiske medier fokuserer kun på hestekødsskandalen for at dække over det faktum, at de ikke tør rapportere om fødevareskandalerne herhjemme.«
Hvad mangler du?
Det kinesiske stats-tv, CCTV, har været på gaden, og har stillet hundredvis af almindelige kinesere spørgsmålet: »Hvad mangler du i 2013?«
Og på trods af den økonomiske vækst er det hyppigste svar: »Penge«. Et andet almindeligt svar er: »Søvn« – på grund af de lange arbejdstider.
Andre har dog mere praktiske mangler. »En vandmåler,« svarer en ældre kvinde. Samtidig er det, unge kvinder og mænd savner mest »en partner«.
På internettet er reaktionerne på spørgsmålet dog langt mere spydige, politiske og kritiske over for korruption i systemet.
»Jeg ved, at landet mangler ærlighed og integritet og ikke korrupte embedsfolk,« skriver Laotuonan på internettjenesten QQ. Og Yiran fortsætter i samme stil: »Jeg mangler alt lige nu. Men hvis jeg kunne være embedsmand i blot et år, så ville jeg slet ikke mangle noget.«
Mere forurening
»Før nytår kunne vi ikke trække vejret. Efter nytår kan vi ikke drikke vandet,« skriver en kineser på sin blog.
Før det kinesiske nytår, som lige er blevet fejret, begyndte kinesiske medier at fokusere på den massive luftforurening, som i usædvanlig høj grad har plaget hele det nordlige Kina.
Efter nytårsfestlighederne kan kineserne nu læse, at den også er gal med vandet. Som endnu et tegn på, at kinesiske medier er begyndt at rapportere mere aggressivt om landets miljøproblemer, har aviser inden for den sidste uge haft store forsidehistorier om, at grundvandet i 90 procent af Kinas byer er forurenet. 60 procent er »alvorligt forurenet«. Og blot tre procent af landets byer har rent grundvand.
Både bloggere og medier er stadig mere aktive for at skabe opmærksomhed om Kinas vandproblemer.
Deng Fei, en journalist og aktivist, har startet en kampagne via Weibo, en kinesisk platform for mikroblogs: »Hvordan ser floden ud i din hjemby? Tag et foto af den og upload den til Weibo, så vi alle kan se det,« opfordrede han. Og mange sendte billeder. Alle af møgbeskidte floder. Fyldt med affald og røde, grønne og blå kemikalier.
Det simple tiltag har vist kineserne med al tydelighed, at forureningen ikke kun er noget, de selv oplever lokalt, men er et stort nationalt problem.
Andre er blevet så harme over, at regeringen ikke har taget affære for at få miljøsvineriet stoppet, at de opfordrer lederne af lokale miljøkontorer til at tage en svømmetur i deres forurenede floder.
»Hvis miljøbeskyttelseskontorets chef tør svømme i floden i 20 minutter, så vil jeg betale ham 200.000 yuan,« lovede en entreprenør i Zhejiang-provinsen, som samtidig viste billeder af en lokal flod, der mest af alt ligner en flydende losseplads. Miljøchefen har endnu ikke taget mod tilbuddet.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,22. februar 2013,"Men mange kinesere, der normalt ikke har noget imod at spise hestekød, undrer sig over polemikken."
11944,/debat/2011/06/udvisning-kraeve-ofre,Udvisning vil kræve ofre,Line Barfod," Integrationsministeren har stillet forslag om at skærpe udvisningsregler. Det indebærer, at udlændinge uden dansk statsborgerskab altid skal udvises, når de dømmes for kriminalitet  uanset hvor lang tid, de har boet i Danmark, og uanset straffens længde.
Dermed kommer regeringen, Dansk Folkeparti, Socialdemokraterne og SF reelt til at overskride konventionernes grænser og grundlæggende retsprincipper.
For uanset om de internationale konventioner stadig vil være gældende for de danske domstole, skal enhver tvivl »komme udvisningen til gode«, som Søren Pind (V) har udtrykt det.
Og det betyder jo et brud med det helt grundlæggende retsprincip om, at enhver tvivl skal komme den anklagede til gode; at man i en retsstat hellere vil lade 10 skyldige gå fri, end at dømme bare én uskyldig.  Lovforslaget betyder nemlig i praksis, at hvis dommeren ikke er sikker på, at en udvisning direkte vil være i strid med en konvention, f.eks. forbud mod at udvise til tortur, skal man udvise. Hvis dommerne er i tvivl, skal de tage chancen. Kort sagt; hellere udvise til tortur en gang for meget end en gang for lidt.
Ikke ressourcer til klage
Søren Pind har sagt, at hvis man mener, at man er uretmæssigt udvist, så må man må klage til menneskerettighedsdomstolen. Men det er nemmere sagt end gjort og kræver enorme ressourcer for den enkelte. Dertil kommer, at en udvisning ikke automatisk sættes i bero, mens en klage behandles.
Så mens Søren Pind og hans embedsmænd forbereder Danmarks forsvar ved menneskerettighedsdomstolen, bliver den udviste person måske udsat for tortur, dødsstraf eller politisk forfølgelse i Syrien, Iran eller Pakistan.
Et barn kan have mistet sin far i strid med barnets ret til familieliv, fordi faderen stjal en bil, og en 20-årig kan blive udsendt til et land, hun aldrig har set, fordi hun arbejdede sort, mens hun modtog kontanthjælp.
Der er ingen tvivl om, at forslaget  med Socialdemokratiets og SF's velsignelse  vil føre til, at langt flere vil blive udvist af Danmark, og at langt flere af disse udvisninger reelt vil være i strid med de internationale konventioner, som Danmark har tilsluttet sig.
Hvad mere er, vil mange af disse blive udvist på baggrund af endda meget små forbrydelser, f.eks. hæleri, biltyveri eller bare minimumsstraffen på syv dages fængsel for en hobbykniv. Og så må man spørge sig selv: er det groft nok til at risikere, at biltyven eller hæleren bliver mødt af politisk forfølgelse eller sendt til et land, som denne ikke har set siden barndommens første år?
Spørgsmålet er, kan vi virkelig kalde Danmark en retsstat, når man hellere udviser til tortur en gang for meget end en gang for lidt?
",42.0,30. juni 2011," Integrationsministeren har stillet forslag om at skærpe udvisningsregler. Det indebærer, at udlændinge uden dansk statsborgerskab altid skal udvises, når de dømmes for kriminalitet  uanset hvor lang tid, de har boet i Danmark, og uanset straffens længde."
4004,/debat/2014/10/portraet-fydt-personangreb,Portræt fydt med personangreb,Christian Harlang ," Spalteplads i dansk presse er for samfundsstof en absolut mangelvare, og det har derfor vagt undren, at Information den 4. oktober har kunnet anvende seks (!) fulde sider på at fremstille undertegnede i et portræt, der i det væsentlige består af en usædvanlig subjektiv dans på overflader, både ved vinkling og stofvalget.
Til rådighed for journalisten stod blandt andet dokumentation for, at jeg bare de sidste par år ud af fire retssikkerhedsmæssigt væsentlige civile sager for Højesteret har vundet de tre. Men det kommer ikke med, for journalisten har allerede fra begyndelsen indskibet sig med fjendtlige ’kilder’ (endda uanset, at samtlige har modpartstatus) og ved genbrug af mange år gamle, tidligere overfladiske ’portrætter’, som hun har kunnet læse på Infomedia og sakset derfra, så det alligevel ser nyt ud. Når der ved redigeringen opstår modstrid mellem dens bias og blandt andet den nyeste delafgørelse i favør af de irakiske torturofre, skal det gå ud over omtalen af irakernes sag, for ellers ville karaktermordet på undertegnede komme til at se ud som et haltende forsøg. Borte er hermed indvejningen af, at det lykkedes mig ved Højesteret at få underkendt Kammeradvokaten og Østre Landsret, der krævede, at irakerne skulle indbetale depot til Kammeradvokatens salær som betingelse for adgang til domstolsbehandling.
Hellere end at skrive om denne nye og vundne sag, tager journalisten en udflugt mange år tilbage til rygtebørsen og forvandler spalterne til en slags nu genoplivet sladdercentral. Nu kunne der ellers være meget at tage fat på: 32 års virke fra min side har frembragt for journalisten direkte tilgængeligt ajourført materiale fra mere end 40 store sager med udfald i favør af borgersiden overfor magtfulde modparter, typisk staten. Men dette passer ikke ind i portrættets bias, som hellere holder sig til de virkemidler som vor H.C. Andersen har beskrevet så træffende i: »Det er ganske vist …«.
Lavpunkt
Et af portrættets kildekritiske lavpunkter forekommer, da man lånte ’mikrofonen’ til Knud Foldschack uden at oplyse, at han og hans advokatpartner i Plumfondsagen af mig er ansvarssagsøgt for på goldmann sachsagtig manér, at have foranstaltet at fire bestyrelsesmedlemmer i november 2009 fundatsstridigt til Danske Bank underskrev en ubetinget og uigenkaldelig erklæring, som forårsagede fondens konkurs.
Inden for den spalteplads, som jeg her får til rådighed, er det over for portrættets overfyldte cirkusarena af personangreb, en umulig opgave at gendrive og korrigere, og dette er ud fra en basal målestok af rimelighed vel også selve problemets kerne: En avis som Information burde ikke forfalde til en aggressiv selvbærende tabloidform, men i stedet vælge en metode, som giver nogenlunde (om end ikke fuld) adgang til fairness og ikke som sket den 4. oktober i stedet bare at snyde læserne med diverse kunstnerisk underholdning.
Christian Harlang, København
",0.0,11. oktober 2014,"Hellere end at skrive om denne nye og vundne sag, tager journalisten en udflugt mange år tilbage til rygtebørsen og forvandler spalterne til en slags nu genoplivet sladdercentral. Nu kunne der ellers være meget at tage fat på: 32 års virke fra min side har frembragt for journalisten direkte tilgængeligt ajourført materiale fra mere end 40 store sager med udfald i favør af borgersiden overfor magtfulde modparter, typisk staten. Men dette passer ikke ind i portrættets bias, som hellere holder sig til de virkemidler som vor H.C. Andersen har beskrevet så træffende i: »Det er ganske vist …«."
974,/debat/2016/01/ekstremisme-findes-forskellige-hudfarver,Ekstremisme findes i forskellige hudfarver,Wajahat Ali," Hvis jeg sagde, at jeg har set et videoklip, hvor en mand med fuldskæg og tildækket hoved opfordrer sine tilhængere til at forlade deres hjem, migrere til et nyt område og besætte det – »så længe, som det er nødvendigt« – og forsvare sig til døden, hvis ordensmagten griber ind, ville mange nok tænke: Det må dreje sig om den seneste propagandafilm fra Islamisk Stat til rekruttering af voldelige muslimske ekstremister.
Men nej, faktisk blev en opfordring af præcis denne karakter for nylig udsendt på Facebook af en hvid farmer ved navn Ammon Bundy, søn af en Cliven Bundy, som i 2014 var involveret i et væbnet opgør med politiet og skylder over en million i bøder. Den yngre Bundys mål er at tilskynde amerikanske ’medpatrioter’ til at gribe til våben mod USA’s myndigheder i protest imod de brandstiftelsesdomme, hans egen søn, Steven, og en anden farmer, Dwight Hammond Jr. er blevet idømt.
Læs også: Vi skal turde tale åbent om det, der skete i Køln
’Patriotiske militser’ hævder, at 150 af deres tilhængere har fulgt Ammon Bundys opfordring – det reelle tal er dog ifølge de journalister dækker sagen, langt lavere. Ikke desto mindre har grupper af bevæbnede mænd taget kontrol over Malheur-vildtreservatet i Burns, Oregon, for, som de siger: »at hjælpe folket i Harney County med at tilbageerobre deres jord og ressourcer«. Ammon Bundy har svoret, at hans mænd »ikke udelukker vold«, hvis politiet gør forsøg på at sætte dem ud med magt.
Men rolig nu, Amerika. Han forsikrede også om, at »vi er ikke terrorister«.
Sort mand med plastiklegetøj
Selvfølgelig er de ikke ’terrorister’: Bundy og hans tilhængere er bare helt almindelige vrede, hvide ’frihedskæmpere’, der bruger våbenmagt for at beskytte den amerikanske forfatning og amerikanske værdier mod statsmagten og andre amerikanere, der vil påtvinge dem at skulle overholde de forbundsstatslige love, som gælder for alle borgere.
Tænk, hvis Bundy og hans tilhængere var som de 38 procent af amerikanerne, der ikke er hvide. Så ville – det er min påstand – den amerikanske offentlighed ikke se en så langtrukken surrealistisk og farlig episode udfolde sig. Ej heller ville man være i tvivl om, hvorvidt det er mest korrekt at kalde en gruppe, der besætter statslig jord og truer med at skyde mod politiet, ’militser’, ’bander’ eller ’ekstremister’ frem for ’terrorister’.
Læs også: Kultur er hverken alt eller intet
Hvis en sort mand med plastiklegetøj gik hen mod en offentlig bygning, ville han formentlig blive skudt og dræbt af politiet, uden at der blev stillet spørgsmål. Hvis 15 muslimer besatte en 7-Eleven med softgunpistoler, ville forbundspolitiet formentlig rulle hele udtrækket af pansrede mandskabsvogne, snigskytter på tage og tåregasgranater ud – og føre dem ud derfra med demonstrativt brutal magt.
Der er selvsagt ikke grund til at raceprofilere enkeltpersoner, der ligner de bevæbnede militsfolk (hvide mænd med buskede skæg og ølmaver), men amerikanske mainstreampolitikere har al mulig grund til at erkende og konfrontere den farlige trussel mod USA’s demokratiske orden, som ’patriotmilitserne’ repræsenterer.
Trumps kernevælgere
Efter 11. september 2001 er flere mennesker i Amerika dræbt ved højreorienterede terrorangreb end af voldelige jihadister (48 mod 45 dødsfald). Amerika oplevede efter præsident Obamas valgsejre en »medlemstilgang uden fortilfælde« til radikale højreorienterede, antiregeringsgrupper, viser analyser. Alligevel valgte Department of Homeland Security at begrave en analyse i 2009, der advarede om den stigende trussel fra højreorienterede terrorgrupper. Man ville hellere fokusere udelukkende på muslimske ekstremister.
De pågældende grupper har ikke blot været involveret i væbnede konfrontationen, de er også ofte åbent racistiske, indvandrerfjendske, muslimofobiske og tilbøjelige til at hylde konspirationsteorier, der dæmoniserer den amerikanske forbundsregering.
Læs også: Krænkede mellemøstlige mænd tager hævn
Med andre ord ligner de Donald Trumps kernevælgere. Men selv om man kunne mene, at alle moderate militsfolk i den aktuelle højspændte situation stod frem for at fordømme den voldelige ekstremisme, der har kapret deres ideologi, skal vi næppe forvente, det sker.
Det er ikke sandsynligt, at Trump, som for nylig sagde, at han anså det for nødvendigt at dræbe terroristers familier for at besejre ekstremisterne, vil anlægge samme målestok over for hvide amerikanske militsmedlemmer, skulle de kaste sig ud i den vold, de truer med.
Søger efter mening
Den sørgelige sandhed er, at ekstremister af alle slags på alle steder som oftest er frustrerede, bange og vrede mennesker, der desperat søger efter formål, bekræftelser og mening i en verden, de føler har ladt dem i stikken. Denne sygdom kan inficere næsten alle, uanset race, etnicitet, religion eller køn.
Den har helt sikkert inficeret Jon Ritzheimer, en tidligere amerikansk elitesoldat, der deltager i Oregon-belejringen. Han er også medlem af Three Percenter-klubben, som hævder, at dens velbevæbnede og militærtrænede medlemmer »er forsvarere af forfatningen«, som er »villige til beskytte vores rettigheder mod en tyrannisk regering og udenlandske indtrængere«. Ritzheimer førte også an i sidste års væbnede, antimuslimske mosképrotester i Arizona.
Før han sluttede sig til Oregon-militsen, sendte Ritzheimer – som så andre ekstremister før ham – en afskedsvideo til sin familie, hvor han udlægger sine handlinger som forsvar mod »en tyrannisk regering«. Et andet militsmedlem, der kun identificerer sig som Kaptajn Moroni, tilføjede: »Jeg kom ikke her for at skyde. Jeg kom her for at finde døden«.
Ekstremisme findes i forskellige hudfarver, etniciteter og hovedbeklædnings- og fuldskægsvarianter. Måske var det på tide, at vi indså, at raceprofilering ikke kan beskytte os imod ekstremistisk vold.
Wajahat Ali er pakistansk-amerikansk forfatter og dramatiker. © The Guardian og Information Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",12.0,13. januar 2016,"Læs også: Vi skal turde tale åbent om det, der skete i Køln"
12944,/debat/2011/01/tyskland-fanget-mellem-europasind-indenrigspolitik,Tyskland er fanget mellem europasind og indenrigspolitik,Marlene Wind," De færreste var overraskede, da afsløringer fra Wikileaks for nylig beskrev den amerikanske opfattelse af den tyske forbundskansler som »Angela 'Teflon' Merkel«. Merkel betragtes tilsyneladende af amerikanske diplomatiske kilder som en lidenskabsløs og meget lidt risikovillig europæisk leder. Hun går aldrig ind i en debat, uden at alle aspekter ved en sag er undersøgt til bunds, og hun er sikker på, at hun har ret. Hun styrer slet og ret Tyskland med lidenskabsløs videnskabelig præcision, hedder det.
Også blandt europæiske eksperter og kommentatorer var beskrivelsen af den tyske leder i kriseåret 2010 mange steder ubarmhjertig. Som den tyske kommentator Michael Meyer-Resende formulerede det i en artikel i EU Observer den 16. december, så er problemet med Merkel, at hun er pragmatiker og ikke har de store visioner. Og det går simpelthen ikke, når Europa er i krise, siger han. Trouble shooting eller feberredninger a la det, vi har været vidner til med hjælpepakker og halvhjertede forsinkede udmeldinger om ekstra penge, der - måske - kommer, overbeviser hverken de finansielle markeder, befolkninger eller ministerkollegerne i de andre europæiske hovedstæder.
Ingen tvivl om at 2010 har været et test-år for ikke bare Merkel, men hele EU og i særdeleshed naturligvis eurozonen. Men spørgsmålet er, om Merkel kunne have gjort meget andet end det, hun rent faktisk gjorde, og - ikke mindst - om man fortsat kan stille de helt ekstraordinære krav til tysk selvopofrelse, som man gjorde de første 40-50 år efter Anden Verdenskrig. Ifølge Meyer-Resende og mange andre er der ingen tvivl. Tyskland er pinedød nødt til at fortsætte med at ydre ofre på Europas alter - ellers bryder fællesskabet simpelthen sammen. Der er da heller ingen tvivl om, at anklagen for at være ueuropæisk i en tysk kontekst er noget nær det værste, man kan forestille sig (i hvert fald i det tyske establishment).
I sin nytårstale skyndte Merkel sig derfor også at understrege, at Europa kommer først - eller som hun formulerede det:
»Vi må styrke euroen. Det handler ikke blot om vores penge. Euroen er langt mere end en valuta. Den er grundlaget for vores velstand. Tyskland har brug for Europa og vor fælles mønt. Af hensyn til vor egen trivsel og for at kunne overvinde de store globale udfordringer vil vi tyskere påtage os ansvaret, selv om det sommetider er meget hårdt.«
Appellen var klar og tydeligt rettet mod de dele af befolkningen - efterkrigsgenerationen - som har stadig vanskeligere ved at forstå, at Tyskland fortsat skal holde for, når det gælder om at redde gældsplagede europæiske brødre og søstre. Senest viste en meningsmåling i Bild da også, at hver anden tysker ønsker D-marken tilbage!
Kritik fra alle sider
Både i det tyske parlament og Europa-Parlamentet har utilfredsheden med den tyske regerings håndtering af krisen ligeledes været stor. Op til og efter EU-topmødet i december om en kommende traktatændring, der skal gøre EU's finansielle redningsmekanisme permanent, argumenterede Merkels tidligere vicekansler og udenrigsminister Steinmeier, at hun slet ikke havde forstået alvoren i den finansielle krise. Han opfordrede hende til at restrukturere gælden i Grækenland, Irland og Portugal helt, øge redningspuljen for resten af eurozonen, udstede euro-obligationer og indføre en langt tættere koordinering af den økonomiske og finansielle politik mellem EU-landene. Også Europa-Parlamentets socialistiske og grønne grupper var nådesløse i deres kritik. De mente, at konservative regeringer i hele Europa burde tænke langt mere på Europas fælles interesser end på deres egne nationale. Formanden for de europæiske socialdemokrater, Poul Nyrup Rasmussen, pointerede, at det efter hans mening var både ansvarsforflygtigende og ikke mindst ueuropæisk af Merkel at modsætte sig udstedelsen af euro-obligationer (euro bonds). Merkels afvisning på dette punkt har imidlertid været ret klar. En udstedelse af euro-obligationer ville ikke alene gøre det dyrere for Tyskland selv at finansiere sin gæld (her kommer egeninteressen så måske ind), men det ville også ophæve de nationale reformincitamenter i de mest gældsplagede europæiske lande. Med euro-obligationer ville hele euro- området blive garant for de lån, som de dårligste økonomier skulle optage, og dermed ville presset for mere langsigtede reformer i netop disse lande forsvinde. Dette ville ikke blot sende et uheldigt signal til de tyske skatteydere, men også så tvivl om den fælles mønts overlevelse på længere sigt.
Svinger taktstokken
Selv om Lissabontraktaten, der trådte i kraft den 1. december 2009, havde det overordnede formål at styrke Europas fælles stemme i verden, så viste den økonomiske og finansielle krise i 2010 om noget, at det er Tyskland, der svinger taktstokken i dag. Europæisk sindelag eller ej, peger alle analyser ydermere på, at Tyskland selv har haft en klar interesse i at få den græske økonomi tilbage på sporet - særligt fordi tyske banker har 45 mia. euro i klemme netop der. Der er heller ikke tvivl om, at Tyskland i det lange løb - hvis altså grækerne (og irerne) betaler lånene tilbage - vil undgå betydelige tab ved denne redningsmanøvre. At egeninteresse her kan kombineres med en fælles europæisk interesse er vel ikke umiddelbart problematisk - snarere tværtimod. Men også disse  ellers skatteydervenlige pointer blev dårligt kommunikeret ud til vælgerne af Merkel.
Merkel er presset
Hvad er det så, der har forandret sig i Tyskland? En af de afgørende forskelle på kansler Merkel og den tidligere kansler Kohl er deres håndtering af (og manøvrerum i) den indenrigspolitiske situation. Kohl var aldrig særlig optaget af folkelig popularitet, men var også kansler i en tid, hvor det betød langt mindre. Som Daniel Cohn-Bendit sagde i Der Spiegel for nylig, var Kohl aldrig i tvivl om, hvad der i sidste instans var vigtigt, nemlig Europa. Perspektivet var og blev for ham europæisk. Han arbejdede uophørligt for et europæisk Tyskland snarere end et tysk Europa. For Merkel står denne vision næppe helt så stærkt. Selv om hun bestemt heller ikke kan beskyldes for at være særlig folkelig, er hendes regering langt mere styret af meningsmålinger, tabloidpresse og indenrigspolitik, end Kohl nogensinde var. For en politisk leder er det en svaghed, og dette har sandsynligvis været baggrunden for den tøven og usikkerhed, som hun i øjeblikket beskyldes for.
Og Merkel vil også i 2011 være under pres. Hun står således over for intet mindre end syv delstatsvalg, samtidig med at hendes partnerskab med FDP vakler. Hertil kommer, at oppositionen fører i de seneste meningsmålinger. Man kan derfor frygte, at hendes dagsorden - også i det kommende år - vil handle om at bevare national opbakning omkring sin økonomiske politik. Men det er måske særligt her, at kæden hopper af, for netop Tyskland burde - i den nuværende situation med en massiv eksportdrevet vækst - have råd til en ekspansiv økonomisk politik til gavn for hele Europa. I stedet er der meget der tyder på, at Merkel vil fortsætte den tilbageholdenhed og selvdisciplin, som man hidtil har styret efter. Tyskland når måske ikke op på de 3,5 procents vækst for 2010, som man havde håbet på, når tallene skal gøres endeligt op, men man forventer stadig en økonomisk fremgang, som ikke er set magen til siden genforeningen i 1990. Denne vækst kunne - fordi den netop repræsenterer et stort overskud på handelsbalancen  - med andre ord i 2011 bruges til at stimulere forbruget i Tyskland og dermed skabe forøget efterspørgsel i hele Europa. Et økonomisk stærkt og efterspørgselsorienteret Tyskland er en medicin, som ville gavne alle i eurozonen lige nu. En sådan medicin kunne både hjælpe Merkel i de sløje meningsmålinger hjemme og give hendes europæiske kritikere mundkurv på - i det mindste for en stund.
Marlene Wind er ph.d., professor og leder af Center for Europæisk Politik, Københavns Universitet
",1.0,6. januar 2011,"Og Merkel vil også i 2011 være under pres. Hun står således over for intet mindre end syv delstatsvalg, samtidig med at hendes partnerskab med FDP vakler. Hertil kommer, at oppositionen fører i de seneste meningsmålinger. Man kan derfor frygte, at hendes dagsorden - også i det kommende år - vil handle om at bevare national opbakning omkring sin økonomiske politik. Men det er måske særligt her, at kæden hopper af, for netop Tyskland burde - i den nuværende situation med en massiv eksportdrevet vækst - have råd til en ekspansiv økonomisk politik til gavn for hele Europa. I stedet er der meget der tyder på, at Merkel vil fortsætte den tilbageholdenhed og selvdisciplin, som man hidtil har styret efter. Tyskland når måske ikke op på de 3,5 procents vækst for 2010, som man havde håbet på, når tallene skal gøres endeligt op, men man forventer stadig en økonomisk fremgang, som ikke er set magen til siden genforeningen i 1990. Denne vækst kunne - fordi den netop repræsenterer et stort overskud på handelsbalancen  - med andre ord i 2011 bruges til at stimulere forbruget i Tyskland og dermed skabe forøget efterspørgsel i hele Europa. Et økonomisk stærkt og efterspørgselsorienteret Tyskland er en medicin, som ville gavne alle i eurozonen lige nu. En sådan medicin kunne både hjælpe Merkel i de sløje meningsmålinger hjemme og give hendes europæiske kritikere mundkurv på - i det mindste for en stund."
12458,/debat/2011/03/kunsten-roerer-stadig-folket,Kunsten rører stadig folket,Johs Mannov," Det er foruroligende, når Per Arnoldi, Kunstrådets kommende formand, 26. marts lader kunsten vige pladsen som tabubryder, for Wikileaks, tv og journalistikken. Artiklens forfatter, Kristian Villesen, kan gå fra den samtale som nyudnævnt sejrherre: Kunsten er død — længe leve journalistikken.
Jeg forstår af artiklen, at vi nu får en formand, som er i vildrede og som, så for resten også må se at gøre sig nogle overvejelser om kunst og dens rolle som tabubryder.
Det ville jeg ønske at han havde ladet være med, eller i det mindste havde beholdt for sig selv, når det er tanker som: »det møde der ellers var mellem kunstneren og folket, er nu mellem medierne og folket«.
Hvor har Arnoldi været? Der har altid været møde mellem medier og folket, uanset om Per Arnoldi så mener kunstnere og journalister hører til folket. Mødet mellem medier og kunst har også længe fundet sted. Og der er stadigvæk et møde mellem kunst og tilskuere.
Da jeg sidst var på kunstudstilling, i teateret og i biografen, var der blandt gæsterne både velovervejet stillingtagen, og følelser som ubehag, glæde, irritation, jubel og sorg i deres møde med kunsten.
Når kunstens rolle som folkets tabubryder skal generobres, refererer Arnoldi til Wikileaks og billeder af tsunami i Japan eller 11. september på tv. Det tyder på, at han kun kan se et møde, hvis kunstens chokeffekt kan overgå noget af det mest chokerende, medierne har berettet om.
Usmageligt
Men disse katastrofer er ikke chokerende på grund af medierne, de blev fortalt igennem. Det var bare dybt rystende, tragiske og ødelæggende hændelser. At sætte lighedstegn mellem påvirkning fra disse billeder og kunstens rolle som provokatør og tabubryder er usmageligt og underligt tankeløst fra en person, der nu skal være Kuntrådets formand de næste fire år.
Ingen kunstner har nogensinde lavet kunst for at overgå chokeffekten fra hændelser, som udsletter tusindvis af menneskeliv og afslører menneskers afgrundsdybe grusomhed. Hvor er det tabubrydende i det?
Per Arnoldi er i tvivl om, hvilken rolle kunsten skal have fremover. Det er ærlig snak, men afslører også en søvndrukken kæmpe, der udtaler sig, før han helt er vågnet af sin dvale i parnasset.
Kære Per Arnoldi: Vi, folket udenfor dit reservat, har for længst opdaget, at kunst ikke kan tildeles en rolle af de skiftende formænd for dens råd. Kunsten har mange roller på en og samme gang, opfylder masser af formål. Den stiller en mængde spørgsmål og bryder tabuer for rigtig mange af os. Snup en kop kaffe, og kom ud og vær med, når du er helt oppe i gear.
",12.0,29. marts 2011,"Da jeg sidst var på kunstudstilling, i teateret og i biografen, var der blandt gæsterne både velovervejet stillingtagen, og følelser som ubehag, glæde, irritation, jubel og sorg i deres møde med kunsten."
5073,/debat/2014/05/laeserbreve-14,Læserbreve,," 
	SF hykler ikke om finansskat

Teis Volstrup, EP-kandidat, SF

	I et fælles debatindlæg i Information den 8. maj anklager Rina Ronja Kari (N) og Nikolaj Villumsen (Ø) mig og SF for at lyve – men de kommer ikke nærmere ind på, hvad vi skulle have løjet om.

	I stedet snakker de om, at SF har stemt nej til finansskat i Folketinget og samtidig kæmpet for den i Europa-Parlamentet. Det kan selvfølgelig godt være svært at få til at hænge sammen, når man normalt færdes helt ude på fløjen.

	Men i Folketinget stemte SF som en del af en regering. Vi var også ærlige omkring det: Vi ville have en europæisk finansskat, men de andre regeringspartier var imod. Derfor var det helt naturligt, at Margrete Auken i Europa-Parlamentet havde frihed til at følge SF’s linje.

	SF har nemlig været tilhænger af finansskat i mange år, ikke kun i valgkampen, som Folkebevægelsen mod EU forsøger at bilde Informations læsere ind.

	Folkebevægelsen mod EU er stor tilhænger af finansskatten, hører vi. Ja, i hvert fald hvis spidskandidat Rina Ronja Kari bliver valgt ind. Men hvad med bevægelsens nummer to på kandidatlisten, Lave Broch fra Radikale Venstre? Vil han også kæmpe for finansskatten, selv om hans partiformand, Margrethe Vestager, er indædt modstander?

	Uskøn alliance mod EU

Søren Winther Lundby, Nyt Europa

	Det er helt igennem fair, at højrefløjen er skeptisk over for EU. Unionen har vitterligt udviklet sig fra at have et snævert fokus på det indre marked til også at rumme et sæt af fælles regler for det miljømæssige, det sociale og det økonomiske område.

	En af dem, der har kastet sig ind i kampen imod EU, er Saxo Banks Lars Seier Christensen, som i forordet til David Gress’ nye bog EU – Europas fjende, skriver, at »EU har potentiale til at blive et nyt Sovjetunionen«. I det lys kan det ikke overraske, at Seier tilføjer, at kampen imod EU’s udvikling er øverst på hans »personlige politiske program«.

	Det kunne være interessant at høre, hvad Liberal Alliance mener om udtalelsen. Det ville være godt at vide, om Liberal Alliances formand, Anders Samuelsen, ser tilsvarende negativt på EU, når partiet generelt synes åbent for inspiration fra Saxo Bank. Er Liberal Alliance imod EU?

	Det kunne også være godt at vide, om udtalelser af ovenstående type gør indtryk hos Enhedslisten. Kan partiet holde til at stå side om side med folk som Lars Seier Christensen? Sikkert er det, at en uskøn alliance imod EU i disse år vokser og finder fodfæste. Europas progressive bør ikke tage EU for givet.

	Nødløgneren er vendt tilbage

Jens Bruun, Vipperød

	Efter mere end 100 års fravær er nødløgneren tilbage i Danmark. I den mellemliggende periode – hvor den har været trængt tilbage af sin naturlige fjende, sandheden – har den især beboet området omkring Moskva og landene omkring Middelhavet, hvor den har haft særligt gode vækstbetingelser.

	Nødløgneren udklækkes primært på de juridiske og økonomiske fakulteter og lever hovedsaligt af ekskrementer fra sin nære slægtning hykleren, som til gengæld har gjort sig helt afhængig af nødløgnerens evne til at føre Hykleren igennem uvejsomme og uforståelige politiske landskaber. Og med den nye udvikling i forbindelse med både mørklægningsloven og nu også indførelsen af begrebet »forklarlig og undskyldelig nødløgn« er der i området på og omkring Slotsholmen i København skabt gode livsbetingelser for nødløgneren.

	Nødløgneren er kendetegnet ved en særlig dyr, men også afslappet påklædning og en diskret stemmeføring, især hvor den fungerer som sekundant for hykleren ved eksempelvis samråd og høringer. Nødløgneren gemmer sine virkelige intentioner bag en facade af belevenhed og imødekommenhed, men efterlader ikke desto mindre både de politiske og ideologiske landskaber øde og spolerede overalt, hvor den kommer frem.

	Glem ikke hjælp til akademikere

Ingrid Stage, formand, Dansk Magisterforening

	Regeringen har i sit udspil til beskæftigelsesreform valgt at udelukke ledige akademikere fra uddannelse. Det er velkendt, at der i øjeblikket er flere ledige, end der er ledige job. Den gode nyhed er, at akademikere selv er gode til at skabe job.

	Men det er en svær opgave, når der skal skubbes døre op til små- og mellemstore virksomheder, som ofte står i den situation, at de skal ansætte deres første akademiker og derfor ikke ved, hvad akademikere kan bidrage med til deres forretning.

	Ledige akademikere har også brug for en dåseåbner i form af kurser, hvor de kan få konkrete færdigheder som kendskab til it, budgetstyring og projektledelse. Det baner vejen for, at arbejdsgiverne kan se fordelen ved at ansætte højtuddannet arbejdskraft.

	Det er rigtig godt, at regeringen fremover vil have en individualiseret beskæftigelsesindsats, men det bør betyde, at firkantede regler skrottes til fordel for en vurdering af den enkeltes behov – uanset uddannelsesgrad.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,10. maj 2014,"	I stedet snakker de om, at SF har stemt nej til finansskat i Folketinget og samtidig kæmpet for den i Europa-Parlamentet. Det kan selvfølgelig godt være svært at få til at hænge sammen, når man normalt færdes helt ude på fløjen."
10624,/debat/2012/02/kaemper-skolekloge,Vi kæmper ikke med ’de skolekloge’,Nanna Westerby og Christine Antorini," Når Ida Wentzel Winther og Steen Nepper Larsen deb 17. januar i en kronik i nærværende avis efterlyser socialdemokrater og SF’ere, der ønsker at højne arbejderklassens adgang til viden, dannelse og kultur, behøver de ikke at lede længe. Vi er lige her.
Øverst på vores uddannelsespolitiske dagsorden står, at vi skal skabe et uddannelsessystem, der gør uddannelse til en mulighed for alle unge. Det kræver, at undervisningens indhold og pædagogik også skal tale til elever, der ikke kommer fra hjem med uddannelsestradition. Det kræver, at der kommer større vægt på mødet mellem det praktiske og det teoretiske, hånden og ånden. Og det kræver et opgør med det uddannelsessnobberi, der hylder universiteterne som den mest rigtige endestation og uddannelsesform.
Vi har nemlig brug for hele viften af uddannelser både inden for håndværk og de videregående uddannelser. Det eneste, vi med sikkerhed ved, er, at behovet for ufaglært arbejdskraft vil falde dramatisk i Danmark. Alligevel kan vi se, at alt for mange — også blandt de helt unge — stadig ender som ufaglærte med langt større risiko for arbejdsløshed og marginalisering til følge.
For os går en opgave før alt andet: Vi skal indrette et uddannelsessystem for de mange. Trods 30 års indsats for at bryde de sociale skel og barrierer i det danske uddannelsessystem, er målet ikke nået. Tværtimod er den sociale elevator gået i stå. Børn af ufaglærte og faglærte får sjældent en videregående uddannelse. Og de praktiske kompetencer og erhvervsuddannelser bliver helt fejlagtigt opfattet som tilbud for dem, der ikke kan klare det boglige.
Vi har med stor succes brudt de økonomiske barrierer i det danske uddannelsessystem: SU til studerende og uddannelser uden brugerbetaling er vigtige komponenter, som vi vil værne om. Men vi har stadig til gode at nedbryde de kulturelle barrierer, der betyder, at uddannelse bliver utilgængeligt for dem, der ikke kan trække på en lang tradition for uddannelse i barndomshjemmet. Det skal laves om.
Opgør med ’latinskolen’
De to kronikører beskylder os for kassetænkning, fordi vi hævder uddannelse som en vej til vækst for Danmark. Det står vi gerne ved: Vi mener ikke, at Danmark i fremtiden skal konkurrere primært på lav skat eller lave lønninger, men på kvikke hoveder og en dygtig arbejdsstyrke. Ikke desto mindre er det ikke vores primære argument for at sætte uddannelse for de mange op som den højest prioriterede indsats. Nej, det er først og fremmest, fordi vi har et politisk mål om, at Danmark skal være et samfund, hvor alle vokser op med lige muligheder.
Hvis projektet skal lykkes, må vi sørge for, at praktik, teori og det anvendelsesorienterede i højere grad går hånd i hånd. I dag er akademisk inspirerede arbejdsmetoder i høj kurs: Universiteterne er højstatus, så metoderne herfra kopieres. Projektopgaver møder krav om ’perspektivering’ og ’metodebegrundelse’ helt ned i folkeskolen. Videnskabsteori er kommet på skoleskemaet i gymnasiet. Men griber vi tilbage til reformpædagogikken, som kronikørerne selv henviser til, så var det blandt andet en virkelighedsnær uddannelseskultur i et opgør med ’latinskolen’, der var på dagsordnen. Målet var at sætte elevernes selvstændige, faglige og sociale udvikling på dagsordnen ved at koble teori og praktik langt bedre. Det mål bør efter vores opfattelse findes frem igen.
Det er lige præcis derfor, regeringen sætter et ambitiøst reformarbejde for uddannelserne i gang nu. Med et fagligt løft i folkeskolen med den kommende folkeskolereform. Med en reform af læreruddannelsen med styrket praksisforskning. Med en sammenhængende børnepolitik lige fra vuggestue og børnehave over grundskolen til ungdomsuddannelserne, så vi når i mål med, at alle unge får en ungdomsuddannelse.
Vi vil gerne have langt flere skolekloge, som kronikørerne ellers mener, regeringen er imod. Ligesom vi gerne vil have flere med praktiske kompetencer. Og så vil vi styrke samspillet imellem de to. Et samspil, der er en af nøglerne til Danmarks succes som innovationsland. Fordi vi, når vi er bedst, formår at uddanne alle til at tænke i innovation lige fra fabriksgulvet til udviklingsafdelingen.
Men for mange er blevet hægtet af over de sidste årtier, og det tager vi fat på i regeringen som en af de vigtigste opgaver for fremtiden.
 
Christine Antorini (S) er børne- og undervisningsminister, og Nanna Westerby (SF) er tidligere MF. De er begge bidragsydere til Lars Olsens bog ‘Uddannelse for de mange’
",4.0,2. februar 2012,"Det er lige præcis derfor, regeringen sætter et ambitiøst reformarbejde for uddannelserne i gang nu. Med et fagligt løft i folkeskolen med den kommende folkeskolereform. Med en reform af læreruddannelsen med styrket praksisforskning. Med en sammenhængende børnepolitik lige fra vuggestue og børnehave over grundskolen til ungdomsuddannelserne, så vi når i mål med, at alle unge får en ungdomsuddannelse."
9167,/debat/leder/2012/09/fyn-sandholm,Fra Fyn til Sandholm,Ulrik Dahlin," Der gik kun 12 dage, fra Højesteret 23. august havde afgjort, at Bagmandspolitiet havde konfiskeret 10 mio. for meget fra den fynske virksomhed Bukkehave i den såkaldte Olie For Mad-sag fra 1990’erne, til den første virksomhed meldte sig på forsiden af dagbladet Børsen: Grundfoss kræver millioner retur i bestikkelsessag.
»Efter at vore jurister har gransket afgørelsen i Højesteret i Bukkehave-sagen, forventer vi, at statsadvokaten nu af egen drift tager affære og genåbner de indgåede forlig omkring tilbagebetaling til staten,« udtalte pumpefirmaets kommunikationschef til erhvervsavisen.
I denne sammenhæng er det centrale, hvor hurtigt en virksomhed forventer, at myndighederne af sig selv reagerer på en principiel afgørelse i Højesteret, hvis den kan have betydning for andre virksomheder.
Der gik mere end tre måneder, fra Højesteret 1. juni med en enstemmig afgørelse fandt, at daglig opholdspligt og meldepligt tre gange om ugen i Sandholm for den tidligere hashvagt Elias Karkavandi var i strid med hans menneskerettigheder, til Justitsministeriet fulgte op på afgørelsen i forhold til andre på tålt ophold. Det skete først i torsdags med en instruks om, at udlændingemyndighederne fremover hver sjette måned skal se på sagerne for at sikre, at udlændingene ikke er pålagt opholds- og meldepligt i et omfang, der er uproportionalt i forhold til deres ret til fri bevægelighed.
Også udlændinge på tålt ophold kan have forventninger, selv om de i modsætning til virksomheder som Grundfoss ikke har ansatte jurister og kommunikationschefer. Derfor kunne man tro, at Justitsministeriet under netop en socialdemokratisk minister hurtigere havde undersøgt, om myndighedernes praksis i forhold til tålt ophold lever op til højesteretsafgørelsen.
»På alle måder en sjusket og en usympatisk lov,« som den socialdemokratiske ordfører, den nuværende transportminister Henrik Dam Kristensen, jo sagde, inden han på sit partis vegne stemte mod den såkaldte tuneserlov i december 2008. Tuneserloven var den stramning af udlændingeloven, der pålagde samtlige udlændinge på tålt ophold en daglig meldepligt hos politiet, fordi en enkelt ifølge PET havde haft mordplaner mod karikaturtegneren Kurt Westergaard og derefter opholdt sig hos sin familie tæt på tegnerens bopæl.
»Vi har fået en særlov, der var tiltænkt at skulle få styr på en tuneser, men som imidlertid er helt uden den ønskede effekt, men til gengæld generer en række mennesker umotiveret,« konstaterede Henrik Dam Kristensen.
Efter den enstemmige højesteretsdom i Karkavandi-sagen har flere jurister her i Information vurderet, at grundlaget for tuneserloven måtte være bortfaldet. Og at dommen var en anledning til at få ændret den lovstramning, som socialdemokraterne for snart fire år omtalte som »det her forfærdelige lovforslag, som er sjusk og uden indhold«.
Der lyder dog andre toner fra regeringen og dens justitsminister, der ikke har planer om lovændringer: »Regeringens holdning er, at udlændinge på tålt ophold er uønskede her i landet. Der er tale om personer, der har begået krigsforbrydelser eller andre alvorlige forbrydelser. De skal udsendes af landet, så snart det er muligt,« som Morten Bødskov udtalte straks efter dommen med tilføjelsen: »Derfor skal vi have effektive regler, der kan understøtte dette.«
Der vil sikkert gå endnu seks måneder, inden myndighederne er færdige med at vurdere, om Karkavandi-dommen skal føre til lempelse af den pålagte opholds- og meldepligt for andre af de 37 på tålt ophold.
Man må formode, at der vil ske lempelser for andre end Karkavandi – ikke mindst set i lyset af, at politiet i Sandholm er holdt op med at anmelde overtrædelser af meldepligten til Nordsjællands Politi, som tuneserloven ellers foreskriver. En erkendelse af, at det kan være udsigtsløst at få domstolenes hjælp til at håndhæve meldepligten.
At regeringen nu vælger at lade Morten Bødskov fremstå som en hård nyser, behøver derfor ikke at udelukke en omfattende praksisændring i det skjulte. Men det giver bestemt anledning til, at offentligheden følger nøje med i, hvordan Morten Bødskov administerer den lov, som partiet tidligere har kaldt »symbolpolitik af værste skuffe«.
",0.0,12. september 2012,"Der lyder dog andre toner fra regeringen og dens justitsminister, der ikke har planer om lovændringer: »Regeringens holdning er, at udlændinge på tålt ophold er uønskede her i landet. Der er tale om personer, der har begået krigsforbrydelser eller andre alvorlige forbrydelser. De skal udsendes af landet, så snart det er muligt,« som Morten Bødskov udtalte straks efter dommen med tilføjelsen: »Derfor skal vi have effektive regler, der kan understøtte dette.«"
10022,/debat/2012/05/champagnesocialister-lande-foren,Champagnesocialister i alle lande - foren jer,Annegrethe Rasmussen," I den amerikanske hovedstad vrimler det med ’liberals’, hvilket i USA betyder venstreorienteret. ’Socialists’ a la dem, der sidste tirsdag stod med fanerne 1. maj i Fælledparken, er der få af, så dem lader vi ligge.
Men i den amerikanske hovedstad og det velpolstrede Maryland – nabostat til DC – kan man fodre smågrise med liberale, og statistikkerne fortæller, at disse godhjertede mennesker i vidt omfang er rige.
Ikke som i Danmark, hvor dem, der har rigeligt, efter hvad jeg kan observere, kan købe et hus i Sydfrankrig og nye iPads til deres mange statusbørn, men rige the American Way. Hvor man køber sig et fodboldhold, en diamant hos Sotheby’s fra Elizabeth Taylors dødsbo eller – som jeg paf hørte om for nylig – en ø. Yes, en ø. Der er efter sigende nogle stykker til salg i Caribien, og grækerne burde vel egentlig også seriøst overveje at sælge et par stykker.
Det er efter min mening endeløst interessant at observere, hvordan sådan nogle ’Champagne Socialists’, som briterne kalder dem, gebærder sig. Og især hvor meget arbejde det tager at blive fuldgyldigt medlem af den progressive elite i Washington (indskud: da jeg boede i Paris, opdagede jeg den franske term ’gauche caviar’, som siden har hørt til mine absolutte yndlingsudtryk, sjovere end det slidte ’kystbanesocialist’ som vist også er ved at glide ud af det danske sprog til fordel for noget med mad, helst latte, ramsløg og spelt).
For hvordan er man egentlig progressiv, når ens gartner, rengøring, husholdning, chauffør og indkøb varetages af andre – fortrinsvis kvinder fra Latinamerika med lave indkomster? Kan man være ’liberal’ Upstairs, mens de tjenende ånder knokler på de nederste etager?
Det diskuterede jeg i sidste uge med min bedste veninde, mens vi travede rundt om golfbanen i hendes eksklusive countryclub, hvor medlemskabet koster 400.000 kroner. »Og du får dem ikke tilbage, hvis du flytter, så du skal end ikke overveje at melde dig ind,« som hun understregede. As if.
Hun så intet problem i at være rig og rød. Hvilket ikke kan overraske, eftersom det ligger i den amerikanske drøms dna, at det er eftertragtelsesværdigt at være rig i modsætning til i Danmark, hvor det er og bliver en smule suspekt. Det handler mere om, hvad man bruger sine penge på, som hun sagde. Og her lægger hun og hendes ligesindede sig virkelig i selen. De stemmer på Obama, går ind for homovielser, våbenkontrol, kortere straffe til kriminelle, ret til abort, højere benzinpriser, skattereform til fordel for de svageste Warren Buffet-style, indvandringsreform, grøn vækst, et aktivt FN og en hel masse andet, som Informations læsere er enige i. De spiser økologisk, elsker NPR (USA’s svar på DR), dyrker motion, yoga, pilates og udøver godgørenhed i den helt tunge vægtklasse, hundredtusindvis af dollar ryger til udvalgte områder i Afrika, til sultne børn her i USA, hjemløse, aids-ramte, voldsramte jordskælvsofre i Haiti you name it.
Og så er de imod klimabenægtere, Teaparty-bevægelsen, Sarah Palin, religiøs fanatisme, junk food og Fox News, som de altid siger til mig, at de ’skammer sig over.’ Og er i øvrigt alle sammen helt vilde med Danmark, så jeg er blevet en omvandrende reklamesøjle for NOMA, dansk film, progressive skatte betalinger, rugbrød, ligestilling, Helle Thorning, SU, fleksicurity og vuggestuer til alle småbørn – om end jeg endnu ikke har haft tid til at indarbejde sidste uges kritik af dovne, kaffedrikkende pædagoger, der lader børnene gå for lud og koldt vand, mens de voksne diskuterer Bordieu i stedet for at skifte bleer. Man kan jo ikke nå det hele. Og det er til at blive helt forpustet af – at møde så meget koncentreret godhed på så lille en plads.
Men for nu ikke at opildne til kaotiske tilstande på Informations hjemmeside vil jeg ile med at bekræfte, at jeg personligt føler mig mere hjemme i den danske model, hvor staten snupper så meget af folks indtjening, at der kan udøves kollektiv godhed gennem institutioner og velmenende regelsæt, hvor få har for meget og færre for lidt uden sultne børn, slum, dødssyge uden adgang til sundhedsydelser, byområder, der ligner den tredje verden eller mennesker, der ikke ved, hvad grøntsager er, men til gengæld er fortrolige med håndvåben. Blot kan jeg ikke sige mig fri for at føle en snert af middelmådig kedsomhed, når jeg opholder mig i Danmark. Det kan jeg selvfølgelig sagtens komme at sige. Fra solsiden.
 
Ugens personlige klummer: Mandag: Derudefra Tirsdag: Kampzoner Onsdag: I kulturenTorsdag: I medierne Fredag: 10’erne Lørdag: Borgen
",13.0,7. maj 2012,Ugens personlige klummer: Mandag: Derudefra Tirsdag: Kampzoner Onsdag: I kulturenTorsdag: I medierne Fredag: 10’erne Lørdag: Borgen
7059,/debat/2013/07/psykiateren-politimand,Psykiateren som politimand,Louise Margrethe Pedersen og Malene Degn," 
	Svær psykisk sygdom betyder ofte besvær med at fungere i dagligdagen, forvrænget virkelighedsopfattelse og kompromitteret evne til at planlægge og udføre komplekse, målrettede handlingsforløb. Alligevel skal psykiatrien nu inddrages i at spotte potentielle terrorister. Ifølge PET er politisk radikalisering og ekstremisme nemlig tæt forbundet med psykisk sygdom.

	Det fremgår af Social- og Integrationsministeriets pressemeddelelse »Nyt samarbejde med psykiatrien skal bekæmpe radikalisering og ekstremisme« fra 24. maj.

	Psykiateren skal kontrollere folks ideologiske standpunkter, og er disse ualmindelige og tilmed undfanget i hovedet på et menneske med en psykiatrisk diagnose, er de farlige. Ligningen går som følger: Psykiatrisk diagnose + ikkeherskende ideologiske standpunkter = terrorisme.

	I det følgende vil vi se på to primære implikationer, som denne ligning har: Dels klassificerer den radikale synspunkter og metoder som sygelige og fratager dermed synspunkterne politisk legitimitet og menneskeligt ansvar, og dels mistænkeliggør og stigmatiserer den mennesker med en psykiatrisk diagnose som særligt farlige og utilregnelige.

	Det nye er altid afvigende

	Som samfund har vi meget svært ved at skille det syge fra det anderledes. Anders Behring Breivik omtales som regel som en ond og gal mand. Den enorme uenighed blandt norske psykiatere om, hvorvidt han psykologisk set er gal eller normal, viser med al tydelighed dette problem. For er det klinisk sygt at mene noget helt andet end andre og handle efter det? Eller er det udtryk for en politisk afvigelse fra normen, hvor de følgende handlinger skal straffes på lige fod med anden kriminalitet?

	Breiviks handlinger var frygtelige og afskyelige. Fremhæver man imidlertid det onde som et sygeligt træk ved hans personlighed og som et svigt i hans moralske habitus, negligerer man hans politiske bevæggrunde og dermed de samfundsmæssige problemer, der har avlet denne mand og hans holdninger. Og man fritager ham for ansvar.

	Radikale samfundsforandringer er en fast del af verdenshistorien. På ethvert tidspunkt ligger kimen til mange nye samfundsformer i det eksisterende samfunds skød. Kigger vi tilbage i historien, har vi set vidt forskellige ’revolutioner’, som ud fra nutidens værdisæt vurderes meget forskelligt.

	Under feudalstaten var den ideologiske overbygning tæt knyttet til religiøse og konservative ideer. Man fødtes ind i sin plads i jordelivet og måtte høste en eventuel erstatning herfor i efterlivet. De liberale ideer, der på et tidspunkt begyndte at sprede sig i samfundet, har på den tid været ganske uantagelige og radikale, og metoderne til deres udbredelse har været at opfatte som ekstremisme.

	Tager vi Tyskland som eksempel og kigger på nazismens indtog, kan vi stille os det samme spørgsmål. Var udviklingen radikal og metoderne ekstreme? Ja. Var det en sund udvikling set med nutidens briller? Nej. I begge tilfælde har ideer, der bryder med den herskende klasses ideer, vundet indpas. De har været ekstreme og fremmedartede, og de har ændret samfundet radikalt. I det ene tilfælde tænker vi det som sundt og i det andet som sygt. Denne vurdering oprinder dog fra vores eget nuværende ståsted og moral og kan som sådan ikke bruges til at retfærdiggøre en sygeliggørelse af det anderledes synspunkt per se.

	PET bevæger sig altså ud på gyngende grund, når de beder psykiatrien vurdere, om folk har sygelige, ideologiske standpunkter. Ideer, som bryder med de herskende, er syge og skal behandles – uanset deres indhold. Det er ideernes ualmindelighed, der er farlig i sig selv, forstår man. Hvordan ville vores samfund have set ud, hvis det var lykkes feudalstatens magthavere at ’behandle’ liberalismen bort?

	Åbner vi op for sygeliggørelse og behandling af ualmindelige ideer (set ud fra et kapitalistisk synspunkt), går vi samtidig til kamp mod alle slags ualmindelige ideer – også dem, som kan skabe udvikling og fremdrift, og som måske indeholder kimen til et bedre samfund.

	Som samfund må vi værne om menneskers legitime, demokratiske ret til at mene og ytre noget (radikalt) andet end flertallet. Deres (kriminelle) handlinger må de stå til regnskab for over for loven – som det i øvrigt gælder for alle.

	PET’s samfundsvision er en sand gyser: Det allestedsnærværende system, som spærrer den anderledes tænkende inde og behandler/medicinerer hans eller hendes tanker bort. Denne slags sindelagskontrol er udemokratisk helt ind i sin essens.

	Sygdom vanskeliggør terror

	Det andet væsentlige problem ved PET’s ligning er antagelsen om, at »psykisk sygdom kan være en væsentlig medvirkende årsag« til »radikaliseret« og »ekstremistisk adfærd«. Det fremgår ingen steder, hvordan PET er kommet frem til denne konklusion. PET-direktør Jakob Scharf udtaler blot, at det er noget, »vi ser«.

	I et psykologfagligt perspektiv er det svært at se, hvordan der skulle være en sådan sammenhæng.

	En lang række danskere lider af psykiske problemer. Undersøgelser har afdækket, at op mod 15 procent af befolkningen opfylder kriterierne for at få diagnosen personlighedsforstyrrelse. Mange klarer sig dog udmærket alligevel og er ikke blevet opslugt af radikale, ekstreme synspunkter.

	Alvorlig psykisk sygdom vil, i modsætning til hvad PET påstår, faktisk være en obstruerende faktor for et veludført terrorangreb. Svær psykisk sygdom betyder som nævnt en kompromitteret evne til at planlægge og udføre komplekse, målrettede handlingsforløb. Af bl.a. den grund kunne Breivik ikke erklæres for sindssyg, idet en psykisk syg person simpelthen ikke ville have været i stand til at organisere og fuldføre så detaljerede planer, som han gjorde.

	Af samme grund er det vanskeligt at forestille sig, at den psykisk syge, der samtidig besidder radikaliserede holdninger, skulle være mere i risiko for at begå terrorhandlinger end den psykisk raske, der med køligt overblik kan udføre sine nøje planlagte aktiviteter.

	Hitler og djævelen

	Forsøget på at opspore potentielle terrorister i det psykiatriske system stiller ydermere den behandlende psykiater i et væsentligt dilemma. For hvornår skal noget tolkes som udtryk for radikaliserede holdninger, og hvornår skal noget tolkes som ’ren’ sygdom?

	Hvis en mand hører stemmer, der fortæller ham, at han er en inkarnation af Adolf Hitler, er det så udtryk for radikalisme eller sygdom? Taler vi 80 procent sygdom og 20 procent radikalisering, og hvad skal konsekvensen være af en sådan vurdering?

	Hvis en kvinde omvendt hører stemmer, der fortæller hende, at hun er besat af djævelen, er der så tale om 100 procents sygdom? Disse eksempler er ikke ualmindelige i det psykiatriske behandlingssystem, og begge personer kan være lige syge.

	Fortolkningerne af deres symptomer ud fra vores normative, herskende ideer kan imidlertid have vidt forskellige udfald. Manden i det første eksempel kan i dagens samfund, ud over at skulle leve med sin sygdom, nu også risikere at skulle figurere i PET’s arkiver. I det andet eksempel vil kvinden blot figurere som psykisk syg. I feudalsamfundet ville samme kvinde sandsynligvis ikke være blevet betragtet som syg, men blevet brændt på bålet som en heks. Og i et fremtidigt fascistisk samfund vil Breivik blive betragtet som en helt.

	Ved at forklare kilden til det ’anderledes’ som noget, der udspringer af en i individet iboende sårbarhed, udøver man en uacceptabel stigmatisering og mistænkeliggørelse af psykiske syge. Og man skaber en sygeliggørelse af alle anderledes tænkende, som reelt sætter deres demokratiske rettigheder ud af spil. Resultatet er sindelagskontrol og samfundsmæssig stagnation.

Louise Margrethe Pedersen er cand.psych. og psykologisk uddannelsesrådgiver, og Malene Degn er cand.psych. og klinisk psykolog




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",38.0,19. juli 2013,"	Hvis en mand hører stemmer, der fortæller ham, at han er en inkarnation af Adolf Hitler, er det så udtryk for radikalisme eller sygdom? Taler vi 80 procent sygdom og 20 procent radikalisering, og hvad skal konsekvensen være af en sådan vurdering?"
3234,/debat/2015/02/kan-podemos-gentage-syrizas-succes,Kan Podemos gentage Syrizas succes?,Nathalie Nougayrède," Rebelske studerende og selvbevidste outsidere tegner den politiske kraft, der går efter at forandre Spanien i 2015. Det indtryk får man i al fald på Podemos’ rodede og overfyldte partikontor i Madrids folkelige Lavapiés-kvarter. Bannere og paroler bliver gjort klar til bevægelsens næste gadedemonstration. En ung kvinde ved en computer fortæller, at hun besluttede sig for at blive Podemos-frivillig, fordi hun ikke kunne finde et arbejde, og »tager vi ikke sagen i egne hænder, fortsætter la Casta bare som før«.
Podemos er det tætteste, Spanien kommer Syriza – det venstresocialistiske parti, der netop er kommet til magten i Grækenland. Kun et år efter stiftelsen har Podemos (Vi kan) lagt sig i spidsen i alle meningsmålinger. Parlamentsvalget afholdes sidst på året. Som Syriza har Podemos en karismatisk leder – en 36-årig professor i statskundskab med hestehalefrisure, Pablo Iglesias – og som Syriza kræver Podemos et opgør med traditionel politik og tilbagerulning af nøjsomheds- og sparekrav. Hovedmodstanderen er la Casta – det dominerende to-parti system, der som en elitær ’højkaste’ har styret Spanien, siden demokratiet blev genindført efter Francos død.
Over for partikontoret ligger en boghandel, der drives af partiaktivister. Et besøg her er som at træde ind i en tidsmaskine: Her findes både Lenins samlede værker, bøger af den italienske, marxistiske tænker Antonio Gramsci og den franske 1800-tals-revolutionære Louise Michel.
En mere oplagt forklaring på Podemos’ popularitet finder man i de spanske tv-nyheder, der byder på en endeløs strøm af afsløringer af korruption. Dertil kommer, at selv om Spaniens makroøkonomiske situation nok er blevet forbedret, så er hverdagen ikke blevet nemmere for almindelige mennesker, og ungdomsarbejdsløsheden er stadig på svimlende 50 procent.
Podemos rider højt på de unges fortvivlelse, som Syriza har gjort det i Grækenland. Og tilbyder en mængde nye, unge ansigter samt udnytter dygtigt de sociale medier, skønt dets dagsorden er vag og slagordsagtig.
Kløgtige strateger
Podemos stormede ind i spansk politik i maj sidste år ved, stik mod alle forudsigelser, at opnå 8 procent af stemmerne ved europaparlamentsvalget. Resultatet af en kløgtig strategi udtænkt af en lille gruppe venstreintellektuelle fra Madrid.
Det gik sådan til: Da de spanske unges Indignados-protester døde ud i 2011, så en gruppe politologer fra hovedstadens Complutense-universitet, herunder Iglesias, deres chance. Nu ville de bygge videre på Indignados-bevægelsens netværk med politiske teknikker, de havde lært, da de studerede Gramsci og den postmarxistiske teoretiker Ernesto Laclau, en fortaler for politisk populisme. Dermed skabtes Podemos’ centrale fortælling om ’folket versus la Casta’.
»De indså, at vejen frem ikke var at spille på klassebevidsthed,« siger den politiske analytiker Fernando Vallespin, »men at omforme vores forståelse af det politiske«. Strategien virkede. Flere og flere spaniere, der så den veltalende Iglesias på tv, begyndte at identificere la Casta, den herskende klasse, som roden til de problemer, de har måttet slås med, siden nationens økonomiske fremgangsperiode i begyndelsen af 2000’erne viste sig at bygge på en kreditboble, der bristede med et lammende krak og nederlag for den nationale psyke som konsekvens.
Leninistisk centralisme
Selv om man må beundre Podemos for at have rusket op i en sklerotisk politisk scene, er der koldblodig realpolitik bag partiets utopiske energi. Podemos giver ifølge egen selvforståelse stemme til almindelige borgere via internettet eller hundredvis af spontane forsamlinger kaldet ’cirkler’. Men når online-afstemningerne er overstået, besluttes det overordnede budskab af et koordineringsråd på ti medlemmer, som Iglesias har udpeget. En opbygning, der synes inspireret af leninistisk centralisme.
Iglesias har da også engang kommenteret sin kommunikationsstrategi ved at påpege, at Lenin i 1917 »ikke talte med russerne om dialektisk materialisme – han talte til dem om brød og fred«. Podemos-lederen har også udtalt, at »Himlen ikke erobres ved konsensus, men ved storm«. Sådanne udsagn gør det nemt for kritikere at beskylde Iglesias for at ligge under for autoritære tendenser og være påvirket af forældede ideologier.
Iglesias og hans inderkreds har i det sidste årti tilbragt en stor del af deres tid i Venezuela og Bolivia, og nogle af dem har tillige fungeret som rådgivere for de stedværende regimer, hvis demokratiske akkreditiver kan være tvivlsomme. Spanske medier har også stillet spørgsmål ved pengestrømme fra den nu afdøde venezuelanske leder Hugo Chávez, som Iglesias har udtrykt beundring for. Podemos har dog nedtonet al retorik om ’bolivariske revolutioner’ og hævder nu at være inspireret af Nordeuropas socialdemokratier.
Ideologisk forvirring råder
Under Maidan-protesterne i Ukraine åd Iglesias stort set alle påstandene fra Putins propagandamaskine råt. Og da Syriza indgik i koalition med det antisemitiske, højreekstreme parti De Uafhængige Grækere, forsvarede Iglesias skridtet som »et programmatisk valg«.
Podemos har dygtigt opsamlet den folkelige vrede i Spanien og prøver nu at restrukturere sig selv som et troværdigt politisk parti. Det hævder at ville forny demokratiet, men erkender også, at komplekse spørgsmål ikke altid kan løses via online-afstemninger. Det har ambition om at være en massebevægelse, men drives af en lille kreds af professorer.
Spaniens økonomiske opsving vil gøre det sværere for Podemos end Syriza at vinde valget. Dets vigtigste konkurrent, det spanske socialdemokratiske parti, er klart stærkere end det græske PASOK. Den digitale platform, Podemos bygger på, kan også vise sine begrænsninger. Efter Grækenland kan Spanien blive det næste land, som styrer ind i ukendt politisk farvand i 2015. Men vi skal næppe vente, at udfaldet bliver lige så klart.
© The Guardian og Information
Oversat af Niels Ivar Larsen
",0.0,3. februar 2015,"Podemos stormede ind i spansk politik i maj sidste år ved, stik mod alle forudsigelser, at opnå 8 procent af stemmerne ved europaparlamentsvalget. Resultatet af en kløgtig strategi udtænkt af en lille gruppe venstreintellektuelle fra Madrid."
8402,/debat/2012/12/laeserbreve-0,Læserbreve,Informations Webredaktion," Rekordhøj elskat skader
Anders Stouge, vicedirektør, Dansk Energi
56 procent af din elregning går til statskassen. Det er europarekord i elbeskatning, og siden 2006 er afgifterne på el vokset med 38 procent til 11,9 milliarder kroner i 2011. Den massive elskat skader omstillingen til forbrug af mere og mere klimavenlig el frem for CO2-tunge energiformer.
Skatten gør, at danskernes elpriser er i verdenstoppen. Men renset for afgifter får husstandene billigere el end svenskere, tyskere og hollændere. Derfor overrasker det mig, at Morten Sinding i et indlæg den 27. december retter skytset mod elselskaberne.
Sinding nævner en rapport fra Ea Energianalyse. Han overser dog behændigt, at analysehuset kritiserer forsyningspligten, der er en statslig ordning, som blandt andet hæmmer konkurrencen på elmarkedet. Energitilsynet har i efteråret påpeget ordningens negative effekt. Dansk Energi mener, at forsyningspligten skal væk, og markedet sættes helt fri.
Gør staten noget ved beskatning og regulering, vil det fremme et endnu bedre elmarked samt den grønne omstilling.
Skrue uden ende
Bente Elkjær, København
I bestræbelserne på at ’normalisere’ lærernes arbejdstid i folkeskolen, på gymnasierne og erhvervsskolerne vil man udrydde de eksisterende aftaler for arbejdsvilkår. Lederne skal i stedet have ’hals- og håndsret’ over lærerne og deres arbejdstid. Har nogen mon tænkt på, hvad denne ændring vil koste af ekstra personale og administrationsomkostninger?
En skoleleder kan jo ikke overskue alle læreres individuelle arbejdstider specielt ikke, fordi skoler også bliver større og større.
Han eller hun skal så have ansat mindst en administrativ ’direktør’. Måske skal skolelederen for at holde styr på aftaler med kommunen og forvaltningen ’opadtil’ og med diverse fagledere og lærere ’nedadtil’ også have ansat en personal assistent. Det skal den administrative leder måske også.
Snart finder denne ledelse ud af, at der er alt for mange administrative opgaver at varetage, og så er det let at argumentere for, at der mangler yderligere administrativ arbejdskraft. Det er skruen uden ende.
Men giver flere administrativt ansatte mere undervisning til eleverne, og højner denne udvikling Danmarks uddannelsesniveau?
Hvem betaler selskabsskat?
Harald Kvist, Tranbjerg
Her gik jeg og troede, at det var firmaernes ansatte, der betalte indkomstskat af deres lønninger.
Men nu underholder de af erhvervslivets skræddersyede habitter, der ikke betaler selskabsskat, med, at de skam betaler betydelige skatter i kraft af det, medarbejderlønningerne genererer. Så må man jo sige, at stat, regioner og kommuner også er store skatteydere.
Jeg troede også, at det i sidste ende var slutkunderne, altså forbrugerne, der hang på den endegyldige betaling af moms al den stund, begrebet momsrefusion ikke findes for denne sidste kategori af medborgere. Men nej: Habitterne fortæller, at de skam betaler skat i form af moms.
Så blev jeg så klog.
Men hvorfor er det så lige, at de hele tiden jamrer over, at selskabsskatten er alt for høj?
Ikke enten eller om kulturen
Bent Rasmussen, Haderslev
Der er meget debat om den såkaldte finkultur overfor den folkelige. Mange hælder lidt til den ene, lidt til den anden side.
Men man overser fuldstændig, at de to ting hører uafrysteligt sammen.
Når vi nyder Matador, for jeg ved ikke hvilken gang, er det, fordi, skuespillerne viser deres talent, og en kunnen som de, direkte eller indirekte, har fået fra Det Kongelige Teater og andre uddannelsessteder.
Og den velkomponerede historie, som ligger til grund for serien, var utænkelig uden det, vi kalder den litterære arv.
Musikalske ydelser i popmusikken har sin baggrund i symfoniorkestrenes arbejde.
Fodboldspillernes akrobatiske udfoldelser hænger sammen med ’Kultur for legemsøvelser’.
Fin og folkelig?
Det kan slet ikke skilles ad.
Pædofilihysteri breder sig
Anders Johansen, Humlebæk
Der er udbredt frygt blandt forældre for, at mandlige ansatte i dagsinstitutionerne begår seksuelle overgreb på børnene.
Dette er et stort problem dels for de nuværende mandlige ansatte og dels mht. nyrekrutteringen af nye mandlige pædagoger og pædagogmedhjælper.
Børnene har brug for mænd at spejle sig i, også når de er i daginstitution. Desuden er det kun de mandlige ansatte, der leger ’vilde lege’ med drengene, og som ikke har så meget brug den omklamrende kvindelige omsorg.
Den svenske forfatter Jan Guillou har skrevet en bog ved navn Heksenes forsvarere, hvor han i sidste del af bogen trækker en klar parallel imellem 1600-tallets heksehysteri og den nuværende pædofilihysteri.
Serbien må se fortiden i øjnene
Carsten Grubach Madsen, Nyt Europa
Kroatien bliver 1. juli 2013 EU-medlem nr. 28. De serbiske naboer kan meget vel blive det næste land i rækken.
Allerede tilbage i december 2009 søgte Serbien om optagelse i EU, og på et møde i Det Europæiske Råd i marts i år blev Serbien anerkendt som kandidatland.
Selv om der er gjort vigtige fremskridt i den politiske dialog mellem Serbien og Kosovo, må serberne dog væbne sig med tålmodighed, da der endnu ikke er sat dato for forhandlingerne endnu. Det skyldes ikke mindst Serbiens højreorienterede præsident Tomislav Nikolic, som siden det serbiske valg i maj har vakt opsigt med en række nationalistiske udtalelser. Eksempelvis har han afvist, at drabene på over 8.000 muslimske mænd i Srebrenica i 1995 var et folkemord. Hvis serberne skal være det næste medlem af EU, er konstruktiv dialog vejen frem. Her bliver man nødt til at forholdes sig til fortidens forfærdeligheder – og så ellers se fremad.
Her kan serberne eksempelvis skele til vores tyske naboer, der har vokset sig ud af fortidens skygge, og som i dag er en væsentlig international aktør med henblik på bl.a. at sikre fred og stabilitet i Europa.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,29. december 2012,"Der er meget debat om den såkaldte finkultur overfor den folkelige. Mange hælder lidt til den ene, lidt til den anden side."
3254,/debat/2015/01/laeserbreve,Læserbreve,Redaktionen," Lovbestemt mindsteløn
Bente Sorgenfrey, formand for hovedorganisationen FTF
Under overskriften »Fagbevægelsen skal ikke sætte sin lid til staten« skrev Oskar Larsson den 28. januar, at jeg efterlyser en lovbestemt mindsteløn i Danmark. Det gør jeg ikke. FTF er imod, at politikerne skal fastsætte en mindsteløn i Danmark.
Derimod har FTF foreslået, at vi skal diskutere, hvordan vi sikrer og udvikler de kollektive aftaler i en tid, hvor 25 EU-lande har indført mindsteløn eller almengørelse. Er vores kollektive aftalemodel stærk nok på den lange bane? Eller skal vi måske lade os inspirere af Norge, hvor arbejdsmarkedets parter forhandler en overenskomst, der efterfølgende udbredes til at gælde hele branchen? En sådan model kunne være et effektivt værktøj til at bekæmpe løndumpning. Det fremfører blandt andre LO i Norge.
For FTF er det afgørende, at vi hele tiden udvikler den danske forhandlingsmodel. Fagbevægelsen har fortsat en stor opgave i at udbrede overenskomster til alle – ikke mindst nye brancher. Men det skal ikke være politikerne, der fastsætter en mindsteløn. Det skal arbejdsmarkedets parter nok selv klare.
København er ikke forkælet
Lars Weiss, formand for Socialdemokraterne på Københavns Rådhus
Kim Paulsen skriver den 27. januar, at »København bliver forkælet«, og at man »eksporterer de mindre stærke borgere til resten af landet«. Begge dele er forkert.
Det rigtige er, at overførslerne fra hovedstadsområdet til resten af landet er steget fra 7 milliarder kroner til 10,1 milliarder kroner i perioden 2007 til 2015. Københavns Kommunes beskatningsgrundlag på 178.501 kroner svarer til landsgennemsnittets 178.139 kroner. Københavns andel af landets befolkning er 10 procent, men hovedstadens andel af landets langtidsledige er 17 procent, andelen af landets hjemløse er 28 procent og andelen af landets stofmisbrugere er 25 procent.
Hvis de borgerlige i Borgerrepræsentationen havde haft held med at opdele København i mindre kommuner, så de mere velhavende bydele slap for at betale til de mindre velhavende, ville Nørrebro have været landets fattigste kommune.
Kim Paulsen taler om »den indflyttede borgmester« og mener formentlig overborgmester Frank Jensen, som er nordjyde. Det er såmænd i god overensstemmelse med, at København er den by i landet, inklusive Jylland, som huser flest jyder – og de er meget velkomne. I øvrigt hævdes det som bekendt, at vi alle er jyder for Vorherre.
Gensidig integration
Anita Aagaard, Hadsten
Tak til Sadeq Alwan for en fin kronik (»Folkeskolen er Danmarks vigtigste integrationsprojekt«, den 30. januar). Siden 1980’erne har den skole, jeg arbejdede på, før jeg gik på pension, været modtageskole for områdets flygtninge og indvandrere.
Vi har modtaget kurdere, russere, litauere, somaliere og irakere, der efter ophold af varierende længde i modtageklasserne, blev sluset ind i normalklasserne. Det skete gennem en periode med de praktiske fag; idræt, sløjd, håndarbejde, billedkunst, hjemkundskab. Når sproget tillod det, så blev de integreret i klassens øvrige fag suppleret med et par timers modersmålsundervisning – som selvfølgelig burde genindføres.
At se børn møde hinanden i leg, undervisning og gensidig nysgerrighed er en dejlig oplevelse. Mange i forældregrupperne gør en indsats for at få alle børn med i aktiviteterne uden for skoletid samt være behjælpelige med transport af klassekammerater, der bor uden for skoledistriktet. Men som lærer har jeg også skullet holdningsbearbejde forældregruppen, når den lille racist pludselig kunne poppe op i en forældrekreds. Til gengæld har jeg aldrig set modtagebørnenes forældre udelukke deres børn fra kirkeuger eller julegudstjenester i folkekirken. I alle de år, jeg var klasselærer, havde mine klasser en venskabsklasse i Aarhus, der ind imellem havde mere end 10 forskellige nationaliteter. Vi brevvekslede, besøgte hinanden, tog på oplevelse , lavede mad og sport sammen. Det er integration – ikke en skelnen mellem dem og os.
Golanhøjderne er syrisk område
Bodil Heinø, Vanløse
Anne Hertzum Alling skrev den 29. januar om Golanhøjderne i artiklen »Fra borgerkrig i baghaven til krig på dørmåtten«. Men Golanhøjderne er ikke, som det fremgår af artiklen, israelsk område. Det er et stykke af Syrien, som Israel har besat og annekteret.
Golans beboere blev i 1967 i stort tal fordrevet fra deres hjem og har siden levet som flygtninge i Syrien. Mange af de fordrevne flygter nu igen i det borgerkrigshærgede Syrien uden mulighed for at vende tilbage til Golan, som er deres retmæssige hjem.
Debby, som Information har besøgt, og de øvrige 900 fra landsbyen Keshet er på forbudt land. Kibbutzens samarbejde med militæret er ikke heroisk, men medvirkende til at fastholde den FN-resolutionsstridige besættelse og gøre området og verden mere usikker.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,31. januar 2015,"Tak til Sadeq Alwan for en fin kronik (»Folkeskolen er Danmarks vigtigste integrationsprojekt«, den 30. januar). Siden 1980’erne har den skole, jeg arbejdede på, før jeg gik på pension, været modtageskole for områdets flygtninge og indvandrere."
217,/debat/2016/05/folk-12,FOLK,Philip Róin," Dimittender
Studerende ved East Anglia University får ikke lov at deltage i det traditionelle hattekast, når de dimitterer. Universitetet har forbudt praksissen grundet sikkerhed. I stedet foreslår man, at de flyvende hatte kan photoshoppes ind.
Tsai Ing-wen
Fredag tiltræder Tsai Ing-wen, og hun bliver dermed den første kvindelige præsident i Taiwan. Hun blev blandt andet valgt på løftet om en mere kritisk linje over for Kina. Det har skabt en (kortvarig) diplomatisk krise mellem de to lande.
Panda I
Kina har sin egen hjemmebryggede politik, der kaldes for Panda-diplomati. Det går ud på, at kineserne udlåner pandaer til lande, de vil knytte diplomatiske bånd til (to er på vej hertil). I 2008 modtog Taiwan to stk. fra Kina:YuanYuan og TuanTuan.   
Panda II
Op til den nye præsidents indsættelse har en kinesisk avis småmetaforisk skrevet, at den ene panda, TuanTuan, er død. Taipei Zoo har som svar publiceret et billede af – en formodentlig sprællevende – Tuan-Tuan. Den kinesiske avis har undskyldt.
",0.0,19. maj 2016,Panda II
10966,/debat/leder/2011/12/tyske-model-sejret,Den tyske model har sejret,Troels Heeger," Da Angela Merkel og Nicolas Sarkozy i går trådte frem for verden for at annoncere deres enighed om kommende EU-traktatændringer, skulle det have været den afgørende demonstration af en fælleseuropæisk front i bestræbelserne på at redde euroen.
Forargelsen var derfor stor blandt en stor del af eurozonens regeringschefer, da rating-agenturet Standard & Poor’s med bemærkelsesværdig timing nedjusterede bedømmelsen af Tysklands kreditværdighed — foruden 14 andre eurozonemedlemmer, herunder lande som Finland, Frankrig, Belgien, Holland og Østrig. I løbet af i går justerede S&P endvidere tiltroen til EU’s krisefond EFSF.
Mens den tyske kansler Merkel forholder sig stoisk over for meldingerne, har andre europæiske politikere som eksempelvis Luxemburgs premier- minister, Jean Claude Juncker, i bramfri vendinger kritiseret rating-agenturets nedjusteringer som et uansvarligt forsøg på at skabe yderligere bølgegang i en europæisk union, der i forvejen befinder sig i sit livs værste stormvejr. Spørgsmålet er imidlertid, om de europæiske politikere i et vist omfang ikke har travlt med at undskylde deres egen ineffektivitet, når de peger på rating-agenturernes negative indvirkning på eurokrisen?
Som Financial Times påpegede i går, er rating-agenturernes betydning for rentestigninger på statsobligationer særdeles vanskelig at måle, hvorimod markedet efter alt at dømme først og fremmest forholder sig til den konkrete krisepolitik, der føres i Europa. Kreditorer og investorer har i sidste ende ikke brug for rating-agenturernes vurderinger for at kunne forvisse sig om krisens tilstand. Det er tilstrækkeligt at åbne en avis eller at gå online for eksempelvis at konstatere, at der i øjeblikket er grundlæggende forskelle på tysk og italiensk økonomi, samt at intern europæisk uenighed fortsætter med at spænde ben for en løsning på krisen.
Af den grund bør de europæiske politikere — og i særdeleshed Angela Merkel — kigge indad. For uenigheden er langtfra væk. Samtidig har de bebudede traktatændringer, der lægger afgørende vægt på budgetdisciplin og sanktioner mod gældssyndere, reelt set ikke formået at genskabe markedets tillid til eurozonen som helhed, hvilket blev klart med gårsdagens rentestigninger. Især hersker der tvivl om, hvilke instanser der fremover skal håndhæve reglerne. Merkel fik i den sammenhæng ikke held med at pege på EU-Domstolen som juridisk kontrolinstans i forbindelse med nationale budgetter, da dette efter alt at dømme vil udløse folkeafstemninger, som de europæiske ledere ønsker at undgå. Alene af den grund er det noget af en tilsnigelse, når Merkel præsenterer traktatændringer i den nuværende form som den tiltrængte nervemedicin til de labile markeder.
Trods pres fra adskillige kanter har Merkel imidlertid stædigt fastholdt, at nøglen til krisens løsning lå i at sikre finanspolitisk disciplin hos skyldnerlandene. Hun har i forbindelse med traktatændringer med held overtalt sin franske kollega til at bøje af på tidligere krav om at lade Den Europæiske Centralbank gribe mere aktivt ind i krisen, hvilket går stik imod anbefalinger fra eksempelvis den amerikanske økonom Paul Krugman. Også forestillingen om fælleseuropæiske statsobligationer, de såkaldte eurobonds, som Tyskland ser som den sikre vej til en fuldbyrdet overførselsunion, er taget af bordet.
I forbindelse med de bebudede traktatændringer har Berlin og Paris givet udtryk for, at man som et supplement til sparekursen vil søge at stimulere væksten i de svækkede europæiske økonomier. Men de konkrete detaljer savnes fortsat. Som Information kunne berette i går, har den tyske kurs i stigende grad vist sig at være en risiko- betonet balancegang, hvor man i vidt omfang har gamblet med den fælleseuropæiske valuta, som den eksportbaserede tyske økonomi i store stræk selv har draget enorme fordele af — ofte med manglende konkurrencedygtighed blandt de øvrige eurozonemedlemmer som en konsekvens. Indtil videre er der intet, der tyder på, at de benhårde sparetiltag har gavnet eksempelvis den græske økonomi, der fortsat oplever svigtende tillid hos både forbrugere og investorer.
Uanset markedets og rating-agenturernes reaktioner står det klart, at Europa fra på fredag, hvor medlemslandene skal tage stilling til ændrings- forslagene, vil være et væsentligt skridt nærmere en europæisk fiskal- union efter tysk model. Helst ser Merkel, at ændringerne bliver ratificeret i alle 27 lande, men hvis det ikke kan lade sig gøre, vil Tyskland ufortrødent presse på for en mellemstatslig aftale mellem eurozonens 17 lande. Merkels krav om øjeblikkelig handling vil især lægge pres på Storbritanniens leder, David Cameron, der kæmper en tofrontskrig for at bevare europæisk indflydelse og for at tæmme det stadig mere højlydte kor af europa-skeptikere i sit bagland.
Udadtil har Merkel med traktat-ændringerne sendt et forgæves signal om en stærk europæisk front. Indadtil fortsætter medlemsstaternes uenighed om Unionens fremtidige kurs. Og det vil både markedet og rating-agenturerne være særdeles bevidste om.
",7.0,7. december 2011,"Forargelsen var derfor stor blandt en stor del af eurozonens regeringschefer, da rating-agenturet Standard & Poor’s med bemærkelsesværdig timing nedjusterede bedømmelsen af Tysklands kreditværdighed — foruden 14 andre eurozonemedlemmer, herunder lande som Finland, Frankrig, Belgien, Holland og Østrig. I løbet af i går justerede S&P endvidere tiltroen til EU’s krisefond EFSF."
3555,/debat/2014/12/bring-cias-torturboedler-domstol,Bring CIA's torturbødler for en domstol,Trevor Timm," De fleste havde nok forventet, at CIA-torturrapporten fra det amerikanske senatsudvalg ville være chokerende læsning. Men jeg tvivler på, at ret mange – ud over måske torturbødlerne og de torterede selv – havde forestillet sig en grad af moralsk uhyrlighed og umenneskelighed så kvalmende som den, der skildres i den 580 sider lange rapport, der tirsdag udkom i Washington.
Omfanget af de forskellige forbrydelser, CIA har begået, er i sandhed ekstraordinært. Ikke alene giver rapporten et indblik i systematisk tortur – herunder seksualovergreb, voldtægt og drab – på snesevis af fanger. Den afslører også, hvor omfattende bestræbelser CIA har grebet til for at mørkelægge affæren.
Men kvalme gør det ikke alene. Nu må spørgsmålet være: Hvordan kommer vi videre herfra? At der nu er skabt gennemsigtighed om torturprocedurerne er ikke en tilstrækkelig afstraffelse af en statslig tjeneste, som så systematisk har brudt loven.
Upassende
For den kujonagtige Obama-regering kan CIA-skandalen ikke hurtigt nok få en afslutning. Det Hvide Hus finder det angiveligt »upassende« at kommentere rapportens konklusioner, og ifølge New York Times vil den amerikanske regering end ikke »vælge side« i spørgsmålet om, hvorvidt tortur virker. Uanset af rapportens materiale sort på hvidt beviser, at det gør tortur ikke. Washington er heller ikke indstillet på at rejse tiltale mod de ansvarlige for de modbydelige torturhandlinger.
I stedet har Obama rost CIA’s medarbejdere som »patrioter«, som vi står i »dyb taknemmelighedsgæld« til for deres beskyttelse af nationen efter 11. september 2001. Præsidenten undlod at referere nærmere til de teknikker såsom ’tvungen tarmskylning’, sult, tæv og nedkøling, som CIA-officerer og medarbejdere underkastede deres tilbageholdte. »Brutal« var det eneste kritiske ord, præsidenten kunne få sig selv til at tage i sin mund.
Justitsministeriet har allerede skammeligt afvist at retsforfølge CIA’s ansvarlige officerer og henviser til, at sagen alligevel har overskredet forældelsesfristen. Men som Hina Shamsi fra borgerretsgruppen ACLU skrev i The New York Times:
»Retsforfølgelse er stadig en mulighed, for der kan ikke være forældelsesfrist for tortur, når vi har at gøre med en forbrydelse, der medfører risiko for eller resulterer i alvorlige kvæstelser eller død eller kan anses for at være en krigsforbrydelse«.
Sammen med andre borgerretsgrupper har ACLU derfor allerede opfordret USA’s justitsminister, Eric Holder, til straks udnævne en særlig anklager, der skal se nærmere på ansvaret blandt torturpraksissernes chefarkitekter øverst oppe i kommandokæden, herunder som daværende forsvarsminister Dick Cheney og Justitsministeriets chefrådgiver, John Yoo, der knap nok nævnes i Senatets rapport.
Det Hvide Hus kunne da passende også yde ofrene kompensation, kræve større gennemsigtighed og formulere forslag til omfattende reformer af CIA i Kongressen for at sikre, at et så kolossalt svigt af myndighedstilsyn og en så grasserende kriminalitet aldrig sker igen.
CIA-rapporten nævner heller ikke en relateret skandale fra tidligere på året, da tjenesten ulovligt hackede sig ind i senatsmedarbejderes computere for at udspionere de undersøgere, der dengang var i færd med at skrive på rapporten. CIA-direktøren, John Brennan, løj dengang kækt om, at en sådan episode aldrig havde fundet sted, men måtte så nogle måneder senere undskylde sig med, at jo, det havde den faktisk alligevel.
CIA mægtigere end før
Men selv om det måske er tvivlsomt, om Obama-regeringen, der fremdeles ser ud til at ville stå CIA bi, har modet til at gribe til de nødvendige retslige skridt, vil rapporten stadig kunne få retslige efterspil ved domstole verden over i de kommende måneder og år. Det er da også grunden til, at CIA i så mange måneder har kæmpet så hårdt for ikke at få alle navne på de samarbejdslande, der har deltaget i den amerikanske tortur, nævnt i rapporten. Tjenestens bekymring skyldes dog ikke så meget omsorg for alliancepartnere som frygt for, at de ansvarlige og skyldige i torturen skulle blive arresteret i udlandet. Som bekendt findes der lande, som ser langt alvorligere på tortur end USA.
En uovertuffen magtposition
Spanien har f.eks. allerede iværksat sin egen undersøgelse af CIA’s tortur, og i juli fastslog EU’s Menneskerettighedsdomstol, at »Polen har krænket rettighederne for to terrormistænkte ved at tillade deres overførsel til et hemmeligt CIA-detentionscenter i Polen, hvor de to mænd blev torteret«.
I Italien er flere CIA-agenter eftersøgt for kidnapning, mens graverjournalister fra avisen Washington Post har fundet frem til 10 af de lande, hvor CIA havde black sites – hemmelige lejre.
Uanset hvilken form for retsopgør det end kommer til, vil det dog blive op ad bakke. Som Washington Post pointerede tidligere på ugen, har CIA før begået alvorlige forbrydelser og brølere, men alligevel har tjenesten større magt end nogensinde.
Faktisk er CIA’s magtposition på mange måder uovertruffen. Tjenestens budgetter svulmer af de milliarder af dollar, som den har fået bevilget til terrorbekæmpelse, og den har da også både udvidet sin medarbejderstab og ekspanderet sin oversøiske aktiviteter. Dens arsenal omfatter nu talrige avancerede våbensystemer, herunder en flåde af bevæbnede droner, der ville have fået tidligere generationer af CIA-ledere til at måbe.
Efter at have læst alle detaljerne om mænd, der frøs ihjel og om kvinder, der blev truet på liv og lemmer af amerikanere, der har foretaget sig endnu mere uamerikanske ting, end dem, der foregik selv på billederne fra Abu Ghraib, måber vi alle.
Historien må ikke slutte her. Vi kan ikke stille os tilfredse, før de skyldige og ansvarlige hele vejen op igennem systemet bliver draget til ansvar.
Trevor Timm er chef for Freedom of the Press Foundation.
© The Guardian og Information.
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",11.0,13. december 2014,"Men selv om det måske er tvivlsomt, om Obama-regeringen, der fremdeles ser ud til at ville stå CIA bi, har modet til at gribe til de nødvendige retslige skridt, vil rapporten stadig kunne få retslige efterspil ved domstole verden over i de kommende måneder og år. Det er da også grunden til, at CIA i så mange måneder har kæmpet så hårdt for ikke at få alle navne på de samarbejdslande, der har deltaget i den amerikanske tortur, nævnt i rapporten. Tjenestens bekymring skyldes dog ikke så meget omsorg for alliancepartnere som frygt for, at de ansvarlige og skyldige i torturen skulle blive arresteret i udlandet. Som bekendt findes der lande, som ser langt alvorligere på tortur end USA."
11409,/debat/2011/09/laeserbreve-3,Læserbreve,Informations Webredaktion," Håndværkere skal tænke selv
Karsten Aaen, Kolding
Jeg mener ikke, at Lars Olsen, hvis nye bog omtales 17. september, har nogen idé om, hvad der kræves på arbejdsmarkedet i dag, heller ikke af de som skal være vvs'ere, frisører, eller computerteknikere.
Det almene gymnasium har altid været akademiseret; allerede da jeg gik der for 25 år siden, var teorier og teoridannelse vigtigt, ligesom kritisk sans var det. Det er den såmænd den dag i dag.
Ændringen af erhvervsuddannelserne i en mere boglig retning er ikke sket i et tomrum; grunden er, at sådan er den virkelighed, som eleverne skal virke i. I dag kommer ingen håndværkere nogen vegne uden at kunne reflektere over, hvad de skal, og hvorfor de skal det. De har brug for den boglige viden for at kunne udøve deres fag – det er ikke ligegyldigt, hvordan man permanenter sort krøllet hår eller blondt glat hår – og så skal man altså bruge teori.
Resultatet af Lars Olsens ideer bliver, at vi vender tilbage til 50'ernes skole, hvor de praktisk begavede gik i en klasse, de bogligt stærke i en anden, og de dumme fik arbejde. Også selvom han sikkert vil benægte det.
Personligt har jeg stor respekt for håndværkere, mest fordi jeg selv har 12 tommelfingre, men denne respekt for håndværket er gået fløjten de sidste 20-30 år, og jeg tror altså ikke, det bringer respekten tilbage, hvis alle får en murerske i hånden.
Rock eller dødsstraf
Carl-Georg Madelung, Ry
Samme dag, som rockgruppen REM blev opløst, blev en mand ved navn Troy Davies henrettet i USA, på trods af at syv af oprindelig ni vidner havde trukket deres vidneudsagn tilbage.
Efter at have oplyst om begge hændelser i radioavisen kl. 16 på DR P1, fortsatte radioen med mindeudsendelse, om at REM havde opløst sig selv. Studieværten fortalte med bevæget stemme, om alt det, vi har kunnet glæde os over, mens bandet fungerede.
Tænk hvis DR havde valgt at sende en mindeudsendelse over Troy Davies, nu da det meget apropos netop var meddelt, at han var blevet henrettet. Værten kunne måske med samme bevægelse i stemmen have fortalt om, at Troy Davies var blevet et symbol på bestræbelserne på at få dødsstraffen afskaffet i Guds eget land, USA?
Tja, hvem ved, hvad værten kunne have fortalt lytterne. Det fik vi jo ikke at vide, for historien om REM var åbenbart meget vigtigere, end beretningen om de 22 år Troy Davies nåede at sidde på dødsgangen i fængslet, mens vidnerne et efter et trak sig, uden at myndighederne i Texas fandt grund til at genoptage hans sag. Så lidt betyder et liv altså for DR's prioriteter.
Die Dumme Dänen
Oscar Buhl, Berlin
Der har just været valg i Danmark. Lygtepæle i gaderne har været beklædt af plakater. Kandidater og partisoldater har stemt dørklokker og uddelt valgmateriale på gågader og torve.
Det samme har været tilfældet i Berlin, hvor der søndag 18. september var valg til Landdagen i delstaten Berlin. Men til forskel fra Danmark kan mange af de opstillede kandidater kalde sig doktor.
Uddannelsesniveauet er generelt højere blandt tyske politikere. Ifølge Deutscher Bundestag har 60 procent af medlemmerne af den tyske Rigsdag gennemført lang videregående uddannelse, heriblandt finder man rigtig mange ph.d'er; også kansler Dr. Angela Merkel.
Det samme tal for det forhenværende danske Folketing er kun 40 procent, oplyser Folketingets Oplysning.
Uden at ville lyde elitær, ville dansk politik og Folketingets output se anderledes ud, hvis der var flere folk med ph.d.-grader på Borgen. Der er alt for mange halvstuderede politikere med ikke-færdiggjorte studier. Vi har sågar haft ministre, der ikke har givet sig tid eller har formået at få færdiggjort deres studier!
Publicistisk eftersyn
Anker Brink Lund, professor i medieledelse ved Copenhagen Business School
Bent Falbert skarpvinkler i sin klumme En avislæsers stille glæder 24. september resultaterne fra forskningsprojektet Det Publicistiske Serviceeftersyn. Det er han meget velkommen til.
Men desværre har der indsneget sig et par fejllæsninger: Det er ikke kun en procent af det analyserede stof, men 54 procent, der skaber selvstændig publicistisk værdi. Altså lever op til mindst to af de tre kriterier: væsentlighed, relevans og fascination.
Det har heller aldrig været min hensigt, at mediestøtten alene skal fordeles ud fra sådanne kriterier. Formålet har udelukkende været at tilbyde et målbart supplement til den journalistiske fingerspidsfornemmelse, der let kan udarte til smagsdommeri, som Falbert selv illustrerer så smagfuldt i sin klumme.
Stop Europas hjemløshed
Arne Thøgersen, Holstebro
Europaparlamentet vedtog midt i september en resolution, der opfordrer Europa Kommissionen og EU's medlemsstater til at udvikle en hurtig virkende strategi til bekæmpelse af hjemløses problemer i hele EU. Da hjemløshed er et alvorligt problem i alle medlemslandene, og den økonomiske krise har ikke forbedret problemet for de hjemløse, ønsker Parlamentet, at der gøres en større indsats på europæisk plan for at bekæmpe dette sociale problem.
Som led i EU's 2020-strategi er Europakommissionen i gang med at udarbejde en hurtig arbejdsplan for bekæmpelse af den stigende hjemløshed, og den spiller en koordinerende rolle for landenes regeringer.
Men alt andet lige er det op til EU-medlemslandene selv at fremlægge deres nationale planer for at komme uvæsnet til livs, idet hjemløshed er den værste form for udstødelse af samfundet. Derfor er tiden nu til, at regeringerne lever op til deres ansvar for at beskytte de mest sårbare borgere.
Fra en shariaborgmester
Sundhedsborgmester i Københavns kommune Ninna Thomsen (SF)
Jeg måtte synke en ekstra gang, da jeg i Moderne Tider, så mig selv udnævnt til 'shariaborgmester', fordi jeg ønsker at begrænse druk hos unge. En morsom, men dog rabiat sammenligning, der vel mest af alt fortæller os, at alkoholkulturen i Danmark om noget selv er hellig.
Vi er åbenbart flintrende ligeglade med vores verdensrekord i ungdomsdruk. Og med at alkoholrelaterede sygdomme hvert år koster samfundet en milliard kroner. Kære danskere, hav dog lidt selvindsigt. Vi griner af russerne og deres omgang med vodka, men vi kigger ikke på os selv.
Hvorfor accepterer vi, at unge mellem 14 og 18 år drikker i en grad, så de ikke kan passe deres uddannelse eller kommer til skade? Er det rimeligt, at det er blevet en naturlig adfærd for en 15-årig at drikke 10 Bacardi Breezers og fem Små Grå.
Jeg har haft møde med flere gymnasierektorer i København, og de oplever, at druk blandt eleverne er et stort problem. Alkoholen er en del af den danske ungdomskultur, men det virker, som om vi glemmer, at der også er rigtig mange unge, der bliver klemt undervejs.
Jeg mener, det skal være nemmere for en ung at sige nej til alkohol uden at få et stempel som kedelig, og det skal vi forældre, politikere, lærere og rektorer hjælpe dem med ? uden at vi bliver iklædt burka af Information.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,27. september 2011,Leave this field blank 
4637,/debat/2014/07/skyggegenerationens-misundelse,Skyggegenerationens misundelse,Emilia van Hauen," Hvor gammel synes du selv du er? Før 68-generationen kunne man ikke stille dette spørgsmål. I dag giver det udmærket mening. Vi taler om en såkaldt flat age, der indikerer, at alder ikke længere er en numerisk faktisk størrelse; det er en tilstand, du kan vælge.
Den er nemlig tæt forbundet med den livsform, du vælger. Som 22-årig kan du vælge huslån, babyer og monoægteskab, og det samme kan du gøre som 49-årig. Hvor gammel jeg (nogenlunde!) har lyst til at være, er i dag meget mere op til mig end nogensinde før. Især fordi det er udbredt viden, at jeg gennem aktiv manipulering med min kost, min krop, mit sind og min generelle livssituation kan styre, hvor gammel min krop skal være.
På trods af dette liberale forhold til alder er ungdom dog stadig det mest eftertragtede ideal. Eller måske rettere: en ungdommelig livsførelse. Fysisk ungdom har til alle tider været eftertragtet, men med 68-generationen blev ungdom også den tilstand, som trumfede i alle forhold! Det blev kedeligt at være voksen, og selv om den livsfase faktisk er ved at få comeback i dag, er det i en udgave, hvor ungdommens egenskaber stadig har en fremtrædende plads. Nu er 68-generationen imidlertid i gang med en ekvilibristisk øvelse, der transcenderer enhver logik, når man tænker på, hvad deres udgangspunkt er: De er nemlig i gang med at gøre alderdommen til den mest hippe livsfase!
Den livsfase, der kun i såkaldt primitive samfund stadig har den højeste status, fordi den er lig med størst visdom og dermed størst magt. I et samfund som vores, hvor magt er lig med innovation og først med det første, kan det være svært at se, hvordan de skal lykkes med det projekt. Men de rocker derudad med en selvfølgelighed, der gør min generation misundelig. Igen. Rolling Wrinkles (Stones!) var stadig det største navn på Roskilde, og når en genoplivning af Monty Python kan sælge alle billetterne til deres 10 come-back-shows på 43 sekunder, forstår man, at denne 68-generation, der opfandt gakket meningsløs humor, fri sex, anti-autoriteterne, ungdommen og et overbevisende relationelt syn på alting, stadig indtager en førerposition i vores samfund, som alle andre generationer efter dem blot må se misundeligt på.
Misundelige generation X
68’ernes livssyn kan bedst sammenfattes i det socialkonstruktivistiske; i tanken om, at alt kun findes i relation til noget andet, og at virkeligheden altid, altid, altid er til forhandling. Tricket er at opfinde den virkelighed, som flest mulige frivilligt ønsker at følge. Det er præcis det, som 68-generationen er mestre i: At skabe en virkelighed, der virker så tiltrækkende, at vi alle som minimum må skænke den interesse.
På den måde har denne veritable superstargeneration stadig en ubegribelig evne til at løbe med opmærksomheden.
Og det er et problem. For min generation. Jeg var nemlig ung i 80’erne og tilhører dermed den såkaldte nå-generation. Generation X bliver vi også kaldt. Som om vi ikke rigtig findes. Vi var ikke kun sortklædte i det ydre; vi var det også i det indre, dyrkede depressionen som kommunikationsmiddel, og måtte kæmpe os gennem en massiv arbejdsløshed, økonomiske kartofler og en manglende tiltro til vores egen værdi, fordi det dengang var de brilliante 68’ere, der skulle ansætte os, og selv de følte sig yngre, end vi gjorde, for allerede i begyndelsen af vores 20’ere var vi tyngede af livets alvor, jobmæssige begrænsninger og atomtrussel.
I forhold til 68’erne er vi intet mindre end en skyggegeneration. Rigtig originale er vi aldrig for alvor blevet; vi har ikke tilbudt verden og den kosmiske bevidsthed et nyt plateau, hvorfra vi kan oplyse universet.
Faktisk er noget af det, vi har bidraget mest med, et eksorbitant forbrug og en voldsom materialisme og selvcentrering, der har affødt to store økonomiske kriser og en så gennemgribende demokratisering af viden, at selv de sociale medier i dag næsten virker diktatoriske i omgangen med deres brugere på grund af den intensive (frivillige) overvågning, der finder sted. 24-7. Også vores fokus på CSR, bæredygtighed, miljøspørgsmål, moderne feminisme og selvudvikling er jo ikke noget, vi har opfundet; vi har forfinet det, men vi blev givet byggestenene fra denne førsteklassegeneration.
Som medlem af sådan en skyggegeneration er det svært ikke at føle misundelsen. Jalousien. For naturligvis kunne det være fantastisk at føle en selvfølgelighed omkring min egen stjernestatus.
Lækre modne kvinder
Men faktisk er jeg også 68’erne yderst taknemmelig. Deres indsats i historien betyder nemlig, at jeg har fået langt flere muligheder for selv at vælge, hvordan jeg vil orkestrere mit liv – uden at skulle igennem de kampe, som de har taget. F.eks. behøvede jeg at iføre mig sort cocktailkjole, hvid perlekrans og slumrende underliv, bare fordi jeg blev gift og fik børn – og dermed teknisk set var nærmest død (siger de kvinder, der oplevede dette!). 68’erne opfandt de serielle ægteskaber, og dermed blev de også forløberne for cougar-begrebet og den evige seksuelle tiltrækningskraft, der er løftet ud af den numeriske alder, og i stedet er knyttet til ens egen opfattelse af egen mums-værdi. Pludselig er ’moden kvinde’ blevet et plus- begreb.
Jeg har også kunnet skabe mig foreløbig to meget forskellige karrierer, hvilket på ingen måde er et særsyn, og jeg forventes at blive ved med at uddanne mig og realisere forskellige sider af min personlighed. Og nu har jeg også masser af glæder at se frem til, når jeg bliver +70 og ikke behøver at sidde mimrende og glemt på en bænk i en park iført alpehue og lyseblå cottoncoat, men kan derimod leve mit tredje liv fuld af nye oplevelser. Det gør de nemlig allerede i dag.
Denne rendyrkede glamour-generation stråler og lyser som det grå guld, farer verden rundt og realiserer sig selv, har for travlt til at passe børnebørnene, løber maratons på rekordtider, har de pæneste haver i ny-renoverede gældfrie boliger og slår min generation på to områder, som alderdommen ellers aldrig før er blevet forbundet med: sex og ny kærlighed. I den rækkefølge! Eksperter udtaler, at 60-årige har langt mere sex end småbørnsforældre, og Danmarks Statistik var på et tidspunkt ude med historien om, at den største stigning i antallet af indgåede ægteskaber var i alderssegmentet +60.
Ikke udødelige
Retten til at eksistere på egne vilkår og blive set, hørt, respekteret og elsket af det resterende samfund, er stadig en ret som 68’erne indtager med samme selvfølgelighed, som en rollator indtager kirken søndag morgen. Og igennem det meste af mit liv har jeg faktisk nydt godt af de sociale nybrud, de har opfundet.
Så nej, jeg er virkelig ikke misundelig på dem.
De gjorde nemlig alderen til et valg. Mit valg. Og da jeg regner med at blive omkring de 100, og mine børn med 50 procents sikkerhed bliver det, gør det ikke alene en pensionsalder på 68 lige så logisk som Alice i Eventyrland; det gør også de næste 50 år til en legeplads med så mange dimensioner, at jeg bliver nødt til at tage en dekade ad gangen, hvis jeg skal kunne overskue alle mine muligheder.
Et ved jeg dog, at jeg skal bruge min tid på: Begravelser. Af 68’ere. For selv de er ikke udødelige, selv om mange af dem opfører sig sådan. Og til de begravelser skal jeg nok hylde dem.
Hvis ellers det bliver muligt, for måske ligger der også et helt nyt marked for nye former for begravelser gemt i den generation.
Emilia van Hauen er kultursociolog




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",11.0,16. juli 2014,"Men faktisk er jeg også 68’erne yderst taknemmelig. Deres indsats i historien betyder nemlig, at jeg har fået langt flere muligheder for selv at vælge, hvordan jeg vil orkestrere mit liv – uden at skulle igennem de kampe, som de har taget. F.eks. behøvede jeg at iføre mig sort cocktailkjole, hvid perlekrans og slumrende underliv, bare fordi jeg blev gift og fik børn – og dermed teknisk set var nærmest død (siger de kvinder, der oplevede dette!). 68’erne opfandt de serielle ægteskaber, og dermed blev de også forløberne for cougar-begrebet og den evige seksuelle tiltrækningskraft, der er løftet ud af den numeriske alder, og i stedet er knyttet til ens egen opfattelse af egen mums-værdi. Pludselig er ’moden kvinde’ blevet et plus- begreb."
10157,/debat/2012/04/hoeje-krav-indvandrere-politik,Høje krav til indvandrere i politik,Axel Holm," Jeg blev overhalet på motorvejen, selvom jeg kørte 130 km i timen. Det var en middelhavsblå Volvo med italienske nummerplader. Den kørte mindst 150.
Jeg blev temmelig forarget og bandede. Men min næste tanke var, at jeg måske blev ekstra sur, fordi det var en turist, der overskred vores normer. Refleksionen på motorvejen dukker op, når jeg ser på karrieremønstret hos fire politikere.
Naser Khader (K), og SF’erne Kamal Qureshi, Özlem Cekic og Mattias Tesfaye. Alle er de første- eller andengenerationsindvandrere. De har haft en hurtig opstigning i mediernes rampelys. Og at de har fløjet højt, og indtil nu er tre af dem faldet dybt. De har altså alle fire været for frembrusende eller på anden måde kvajet sig. Og det går ikke.
Naser Khader så ud til at flyve ind i folketinget med 10 til 15 mandater. Han faldt på, at han som skatteordfører ikke kunne svare på de mest elementære spørgsmål om sit partis skattepolitik.
Kamal Qureshi faldt på, at han ikke havde en passende reaktion på en falsk underskrift og eksamenssnyd i sin fortid. Özlem Cekic er faldet på, at hun stillede stærkt moraliserende krav til systemet og dumpede fælt, da hun skulle komme med dokumentation for et af sine krav. Det gør det meget svært for hende at komme tilbage.
Hårde domme
Spørgsmålet er om Mattias Tesfaye får samme skæbne som de øvrige? Han var stor stemmesluger ved valgene til SF’s hovedbestyrelse i 2011 og 2012. Han følte succesen og gik pludselig i pressen med en kritik af partiets hovedlinje. Men trak hurtigt gevaldigt i land.
Det ligner et mønster og der kan være to forklaringer:
Første- og andengenerationsindvandrernes hurtige opstigning og bratte fald kan skyldes, at de ikke kan have samme fornemmelse som de fleste etnisk danske politikere. De bevæger sig ud på den glatte is og mærker ikke, at den er tynd. Og glemmer en kort overgang, at en succes ikke betyder, at man kan gå på vandet.
Men mere sandsynligt er det, at vi både på motorvejen og i politik synes, at de stadigvæk er fremmede og derfor bliver bedømt ekstra hårdt, når de overtræder det danske samfunds skrevne og uskrevne normer.
",21.0,17. april 2012,Hårde domme
10680,/debat/leder/2012/01/galehuset-paa-holmen,Galehuset på Holmen,Valdemar Lønsted," Teatertordenen rumlervidere på Det Kongelige Teater. I kølvandet på de effektuerede fyringer kundgjorde en pressemeddelelse i mandags, at operachef Keith Warner har indgået en aftale om at blive løst fra sin kontrakt, der løber frem til 31. juli 2014. Og i forlængelse af denne beslutning ønsker den unge tjekkiske dirigent Jakub Hrusa ikke at tiltræde stillingen som musikchef i sommeren 2013. Hrusa er Warners opfindelse, og det vakte stor og berettiget opsigt i september sidste år, da man præsenterede en af fagets kommende internationale stjerner som Michael Schønwandts afløser.
Keith Warner er også et stort navn, især som iscenesætter, og med tabet af disse to koryfæer kunne det se ud til, at Den Kongelige Opera nu bliver bombet tilbage til det forrige århundreds middelmådighed. Tiderne før regimerne med operacheferne Elaine Padmore og Kasper Holten, den første tidligere chef for Covent Garden i London, den anden nuværende.
Keith Warnertiltrådte i denne sæson, og derfor har han selvsagt endnu ikke kunnet vise sit format som kunstnerisk leder. Forventningerne har været høje, hans programpolitik har været ganske ambitiøs, og Warner har ikke forsømt en lejlighed til at skamrose de sangere og det orkester, han har at gøre godt med. Ingen tvivl om, at hans kolossale netværk ville have gavnet Den Kongelige Opera. Vi kan få en fornemmelse af det med forårets premierer på Wagners Parsifalog Brittens Albert Herring, som Warner selv skal iscenesætte med en håndplukket stab af udenlandske scenografer, designere og lysfolk.
Der er grund til at tro, at operachefens erklærede store drømme ville have skabt mere glans om Operahuset på Holmen. Gershwins Porgy og Bessmed importerede sorte sangere er et af de projekter, der utidigt er sluppet ud af chefkontoret.
Men virkelighedens verden er ubarmhjertig, som i bagerbutikken henne om hjørnet: Og har du penge, så kan du få, men har du ingen, så må du gå. Hvad Keith Warner så gør.
Af gode grunde ved vi intet om, hvad der står i hans ansættelseskontrakt, og derfor kan det meget vel være, at Det Kongelige Teater ikke har efterkommet de betingelser, Warner stillede for at komme til København. I første omgang så opsigelsens timing alt andet end køn ud. Keith Warner er medlem af Det Kongelige Teaters direktion, denne direktion står sammen med bestyrelsen bag besparelsesmanøvren, og man måtte gå ud fra, at Warner har støttet beslutningen. Hvis ikke, kunne han ikke sidde i direktionen.
Så hvorfor i alverden sagde han ikke fra før jul og forlod sin post for at holde fanen højt over sine drømme og sit personale. Var det hans egen karrierepleje, der stod på spil?
De spørgsmålfik vi svar på i går. Til politiken.dk udtalte Warner, at han havde sagt op allerede i november, men at han havde lovet ledelsen at vente med offentliggørelsen, indtil besparelserne var blevet færdigforhandlet.
Ikke nok med det. Warner overlod Politiken en tale, som han holdt til sit personale mandag aften, og den er absolut ikke for børn. På anklagebænken sidder teaterledelsen, og på allerførste række må det betyde teaterchef Erik Jacobsen, som ifølge Warner har enten negligeret eller modarbejdet hans kompetencer i den daglige beslutningsgang. Eksemplerne er alle mere eller mindre horribel læsning.
Dertil kommer, at Warner har været dybt uenig i ledelsens nedskæringspolitik, men samtidig at skulle arbejde med en så inkompetent ledelse, har været mere, end han kunne klare, anfører han.
Det er en almindeligt verserende vittighed, at et operahus er at ligne med et galehus, og her forekommer det at være mere sandt end nogensinde før. Man kan undre sig over, at den afgåede bestyrelse øjensynligt ikke har haft et dybere kendskab til ledelseskrisen, i hvert fald har den ikke reageret, og hvad skal man så bruge en bestyrelse til? Teaterchef Erik Jacobsen står med et større forklaringsproblem over for sin nye bestyrelse, og samme bestyrelse skal nu i gang med at revidere den vedtagne udmelding om, at man trods den valgte besparelsesmanøvre sagtens kan lave høj kvalitet på Det Kongelige Teater.
Det er i det hele taget på tide at dæmpe alt det ordgejl om verdensklasse, som bliver udspyet af folk og fæ i dette land. Alt skal være i verdensklasse: sundhedsvæsen, håndboldhold, skolevæsen og også nationalopera. Hvorfor kan det ikke bare være godt?
Verdensklasse koster mange penge, men selv om man har dem, er det alligevel ikke ensbetydende med, at man får verdensklasse. Selv på de store operascener i Berlin, Wien, Milano, Paris, London og New York hører man absolut ikke det mest sublime hver aften. Lad os kalde det noget andet. At hente Keith Warner og Jakub Hrusa til Den Kongelige Opera ville ikke i sig selv betyde et højt kunstnerisk niveau. Det forstår vi alarmerende tydeligt nu. For hvis ikke teaterledelsen befinder sig tilnærmelsesvis i samme klasse, kan det bedste kun med møje blomstre frem hos de egentlige aktører på scenen og i orkestergraven.
",18.0,25. januar 2012,"De spørgsmålfik vi svar på i går. Til politiken.dk udtalte Warner, at han havde sagt op allerede i november, men at han havde lovet ledelsen at vente med offentliggørelsen, indtil besparelserne var blevet færdigforhandlet."
11648,/debat/2011/08/kom-hjem-sf,"Kom hjem, SF",Anna Mee Allerslev og Manu Sareen," Radikale og SF har i mange år været enige om adskillige politiske mærkesager. Især i udlændinge- og integrationsspørgsmål har vi været enige om at møde udfordringerne i øjenhøjde og tænke, hvordan vi kan løse disse udfordringer til alles bedste.
Men SF er begyndt at vakle. Skyldes det en idé om, at regeringsmagten kun kan vindes ved at trække fundamentale humanistiske værdier ud af partiet? Det kan vi kun gisne om. Til gengæld ved vi, at danskerne er trætte af politikere, der ikke siger, hvad de mener.
SF's politik vakler i dag, når den udfordres på det, der tidligere var partiets kerneområder. Senest i sagen om lægeklinikken for illegale udlændinge først var de imod, så var de for. Alle mennesker har krav på lægelig behandling og især i Danmark, hvor vi har overskuddet til det. Det er dét, der viser vores kvalitet som samfund. Det støtter Radikale Venstre, og man ville også forvente, at SF gjorde det. Lige som for bare fem år siden uden at tøve.
'Gå ad helvede til'
Den 20. februar 2008 fik store dele af familien Danmark kaffen galt i halsen. SF's formand, Villy Søvndal, opfordrede Hizb-ut-Tahrir til at »gå ad helvede til«. Denne begivenhed var startskuddet på SF's vælgerjagt. Søvndals nye og for venstrefløjen noget uvante sprogbrug markerede partiets indtræden i klubben for de faste og fair.
Der, hvor regeringsduelighed er lig med at fjerne sig fra, hvad man egentlig mener særligt om udlændinge, integration og menneskerettigheder.
På rekordtid lykkedes det Villy Søvndal at blive venstrefløjens ukronede konge, og meningsmålingerne steg tilsvarende.
Søvndals succesfulde strategi går på to ben. Udadtil handler det om at brande SF som et regeringsdueligt parti med overskud til at stemme for finansloven og en fast hånd over for etniske minoriteter. Indadtil handler det om at overbevise medlemmerne om, at målet helliger midlet, og at alt bliver bedre, når og ikke hvis SF får indflydelse i en ny rød regering.
For hvad så? Vil SF, når de er nået dertil, vende tilbage og mene det, der er i deres hjerter?
Vækstmotor
Der er nu gået tre år, siden SF begyndte sin charmeoffensiv for at trække stemmer fra højre og hen over midten i dansk politik. Undervejs er det ikke kun smart, salgbar og letforståelig sprogbrug, der har ændret SF. Også realpolitisk er der sket markante ændringer. Først røg modstanden mod 24-års-reglen, så kom et pointsystem, som skulle være anderledes end regeringens men som ikke var det. Forleden var det retssikkerheden, SF udfordrede med sit knæfald for visitationszoner.
Og nu er turen så kommet til en gruppe af vores allermest udsatte medmennesker, de syge illegale udlændinge, hvor SF tilsyneladende vakler.
Hvad angår 24-års-regel, pointsystem, retssikkerhed og syge medmennesker, så holder vi i Radikale Venstre fast i vores politik. Vi mener det ikke, fordi vi tror, at det gør os mere regeringsduelige. Vi gør det, fordi vi mener, at de løsninger, vi foreslår, vil gøre det danske samfund bedre. Vi mener, at Danmarks etniske minoriteter ikke blot er en berigelse for landet, det er også en vækstmotor, som er helt nødvendig for at få Danmark på økonomisk fode igen. Bare spørg i Dansk Industri.
Det ville klæde SF at give udtryk for det samme i stedet for at hoppe på Dansk Folkepartis dagsorden om etniske minoriteter, især muslimer, og betragte dem som et onde, der skal holdes nede.
Ingen vaklen
Selvfølgelig skal der stilles krav til vores medborgere med anden etnisk baggrund end dansk. Krav og positive forventninger. Men kravene skal ikke være anderledes end de krav, alle andre borgere mødes med.
Radikale Venstre tror på, at det skal være muligt at blive accepteret som dansker, også selv om huden er en tand mørkere end gennemsnitsdanskerens, navnet ikke helt almindeligt og religionen en anden. Det helt centrale er, at muligheden for at høre til er der for dem med viljen til og ønsket om at deltage aktivt i samfundet. Den mulighed skaber vi kun, hvis vi politikere ikke vakler i udlændinge og integrationsspørgsmål, men står fast på den helt centrale danske værdi: At mennesker er lige og skal have lige muligheder i det danske samfund uanset etnisk oprindelse.
Vi forstår SF's ønske om en ny regering. Vi ønsker det også inderligt selv. Men den regering, der kommer, skal folk kunne regne med. Regeringsduelighed handler om kompromisser mellem partier, der har forskellige visioner for et bedre samfund. Vi ser hellere, at SF siger, hvad de og deres bagland egentlig mener og ikke det, de tror, vil gøre dem mere spiselige for indvandrernervøse vælgere.
Vi savner SF og deres kerneværdier. Vi savner de politiske mærkesager, som Radikale og SF tidligere var enige om at forsvare. Vi frygter, at SF lader deres ønske om regeringsduelighed skjule, hvem de er. Vi håber, de kommer tilbage. Vi stoler. Også på SF.
Anna Mee Allerslev (R) er beskæftigelses- og integrationsborgmester i København, og Manu Sareen (R) er spidskandidat til Folketinget




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",13.0,19. august 2011,Ingen vaklen
9678,/debat/2012/06/laeserbreve-0,Læserbreve,Informations Webredaktion," Arla skal hjælpe i Kina
Astrid Gade Nielsen, kommunikationschef, Arla Foods
Arlas omdømme kan komme til at lide under den aftale, som virksomheden har indgået med et kinesisk mejeri, skriver Gritt Uldall-Jessen i et læserbrev 25. juni. Tværtimod.
Ideen bag aftalen er, at Arla skal levere sikre produkter til de kinesiske forbrugere.
For det første skal Arla levere egne Arla-mærkede produkter fra sine europæiske mejerianlæg til distribution i kinesiske butikker.
For det andet skal Arla bistå sin kinesiske partner i at få etableret et Center for fødevaresikkerhed og få sat en ny standard for kinesisk producered mælk og mælkepulver.
Vores partner har selv ønsket at få genskabt tilliden blandt kinesiske forbrugere og har selv ønsket at bruge den skandinaviske model, når det gælder fødevaresikkerhed.
Sen indsats fra Kunstrådet
Anne Boukris, København
Københavns Musikteater afholdt for nylig en konference om ligestilling i scenekunsten, og et interessant bidrag var en kommentar om svensk politisk korrekthed.
Det er ikke lig med leflen for at være inde i varmen, men snarere en moralsk demokratisk værdi, som er med til at forandre samfundet og forebygge ulighed.
I Danmark er politisk korrekthed derimod noget, som fanden har skabt.
Sådan lyder det i hvert fald, når Eske Holm 20. juni skriver om de spæde tiltag inden for interkulturelle kulturstrategier der er iværksat de seneste par år.
Har kunsten ikke en naturlig rolle i at forholde sig til samfundets udseende og udtrykke, udstille og stille spørgsmål?
At isolere diskussionen om mangfoldighed til et spørgsmål om formuleringer i støtteordninger er ærgerligt, da vi endelig har fået en kulturpolitisk førertrøje
Eske Holm er nervøs for, at dansk kunst ender som et integrationsprojekt. Det er en reduktion af emnets alvor og indhold.
Torturmad
Hans Peder From, Roskilde
Fra 1. juli har Californien forbudt såvel produktion som salg af foie gras. Produktion af foie gras involverer afskyelig dyremishandling. Også Danmark bør hurtigst muligt indføre forbud mod salg af dette torturprodukt.
Forlig burde laves med EL
Ole Riisgaard, folketingskandidat (SF)
SF’s landsledelse har taget skatteforliget med VK til efterretning. De kunne ikke andet. En aftale binder, og alternativet var at forlade regeringen. Men et forlig med EL ville have været bedre for samfundsøkonomien, den sociale balance og realiseringen af SF’s program.
Det kan man nøgternt konstatere ved at lægge den indgåede VK-aftale ved siden af den skitse til forlig, som blev aftalt med Enhedslisten. Regeringens skatteudspil var fornuftigt. Den eneste fejl var ønsket om at forringe overførselsindkomsterne.
Det fjernede aftaleskitsen med Enhedslisten. Til gengæld beholdt aftalen med VK dette asociale element og fjernede ønsket om mere boligskat via reduktion af rentefradraget.
Aftalen med Enhedslisten blev ikke til noget, fordi der var kræfter i regeringen, der ikke ville den. Læren for SF er, at den politiske kamp ikke stopper, når man har vundet valget og skrevet regeringsgrundlaget. Det er der den for alvor starter.
Handicappede betaler reformen
Jesper van der Schaft, handicappet, Åbyhøj
Indenrigsminister Margrethe Vestager (R) udtalte til TV 2 News 25. juni: »Der er faktisk en meget god balance. Når man laver en skattereform, der skal gøre det attraktivt at komme ind på arbejdsmarkedet, skal der selvfølgelig være en forskel«.
Efter min mening går hun til angreb på mennesker med handicap, som ikke kan arbejde og aldrig kommer til det. Og det giver mig lejlighed til at spørge Margrethe Vestager: Hvorfor skal de mennesker med handicap, der ikke kan arbejde, straffes?
Ingen af dem har bedt om at blive handicappet. Jeg synes det er en meget usympatisk melding fra de radikale, at mennesker med handicap skal straffes i skattereformen.
Og hvorfor pegede de radikale på Helle Thorning-Schmidt (S), når de alligevel fører blå politik?
Etik er et fyord
Jørgen Gundlach, København
Hvor er kronikken 23. juni om tidens evalueringsmani befriende læsning. Den franske filosof Gabriel Marcel kaldte denne evalueringsmani, der er blevet comme il faut i social- og sundhedssystemet, for abstraktionsånden.
Det vil sige en objektiv måde at betragte menneske på. Noget der kan måles, systematiseres og sættes på formel. Men abstraktionsånden er ifølge Marcel en af-menneskeliggørelse af mennesket, der ikke opnår kontakt med den sande menneskelige væren.
Vi må desværre konstatere, at socialt arbejde i øjeblikket foregår på en markedsplads, hvor servicemedarbejdere afløser socialarbejdere, hvor al social faglighed bliver afløst af viden om sociale værktøjer, og hvor etisk stillingtagen bliver et fyord.
Det er meget beskæmmende, at pædagogiske fagforbund tilsyneladende kan tilslutte sig denne udvikling. Vi mangler en afstandtagen fra deres side. Guder har det med at dø, og hvis jeg kan skubbe lidt på, så gør jeg det gerne. Specielt til denne gud.
Løkke kan gå på vandet
Elvir Pelesevic, København
Et skridt frem, to tilbage og et sidelæns er mønstret, som har kendetegnet Lars Løkke Rasmussens (V) skatteforhandlinger med regeringen. Hans skattedans kunne til forveksling ligne samabatrin fra det varme Brasilien, hvor han havde meget travlt med at rejse til topmøde.
Det viste sig dog at han havde meget tid, men syntes, at den tid var bedre brugt på ferie i USA.
I en anden politisk virkelighed ville Løkkes fupnummer, der havde til formål at fremstille regeringen som usamarbejdsvillig og langsommelig, ramme ham som en boomerang. Men hans popularitet er ikke dalet; den er tværtimod blevet større, på trods af hans bilagssag og indblanding i Thornings skattesag.
Løkke kan sagtens sove roligt om natten. Regeringen har sørget for, at han med hastige skridt nærmer sig Statsministeriet, efter de alligevel tog ham til nåde og indgik skatteforlig med ham. Hvis man skal udtrykke sig bibelsk, kan man med rette sige, at han kan gå på vandet.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,28. juni 2012,"Aftalen med Enhedslisten blev ikke til noget, fordi der var kræfter i regeringen, der ikke ville den. Læren for SF er, at den politiske kamp ikke stopper, når man har vundet valget og skrevet regeringsgrundlaget. Det er der den for alvor starter."
11464,/debat/2011/09/giv-boernene-ombudsmand,Giv børnene en ombudsmand,Geert Jørgensen og Inge Marie Nielsen," Kære kommende Statsminister: I Danmark skal alle børn og unge have den bedst mulige fremtid. Helt fra vuggestuealderen skal børn have lige muligheder, så de kan udvikle sig både socialt og intellektuelt og opbygge et sundt og stærkt selvværd.
Vi ved, at det er en klog og god investering, når vi giver børnene den bedst mulige skolegang, der skal gør dem parate til at uddanne sig. Og vi har i Danmark en sociallovgivning, som understøtter de børn og unge, der har særlige problemer i familien, så de støttes i at få lige vilkår med andre børn og unge.
Men vi ved også, at alt for mange børn i Danmark ikke vokser op under optimale forhold. Deres rettigheder varetages ikke tilstrækkeligt, og deres situation er til skade for deres muligheder både på kort og på lang sigt i livet.
Derfor ønsker Børnesagens Fællesråd, at FN's Børnekonvention skal spille en helt central rolle i den lovgivning, som vi i Danmark retter mod børn. Vi har en vision om, at alle børn i Danmark nyder godt af deres rettigheder i hverdagens praksis. Vi har også et konkret forslag til, hvordan denne vision kan blive til virkelighed.
I år er det 20 siden, at den danske regering ratificerede FN's Børnekonvention. Derfor er det naturligt at genoverveje, hvordan vi giver børn i Danmark de allerbedste opvækstvilkår i lyset af de rettigheder, som Børnekonventionen udstikker.
Vigtigt at børn høres
Vi anbefaler, at Danmark opretter et børneombud, som er en videreførelse og udvidelse af Børnerådet, med et selvstændigt mandat til at overvåge børns vilkår og til at udtale sig herom. Børneombuddet skal have aktindsigt og særligt overvåge børns forskellige livsområder og foreslå forbedring af vores lovgivning på relevante områder.
Vi mangler for eksempel i dagens Danmark en myndighed, som er tilgængelig for børn, og som kan udtale sig om vilkårene for børn i folkeskolen, blandt andet om læreres eventuelle magtanvendelse og om de fysiske forhold i skolerne.
Det er vigtigt, at børns stemme høres, og at de kan komme til at udtale sig om den hverdag, de oplever. Børn har også rettigheder, og de skal respekteres af alle i børnenes omgivelser: forældre, pædagoger, lærere, læger og andre, som de er afhængige af.
Med et børneombud i Danmark vil du sende et klart signal om, at også børn og unge har rettigheder, som de skal have mulighed for at udøve i praksis.
Visionerne for et børneombud i Danmark bør være at rådet:
•Skal vælges direkte af Folketinget
•Skal tale for alle børn og unge i alle forhold vedrørende deres liv
•Skal behandle henvendelser og adressere dem til relevante myndigheder
•Skal varetage børns tarv og selvstændige interesser
",3.0,19. september 2011,"Vi mangler for eksempel i dagens Danmark en myndighed, som er tilgængelig for børn, og som kan udtale sig om vilkårene for børn i folkeskolen, blandt andet om læreres eventuelle magtanvendelse og om de fysiske forhold i skolerne."
859,/debat/2016/01/heksejagten-paa-israelske-venstrefloej-tager,Heksejagten på den israelske venstrefløj tager til,Mairav Zonszein," Dan Shapiro, USA’s ambassadør i Israel – en amerikansk jøde, der taler hebraisk og ikke lægger skjul på sine stærke bånd til landet – gjorde i sidste uge en simpel iagttagelse: »Israel«, sagde han, »ser ud til at have to standarder for retshåndhævelse: en for israelere, en anden for palæstinensere.«
Shapiros pointe var næppe at hænge Israel ud for at have to parallelle retssystemer, men blot at gøre opmærksom på, at Israel forsømmer at håndhæve loven med samme effektivitet over for israelske som for palæstinensiske lovovertrædere. Sådan blev det imidlertid udlagt, skønt det er almen viden, at Israel opfandt et sindrigt militært retssystem til at håndhæve kontrol over den palæstinensiske befolkning, der bebor de landområder, Israel besatte i 1967.
Shapiros bemærkning blev ikke desto mindre fordømt af Netanyahu som »uacceptabel og forkert«. Og en tidligere talsmand for den israelske premierminister kaldte Shapiro for jew boy i et talkshow – en nedsættende betegnelse for en selvhadende jøde. Shapiro blev på perfid og personlig måde angrebet fuldt offentligt for at give udtryk for noget, der var en faktuelt korrekt beskrivelse af realiteter.
Politisk forfølgelse
Hændelsen er symptomatisk for den stigende undertrykkelse af jødisk dissens, der er blevet hverdagskost i Israel. Menneskeretsorganisationer og aktivister, som dokumenterer Israels system af magtanvendelse, diskriminationspraksisser og menneskeretskrænkelser, er blevet mål for koordinerede kampagner. Disse omfatter lovgivningsskridt, der skal vanskeliggøre deres virke, fordømmelser fra politiske ledere, systematiske modkampagner og beskyldninger for at være udenlandske muldvarpe og løgnere.
Aktivistgrupper som Breaking the Silence og Ta’ayush (som forsøger at beskytte palæstinensiske indbyggere i de sydlige Hebron mod vold fra bosættere og israelsk militær) har desuden været udsat for infiltration fra højreorienterede bedragere, der i hemmelighed har filmet og overvåget dem i årevis.
Breaking the Silence, en organisation af tidligere soldater i den israelske hær, hvis eksistensberettigelse går ud på at fortælle åbent om deres tjeneste på den besatte Vestbred, har fået forbud mod at holde foredrag i gymnasier og tale til andre soldater.
Der er nu også et forslag undervejs om at forbyde dem. En statsfinansieret organisation, der søger at fremme bosætternes sag, har hyret en privatdetektiv til at udspionere advokaten Michael Sfard, hvis advokatfirma repræsenterer palæstinensiske klienter og rådgiver israelske menneskeretsgrupper.
To israelske jøder, der er aktive i Ta’ayush, blev tidligere på måneden anholdt på meget tvivlsomme mistanker og blev i første omgang nægtet at rådføre sig med deres advokater. Det er vanskeligt at se tilbageholdelsen som andet end politisk forfølgelse.
Total mangel på vision
At være imod besættelsen anses nu for synonymt med at være imod Israel og derfor antijødisk. Samme optik har naturligvis altid omfattet de palæstinensere, der modstår den israelske besættelse, uanset om de bor på Vestbredden og derfor er ikkestatsborgere, er Øst-Jerusalem-beboere, hvis opholdstilladelse kan tilbagekaldes når som helst, eller arabiske borgere i Israel, der udsættes for systematisk diskrimination og hvis statsborgerskab der i stigende grad sættes spørgsmålstegn ved.
Det nye er, at også jødiske israelske dissidenter nu anses for statsfjender. Heksejagten på den lille israelske venstrefløj er konkret: Om aktivisterne arbejder for at få afsluttet den israelske besættelse eller bare fremlægger fakta om denne, bliver de mål for forfølgelse. Man kan blive forfulgt, uanset om man er menneskerettighedsaktivist, kunstner, akademisk forsker, tidligere soldat eller endda landets præsident: Reuven Rivlin er således blev udsat for højreorienteret hatespeech i månedsvis – senest for at tale ved en konference afholdt af avisen Haaretz, hvor også Breaking the Silence deltog.
Forfølgelsen kommer på et tidspunkt, hvor der intet alternativ findes til højrefløjens greb om magten, selv om enhver kan se, at dens politik har slået fejl. Israelere stikkes ned med knive næsten hver dag. Angrebene har stået på i måneder. Regeringen har ingen anelse om, hvordan blodsudgydelserne kan bringes til ophør.
Der findes ikke en politisk strategi for en afslutning på konflikten – ja, ikke et eneste forslag om at ændre på status quo. Den totale mangel på vision efterlader magthaverne med kun én mulighed i behold: at angribe dem, der udfordrer deres fortælling og således aflede opmærksomheden fra egen inkompetence.
Besættelsen korrumperer
Næsten lige så længe Israel har eksisteret, har nationen søgt at lægge et demokratisk dække over en udemokratisk virkelighed. Dette er, hvad højrefløjen har så travlt med at forsøge at holde skjult.
Men jo mere permanent og rodfæstet besættelsen bliver, jo vanskeligere bliver denne bestræbelse. Israel kan, trods alt, ikke være et demokratisk, liberalt og frit samfund og samtidig udøve systematisk og hæmningsløs kontrol over millioner af mennesker. Besættelsen korrumperer besætteren.
Israel udfolder allerede et omfattende arsenal af militære, juridiske, sociale, kulturelle og økonomiske værktøjer for at undertrykke også den ikkevoldelige palæstinensiske modstand. Nu øger man bestræbelserne på at normalisere sine politikker for undertrykkelse, ulighed og intolerance ved åbent at tage samme taktikker i brug over for jødiske borgere.
Men sandheden om besættelsen kan hverken skjules eller bestrides. Ikke nok så mange hadske udfald, intimideringsforsøg og voldsmanøvrer kan rokke ved denne grundlæggende virkelighed.
Mairav Zonszein er journalist og forfatter. 
© The Guardian og Information 
Oversat af Niels Ivar Larsen.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",18.0,30. januar 2016," Dan Shapiro, USA’s ambassadør i Israel – en amerikansk jøde, der taler hebraisk og ikke lægger skjul på sine stærke bånd til landet – gjorde i sidste uge en simpel iagttagelse: »Israel«, sagde han, »ser ud til at have to standarder for retshåndhævelse: en for israelere, en anden for palæstinensere.«"
10456,/debat/leder/2012/02/leder-informationskrigen-eskalerer,Informationskrigen eskalerer,Lotte Folke Kaarsholm," »Jeg tænker på, om der er en fidus i forbindelse med lækkene, vi kan hoppe med på. Der er en oplagt frygtfaktor at sælge det på, hvilket er en positiv ting. Og vi kan tilbyde noget, som it-sikkerhedsfirmaerne ikke kan, nemlig vores fokus på kontraefterretning og overvågning, som Fred og Stick er bedre til end nogen andre på denne jord.«
- E-mail, angiveligt sendt af Stratfor-analytikeren Marko Papic, den 8. december 2010 til Stratfor-tænketankens analytikerteam og lækket af Wikileaks mandag

Hævn var et motiv, da lækorganisationen Wikileaks mandag gik igang med at lække fem millioner interne e-mail, som angiveligt kommer fra den private efterretningstænketank Stratfor. I en af de første cirka 500 mail, som indtil nu er frigivet, leverer Stratfor-analytikerne, hvoraf mange har en fortid i USA’s efterretningstjenester, tilsyneladende bevis på, at USA arbejder på en retslig sigtelse mod Wikileaks-stifteren Julian Assange.
»Vi har et forseglet anklageskrift mod Assange,« skriver (hvis lækket er ægte) Stratfors vicepræsident, Fred Burton, i januar 2011 med en for tænketanken typisk sprogbrug, der bruger ord som »vi« og »vores« om den amerikanske stat. Mailen er mærket Pls protect (beskyt, tak) og Not for Publication (må ikke offentliggøres).
Også den ovenfor citerede e-mail fra Stratfor-analytikeren Marko Papic fra december 2010 bidrager til at markere en ny slagmark, der handler om kampen om informationer. Mailen spekulerer i, hvordan Stratfor med sin efterretningsekspertise kan tjene penge på den frygt for læk og whistleblowere, som har grebet regeringer og virksomheder oven på Wikileaks’ højtprofilerede læk af 250.000 indberetninger fra det amerikanske diplomati.
New York Times’ tidligere chefredaktør Bill Keller påpegede i sidste uge, at sådanne nedslag på og øget overvågning og sporing af whistleblowere er en af de utilsigtede konsekvenser af Wikileaks’ store megalæk. Barack Obamas regering har indledt retssager mod hele seks embedsmænd for at have afsløret hemmeligheder for medierne, hvilket er mere end samtlige Obamas forgængere, påpeger Keller og konkluderer: I stedet for en øget strøm af værdifulde læk og styrket beskyttelse af whistleblowere, som mange i medierne havde håbet på, er USA’s regering blevet mere hemmelighedsfuld, og en række indsatser er igangsat for at opspore og fange whistleblowerne.
Bill Kellers klumme var skrevet som en slags gravskrift for Wikileaks, som Keller ligesom en række af organisationens andre tidligere mediepartnere har vendt sig mod med en intensitet, der ikke svarer godt til eliten af verdenspressens selvbillede som objektivitetens forsvarere.
Mandagens lækage, viste, at Keller har afsagt sin dødsdom for tidligt. Uanset værdien af indholdet i Stratfor-mailene, og uanset hvor vanskeligt det denne gang vil være for journalister at få bekræftet oplysningernes ægthed, er Stratfor-lækket nemlig også en lancering af en forlovelse mellem to frontkæmpere i informationskrigen, der tilsammen kan få ganske betydelig gennemslagskraft, nemlig Wikileaks og hackerne i Anony mous.
Det er ikke første gang, at de to grupper samarbejder – faktisk hackede Anonymous-undergruppen Antisec i første omgang Stratfor som gengældelsesaktion for militærretssagen mod soldaten Bradley Manning, der står anklaget for at have været kilde til Wikileaks’ megalæk, ligesom Anonymous-hackerne bl.a. tidligere har angrebet de kreditkortfirmaer, der afskar Wikileaks i at få donationer gennem deres systemer.
Men det er første gang, et omfattende læk tilsyneladende målrettet er blevet overdraget til Wikileaks’ mediehåndtering af den langt mere anarkistiske Anonymous-bevægelse (hvorfra flere kendte repræsentanter på bl.a. Twitter har bekræftet at være kilden).
Kommentatorer, journalister og andre dele af etablissementet har allerede og som sædvanligt affærdiget lækket og kritiseret Wikileaks og Anonymous for uansvarlig håndtering af informationer. Men man må forstå, at grupperne ikke betragter sig selv som objektive informationsdommere a la de traditionelle medier, men snarere som frontkæmpere i en krig om information, hvor aktører som Stratfor og de regeringer og virksomheder, de arbejder for, kæmper for en afgørende begrænsning af befolkningernes adgang til viden – og dermed til kontrol af magtudøverne. Og at det er et oprør, som ingen fra medie- eller politikereliten kan tage livet af. Mere eller mindre lurvede metoder, som forsøg på at kvæle Wikileaks uden om domstolene via adgangen til kreditkortoverførsler eller ved at skubbe grænserne for privatsfæren ind til det klaustrofobiske ved at kræve informationer om private individer af sociale medier som Twitter, nærer det oprør. Og jo mindre vi etablerede medier kan overbevise mediebrugerne om vores uafhængighed og kritik af magten, jo mere må også vi lære at leve med, at den tid er forbi, hvor viden var et våben, som vi kunne drømme om at styre.
",13.0,29. februar 2012,"Bill Kellers klumme var skrevet som en slags gravskrift for Wikileaks, som Keller ligesom en række af organisationens andre tidligere mediepartnere har vendt sig mod med en intensitet, der ikke svarer godt til eliten af verdenspressens selvbillede som objektivitetens forsvarere."
5078,/debat/2014/05/laeserbreve-15,Læserbreve,," 
	Lav eksport skader Danmark

Kim Andersen, MF og erhvervsordfører (V)

	Hvis man lyttede til statsministerens tale den 1. maj, forstod man, at det går forrygende godt for dansk økonomi og især for dansk eksport. »Dansk eksport har aldrig været større,« lød det fra statsministeren.

	Desværre er virkeligheden en ganske anden. Når man sammenligner væksten i eksporten efter finanskrisen med de øvrige OECD-landes, indtager Danmark en bundplacering. Den lave danske eksportvækst gør Danmark fattigere og skader beskæftigelsen.

	Derfor vil Venstre indføre et nabotjek af lovgivningen. For det skaber barrierer for de danske virksomheder, hvis vi stiller det danske erhvervsliv dårligere, end man gør i udlandet.

	Derudover vil vi gennem reducerede afgifter og færre administrative byrder forbedre virksomhedernes konkurrencevilkår. Forhandlingerne om regeringens vækstpakke vil vise, om regeringen erkender udfordringerne. Men de foreløbige udspil er for uambitiøse og ser ikke ud til at have den store effekt.

	Dansk økonomi har på alle fronter brug for et større eftersyn som øger eksporten, fremmer optimismen og skaber flere private arbejdspladser.

	Morakkeri med faglig støtte

Peter Møller, Valby

	For nogle dage siden læste jeg på Avisen.dk tre artikler om min gamle arbejdsplads, Københavns Postcenter, hvor jeg arbejdede fra 1995 til 2013. Et par tidligere ansatte fortalte om en frikøbt tillidsmands tætte parløb med ledelsen på postcentret. Jeg kan supplere med, at man i min afdeling i 2011 med støtte fra 3F indførte et såkaldt turbohold, hvor de medarbejdere – især yngre, nyligt ansatte – mod at sortere 25 procent mere end normen kunne gå hjem en time før os andre.

	Da jeg startede i Post Danmark i 1979, kaldte vi noget sådant for morakkeri, og fagforeningen bekæmpede det, fordi det betød tempoopskruning og fyringer.

	Sådan er det desværre ikke længere. Sidste år viste en undersøgelse i ugebrevet A4, at postansatte har Danmarks dårligste arbejdsmiljø. Det illustrerer 3F’s fiasko. Hverken morakkeri eller pamperi giver gode arbejdsforhold for medarbejde – kun for 3F’s frikøbte tillidsfolk.

	Lad bøsser donere blod

Henriette Laursen, direktør i AIDS-Fondet

	Hvis reglerne om bloddonation var fagligt velbegrundede og rimelige, ville ingen have anledning til at lyve sig til at donere blod som beskrevet i Information den 5. maj 2014.

	Vi ønsker selvfølgelig, at man trygt kan modtage blod uden at blive syg. Men de regler, vi har i dag, går langt længere end nødvendigt for at undgå hiv eller hepatitis i blodet.

	Det er rigtigt, at homoseksuelle mænd fortsat er overrepræsenterede i de danske hiv-statistikker, og det skal der selvfølgelig tages højde for. Men der er tale om forskelsbehandling, når bøsser og biseksuelle mænd udelukkes fra bloddonation på livstid.

	Screeningen kan udelukke smitte, så længe den er mere end en håndfuld dage gammel. Det relevante spørgsmål at stille en homoseksuel mand, der vil donere blod, er derfor, om han har haft sex med en anden mand inden for den seneste uge. Er svaret ja, skal han udelukkes fra bloddonation i en kortere periode herefter. Den slags relevante spørgsmål stilles allerede i dag til andre målgrupper. Eksempelvis personer, der har været i det sydlige Afrika, hvor risikoen for hiv og hepatitis er sammenlignelig med de danske homoseksuelle mænds.

	Så, kære sundhedsminister Nick Hækkerup, hvorfor er reglerne anderledes for homoseksuelle? Hvorfor er seksuel orientering og ikke den konkrete seksuelle adfærd afgørende?

	EU gør meget for borgeren

Samira Nawa Amini, kandidat til Europaparlamentsvalget, Radikale Venstre

	Forrige fredag blev jeg med valgplakater i den ene hånd og strips i den anden jeg mødt af undrende blikke og spørgsmål fra forbipasserende. Har vi ikke lige stemt til kommunalvalget? Er der udskrevet valg? Hvad gør EU egentlig for mig?

	Den kan være svært at gennemskue, hvor meget EU egentlig betyder, og hvor stor en indflydelse EU har på de ting, vi i hverdagen tager for givet. Derfor er det ærgerligt, at de borgerlige i valgkampen har gjort sig til bannerførere for EU-protektionisme for at kapre stemmer ved næste folketingsvalg.

	EU handler nemlig om andet end indenrigspolitiske ambitioner og grå bureaukrater. EU har blandt andet opsat regler for kvaliteten af det vand, du brygger din kaffe på, samt indholdet af kemiske stoffer i dine børns legetøj, og EU har gjort det billigere for dig at ringe og sende sms’er fra et EU-land til et andet.

	EU-politikken og lovgivningen skal udvikles og formuleres med udgangspunkt i vores hverdag og virkelighed. Så vores børn er fri for skadelige stoffer, så vores drikkevand er rent, og så jeg, som forbruger, får det bedste produkt til en fair pris. Derfor hang jeg i lygtepælen i fredags.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,9. maj 2014,"	Derfor vil Venstre indføre et nabotjek af lovgivningen. For det skaber barrierer for de danske virksomheder, hvis vi stiller det danske erhvervsliv dårligere, end man gør i udlandet."
5129,/debat/2014/05/overhoert-new-york,Overhørt i New York,Martin Burcharth," 
Racisme og basketball

	Racismen stikker i ny og næ sit grimme ansigt frem i den offentlige debat i USA.

	Sådan var det også i denne uge, da Donald Sterling – indehaver af basketballholdet The Clippers i Los Angeles – i en privat samtale lækket til en webside skældte sin kæreste ud for at lade sig fotografere sammen med sorte basketballspillere, herunder Magic Johnson, og lægge billederne ud på Instagram.

	Sterling udtrykte også håb om, at sorte tilskuere holder sig væk fra klubkampe.

	De hadefulde – men dog private – udtalelser vakte et nationalt ramaskrig. Nyheden var på forsiderne overalt i denne uge. Tirsdag blev Sterling så ekskluderet fra den nationale forening af basketballklubber (NBA) og idømt en bøde på 2,5 mio. dollar.

	»Det er typisk for en ældre generation af hvide amerikanere at have den holdning til sorte,« siger en ældre afroamerikansk newyorker.

	En anden newyorker af jødisk afstamning er dybt irriteret – også fordi det viser sig, at Sterling er jøde.

	»Det er simpelthen for meget, at han er jøde. Hjælp!« udbryder han.

	I den lækkede samtale skal kæresten have spurgt klubejeren, der er 80 år gammel, om der ikke er sorte jøder i Israel. »Jo, og de er 100 procent mindre værd end de hvide,« lød svaret.

	Klubejerne i NBA er uenige om, hvad basketballforeningen bør gøre. Mark Cuban fra Dallas Mavericks advarer mod at begrænse folks ytringsfrihed. »Det børe være deres racisistiske handlinger, vi straffer,« mener han.

	En New York-journalist replicerer: »Hvad ville Mark Cuban sige, hvis en sort ejer af en klub kom med lignende racistiske udtalelser mod hvide. Ejeren ville blive lynchet.«

Boston Strong

	Siden den 11. september 2001 har amerikanerne ophøjet markeringen af årsdage for nationale tragedier til en kunstart.

	Bombeattentatet mod maratonløbet i Boston sidste år i april, der dræbte tre og lemlæstede snesevis af mennesker, er ingen undtagelse. Begivenheden blev mindet på selve årsdagen med officielle parader og taler såvel som ved maratonløbet 2014, der blev afviklet nogle dage senere.

	Aviser, radio og tv bragte en endeløs række af interviews med ofre og »helte«.

	»Det er efterhånden let blive erklæret en helt i Amerika,« bemærker en psykolog fra New York under et besøg i Boston.

	Heltene var ikke alene dem, der løb mod gerningsstedet og ydede førstehjælp. Det var sygeplejersker og læger. Brandmænd og politifolk. Maratonløbere og tilskuere.

	»Snart er vi alle helte og ofre,« bemærker psykologen med en snert af ironi.

	»I vort land bliver alle tragedier, ikke kun terrorattentater, forvandlet til patriotiske manifestationer. Det er anderledes i Europa, hvor man gennem historien har haft så mange krige og civile ofre.«

	I USA bidrager fejringen af heltene og sympatitilkendegivelsen for ofrene samtidig til at drukne al kritik. Boston Globe gav kun plads til én kritisk røst. Tidligere opinionsredaktør Thomas Gagen beskrev i en kronik det stærkt bevæbnede politis vilde skyderi i forstaden Watertown, hvor de to mistænkte attentatmænd søgte tilflugt. Hvorfor er det ikke blevet genstand for en kritisk undersøgelse? spurgte han.

	»Faktisk begik politiet nogle fatale fejl.«

	Flere læsere fra Watertown skrev, at de følte sig hensat til en krigszone.

Babette’s Feast 2.0

	Da gæsterne er gået til bords i Gabriel Axels Oscar-præmierede film Babettes Gæstebud, formaner en herre sin hustru: »Du siger intet om maden!« Men da først skildpaddesuppen og andre retter serveres, vil begejstringen ingen ende tage.

	Anderledes gik det i New York i denne uge.

	PEN America afviklede i anledning af sin internationale litteraturfestival det første af tre gæstebud med litterære stjerner. Billetter til Babette’s Feast 2.0 solgte som varmt brød. Fem forfattere, herunder skandinaverne Christian Jungersen, Tomas Bannerhed og Steinunn Sigurðardóttir, skulle læse op.

	Karen Blixens biograf, Judith Thurman, sad for enden af et langt opdækket bord i Scandinavia House. Inden festmåltidet fortalte hun, at »Isak Dinesens amerikanske forlægger bad hende skrive om mad, fordi amerikanerne elsker at spise.«

	Der var nu ikke meget kød på benet. Kokken fra restauranten The Copenhagen i New York serverede pindemadder med leverpostej og gravad laks samt to slags brød. Det hele blev skyllet ned med vin og snaps. Fini!

	»Det er hverken et festmåltid eller et måltid,« klagede den betalende gæst Anna Zappia. Hun er skribent for restaurantguiden Zagat.

	Generalkonsul Jarl Frijs-Madsen prøvede at glatte ud.

	»Du er en perfekt Babette 2.0,« sagde han henvendt til Judith Thurman. »Du serverer godt nok ikke samme type mad som Babette. Men i stedet har vi fået serveret den ene fantastiske forfatter efter den anden.«

På denne side giver Informations faste korrespondenter hver fredag et indblik i den folkelige debat i de lande, hvor de befinder sig. Hvad taler man om hos barberen i Rom? I Londons undergrund? På cafeen i New York? I ølstuen i Berlin? I elevatoren i skyskraberen i Beijing?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,2. maj 2014,"	Sådan var det også i denne uge, da Donald Sterling – indehaver af basketballholdet The Clippers i Los Angeles – i en privat samtale lækket til en webside skældte sin kæreste ud for at lade sig fotografere sammen med sorte basketballspillere, herunder Magic Johnson, og lægge billederne ud på Instagram."
10387,/debat/leder/2012/03/bankerot-ej-spoergsmaalet,Bankerot eller ej – det er spørgsmålet,Mette Rodgers," »I dag er problemet løst.« Frankrigs præsident Nicolas Sarkozy i går
Hurra! Grækenland afværger statsbankerot. Det var gårsdagens glade budskab, efter at landet langt om længe kunne præsentere en aftale med de private kreditorer, som frivilligt gik med til at ombytte deres statsobligationer med nye til en værdi på omkring 25 procent af de gamle.
Det førte til, at eurozonens finansministre et par timer senere gav grønt lys for udbetalingen af dele af en hjælpepakke på i alt 130 mia. euro. Uden den ville landet være gået bankerot om 10 dage, hvor der er deadline for tilbagebetaling af lån på 14,5 mia. euro., som landet ikke har.
Så puha. Eller hvad? For hvordan kan det være, at den såkaldte International Swaps and Derivatives Association (ISDA) få timer efter det glade budskab fra Athen satte sig sammen for at vurdere, om aftalen betyder, at der har fundet en såkaldt »kreditevent« sted i Grækenland? Det er det samme, som teknisk set at erklære landet bankerot.
Ved redaktionens afslutning var mødet stadig i gang, men iagttagere var enige om, at ISDA må erklære Grækenland »teknisk bankerot«, hvilket vil udløse en erstatning på i alt omkring 3,2 mia. dollar til de kreditorer, der har forsikret sig mod en græsk statsbankerot.
Så er grækerne bankerot eller ej? Svaret må være ja. For selv om de ved hjælp af den internationale hjælpepakke betaler nogle af sine kreditorer tilbage d. 20. marts, så har landet samtidig brudt betingelserne for tilbagebetaling af gæld til de private kreditorer.
Det er svært at se, at disse reelt havde andet valg end at acceptere en nedskrivning af deres investeringer. Dertil kommer, at grækerne valgte at benytte den såkaldte collective action clause, som tvang de sidste stædige kreditorer til at makke ret.
Økonomerne har dog længe kaldt den græske situation for en »kontrolleret bankerot« modsat en »ukontrolleret bankerot«. Problemet for grækerne er imidlertid, at den kontrollerede bankerot ikke betyder, at de kan skrive år 0 og begynde på en frisk. Delvis på grund af hjælpepakken vil grækerne komme ud af processen med en enorm gæld.
Eftersom aftalen netop kun involverer den private gæld, så reducerer det kun den totale græske gældsbyrde med omkring 30 procent.
Var gårsdagens aftale blevet indgået i 2010, ville det have haft langt større effekt – dengang var den græske gæld 125 procent af BNP, men det var alt sammen privat gæld. Hvis alt går efter køreplanen vil landet stadig have en gæld på mere end 120 procent af BNP i 2015 – men denne gang vil to-tredjedele af gælden være til vennerne i EU og IMF, påpeger BBC’s økonomiredaktør, Stephanie Flanders.
Det er så der, Grækenland befinder sig i dag. Udfordringen for landet er nu, at foretage en såkaldt »intern devaluering«.
Det vil sige at genvinde konkurrenceevnen ved at foretage drastiske nedskæringer i lønninger, pensioner og offentlige udgifter samt gennemføre reformer og privatiseringer. Målet er at nedbringe landets gældsbyrde fra
de nuværende 160 procent af BNP til 120,5 procent af BNP i 2020.
Trods den græske regerings linje om, at gårsdagens aftale var et »tillidsvotum« til Athens evne til at gennemføre de strukturelle reformer, så ved de godt, at det bliver op ad bakke fra nu af.
Parallelt med at gældsaftalen faldt på plads kom nemlig tallene for væksten i de sidste tre måneder af 2011. Frem for en negativ vækst på syv procent som ventet, var tallet -7,5 procent. EU-Kommissionen forudser en græsk vækst i 2012 på -2,8 procent af BNP.
Det er denne recession, som de græske politikere skal forsøge at vende til vækst, samtidig med, at de foretager nedskæringer svarende til 1,5 procent af BNP. Uden vækst vil gælden blot vokse og vokse som andel af BNP.
 
Arkitekterne bag hjælpepakken tror på, at strammerpolitikken og nedskæringerne vil vise sig at være midlet, der gør landet konkurrencedygtigt og genskaber de internationale markeders tillid. Omvendt sætter mange økonomer spørgsmålstegn ved, om Grækenland kan skære og vokse på samme tid. Der er i stedet brug for en græsk Marshall-plan, der en gang for alle kan få landet på fode igen, påpeger de. Et andet ord for en sådan vil være ’omfordeling’ fra de rige til de fattige inden for EU.
Det er en svær kamel at sluge for de lande der – som Tyskland – har ført strammerpolitik i årevis for at holde balance i regnskabet. Ikke desto mindre er Tyskland – og de andre euro-entusiaster – medansvarlige for, at Grækenland blev lukket ind i møntfællesskabet, før det var parat, ligesom de er medansvarlige for, at der blev set gennem fingre med snyderiet i Athen.
Har man sagt A, må man også sige B. Og B betyder at tage ansvar for de fejl, der blev begået, da euroen blev konstrueret og lanceret. Først da er problemet løs, hr. Sarkozy.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",10.0,10. marts 2012,"Så er grækerne bankerot eller ej? Svaret må være ja. For selv om de ved hjælp af den internationale hjælpepakke betaler nogle af sine kreditorer tilbage d. 20. marts, så har landet samtidig brudt betingelserne for tilbagebetaling af gæld til de private kreditorer."
10745,/debat/leder/2012/01/blinde-vinkler-nordsoeen,Blinde vinkler i Nordsøen,Lasse Wamsler," MÆGTIG OG VIGTIG er A.P. Møller-Mærsk-koncernen. Og dog alligevel blot en koncern med aktieposter og julefrokoster som alle andre. Alligevel har koncernen gennem årtier fået lov at sætte takten for udvindingen af Danmarks vigtigste naturressourcer. Denne mærkværdighed kan kun lede tilbage til Christiansborg, ikke Esplanaden. VS-politiker Preben Wilhjelm antydede problemet allerede i 1980: »Vi har aldrig bebrejdet A.P. Møller noget. Det ville være det samme som at bebrejde en haj, at den er en haj. A.P. Møller er et privatkapitalistisk foretagende og varetager som et sådant sine økonomiske interesser.«¨
Nok har Mærsk fået eksklusiv ret til at bore i den danske undergrund tredive år frem i tiden. Men det er stadig på de folkevalgtes nåde. Et folketingsflertal indgik i 2003 en håbløs aftale uden at skele til muligheden af stigende oliepriser. Og de folkevalgte kan gøre det om, ligesom det før er blevet gjort i eksempelvis England.
DET ER BAGGRUNDEN for, at embedsmænd skal nærlæse Nordsø-aftalen for at finde greb, der kan hive flere oliemilliarder hjem til staten. Pengene er ellers siden 2003 blevet væltet ud over A.P. Møller-Mærsk og partnerne i Dansk Undergrunds Consortium (DUC). Og selvom eftersynet i grunden kommer otte år for sent, er timingen ikke så dårlig igen. Modsat i 2003 har man i dag mere præcise tal for olieselskabernes indtjening. Ifølge tænketanken Concito er staten gået glip af 75 milliarder kroner i tabte skatteindtægter, og 40 milliarder kroner forventes staten at skulle bruge på oprydningen efter olieselskaberne i Nordsøen.
Det vidste vi ikke for otte år siden. Under sidste genforhandling af Mærsks eneretsbevilling i 2003 blev der lavet stakkevis af beregninger, bare aldrig de præcise.
»Forretningshemmeligheder,« lød det dengang fra daværende økonomi- og erhvervsminister Bendt Bendtsen (K) om de upræcise tal fra olieselskaberne. Og »forhandlingshemmeligheder,« lød det, om hvorfor ministeriet ikke ansatte kvalificeret konsulentbistand under forhandlingerne, men overlod scenen til Esplanadens hær af erfarne eksperter og forhandlere.
Klima- og energiminister Martin Lidegaard (R) kender tidligere tiders faldgruber. Men noget tyder på, at han har glemt dem. I hvert fald indgår der i det nye nordsøeftersyn ingen eksterne eksperter, blot embedsmænd fra fire ministerier. Det er stærkt bekymrende.
PÅ SAMME MÅDE er det uforståeligt, at eftersynet kun sigter mod at »belyse de økonomiske konsekvenser« ved aftalen fra 2003. For nok er skatten fra olien en hjørnesten i den danske økonomi — to gange tidligere i historien har olien reddet samfundet igennem kriser og kartoffelkure — men staten skal ikke fortabe sig i beskatning. Der er andre blinde vinkler i Nordsø-politikken.
Først og fremmest bør Lidegaard revurdere, om statens udsendte altid kun skal fare mod Esplanaden, når der skal forhandles. Hvorfor ikke også tale med Shell og Chevron? I dag besidder Mærsk kun 39 procent af ejerandelen i DUC, der producerer ni ud af ti tønder olie i Nordsøen. Shell og Chevron ejer resten, men har ikke papir på deres forpligtelser over for Danmark. Så længe staten satser på en enstrenget kontakt til DUC igennem Mærsk, svækker man sin forhandlingsposition.
Der skal flere rundt om forhandlingsbordet for at skabe konkurrence. Dernæst bør de folkevalgte politikere huske sig selv på, at Danmark er et olieeksporterende land. En olienation, der bør besidde viden og kompetencer inden for olieproduktion, som matcher olieselskabernes. I dag oplever ingeniøruddannelserne lav tilslutning, og branchen mister status. Men Danmarks vidensbehov stiger, hvis staten skal deltage i kapløbet om ressourcerne i den danske undergrund. Ellers ender for mange af kapaciteterne hos store selskaber som A.P. Møller-Mærsk. Staten bør satse strategisk på uddannelse af flere olieefterforskere.
ØKONOMISKE VISMÆND har siden 2003 revet sig i håret over, at den forhenværende regering ignorerede rådene fra det ekspertudvalg, der i 2001 anbefalede en såkaldt neutral skattemodel. Modsat beskatningen i den endelige Nordsø-aftale var anbefalingerne her, at olieselskaberne skulle støttes, hvis oliepriserne faldt, mens staten skulle høste større gevinster, hvis priserne steg. Det er ikke for sent på ny at studere, om anbefalingerne bør lægge til grund for en ny aftale.
Endelig bør det mane til eftertanke, at flere af de danske oliefelter er slunkne og kræver dyr og fossil-afhængig teknologi, hvis de fortsat skal hente olie op. Staten bør ikke blot fokusere på et nedsat energiforbrug, som der står i det seneste energiudspil, men også integrere et klimapolitisk sigte i olieproduktionen.
I årtier har Danmarks politiske flertal penduleret mellem blåøjet tro på olieselskabernes velvillighed og ukuelig bagklogskab — nu er det på tide at synkronisere med nutiden og se fremad. Uden hverken at bortødsle befolkningens ejendom i undergrunden eller tage kvælertag på olieselskaberne, men derimod ved ansvarligt at tage højde for fremtidens ubekendte.
",9.0,14. januar 2012,"Klima- og energiminister Martin Lidegaard (R) kender tidligere tiders faldgruber. Men noget tyder på, at han har glemt dem. I hvert fald indgår der i det nye nordsøeftersyn ingen eksterne eksperter, blot embedsmænd fra fire ministerier. Det er stærkt bekymrende."
1473,/debat/2015/10/naar-venstrefloejen-goer-klog-paa-arbejderklassen,Når venstrefløjen gør sig klog på arbejderklassen,Kristoffer Bayer," Det er ikke tilfældigt, at illustrationen, der følger kronikken »Arbejderklassen har glemt, hvem der udnytter den« den 12. oktober er følgende: to smilende, hvide mænd i jakkesæt holder to aktører i snore og styrer dem som marionetdukker.
Illustrationen følger samme kognitive skema, som resten af Joachim Nielsens kronik, og illustrerer tydeligt den privilegerede venstrefløjs klassiske, filosofiske dilemma: Hvordan er det muligt at udtale sig på vegne af arbejderklassen? Hvordan er det muligt at besidde den kognitive overlegenhed, som tillader én at se tingene, ’som de virkelig er’?
Den privilegerede venstrefløj har altid bevandret sig selvbehageligt i denne inkonsistente position. Det arkimediske punkt hos den privilegerede venstrefløj, hvorfra den kan træde ud fra sin givne position og overskue den samlede helhed af positioner, har ikke overraskende den effekt, at arbejderklassen bliver uselvstændiggjort. Nielsen falder her i fælden: at tillade sig at fortælle nogen, hvad de gør (og hvad de ikke gør) og samtidigt hævde, at de ikke selv er klar over dette.
Den rigtige venstrefløjsopgave er et helt andet sted: Vi skal ikke fortælle nogen, hvad de burde gøre, men tværtimod altid forsøge at give stemme til dem, som ingen stemme har. Den anden løsning bidrager til det selvsamme problem, som den forsøger at løse: den totale uselvstændiggørelse af arbejderklassen.
Underklassens idioter
Kronikken igennem bliver der brugt tre begreber på den samme klasse, som Nielsen implicit kræver en samlet organisering fra: underklasse, arbejderklasse og proletariat.
Hvad han tilsyneladende ikke har blik for, er, at ’underklassen’ er overklassens begreb og udgør en væsentlig forklaring på samfundets manglende sympati og identifikation med arbejderklassens kamp. Marx beskriver arbejderklassen som »klassen med lønindtægten som livsgrundlag«. Arbejderklassen er altså et økonomisk defineret begreb, hvorimod underklassen defineres ud fra en negativitet. Der er selvsagt derfor ikke nogen, som vil definere sig selv som underklasse, idet begrebet udtrykker manglende dannelse og social og kulturel kapital. Ligeledes – og dette er vigtigt – udviser middelklassen (og for den sags skyld: overklassen) ingen sympati med ’idioterne’ i underklassen.
Proletariatet beskrives af senere marxister som Sartre, Marcuse, Adorno, Horkheimer, Habermas og Zizek som et potentielt revolutionært Subjekt. Heri ligger der en vigtig pointe i forhold til de tre begreber, som Nielsen anvender på et og samme fænomen. Mens der ikke er nogen tvivl om, at arbejderklassen eksisterer, eksisterer proletariatet altid kun som potentiel mulighed.
Både underklassen og arbejderklassen som begreb implicerer, at der er tale om et udnyttet objekt. Marxisternes pointe er, at dette udnyttede objekt kan blive det revolutionære subjekt, som benævnes proletariatet. Begreberne arbejderklasse og proletariat udelukker derfor hinandens eksistens. I det gyldne øjeblik, hvor arbejderklassen på tværs af landegrænser forener sig og indgår i en materiel kamp, forvandles et udnyttet objekt til et revolutionært subjekt. Det er sådan man skal læse Marx og Engels berømte afslutning på Det Kommunistiske Manifest: Proletarer i alle lande – foren jer! Proletarerne må forene sig for at blive det, de hele tiden har været.
Den neoliberale fælde
Derfor bliver det desto mere latterligt, når Nielsen skriver: »Er moralen så stadig, at hvis proletarerne vil det bedste for sig selv, så må de forene sig i alle lande? Tja, de nuværende fjendebilleder gavner i hvert fald hverken de danske, de polske eller de pakistanske arbejdere på længere sigt.«
Her ophæver Nielsen det potentielle proletariat til det selvsamme, som hele proletariatets kamp søger at gøre op med: klasser. Proletariatet agerer ikke som en klasse med egeninteresser, der igennem organisering »vil det bedste for sig selv«. Tværtimod er proletariatets kamp en kamp imod klasser som sådan, og derfor er det både Marx’ og Zizeks pointe, at proletariatets kamp er en kamp på alles vegne: for en radikalt anderledes verdensorden, hvori klassesamfundet ikke længere eksisterer.
I en fejlagtig konklusion ender Nielsen derfor med at falde i den groveste af de neoliberale fælder: Arbejderklassens position i samfundet skyldes dens egen manglende organisering. Som for at gøre ondt værre tilføjer Nielsen et forbrugermæssigt aspekt til problematikken, når han skriver, at de danske arbejdere »stikker hånden ned i lommen og køber deres T-shirts og kyllinger« og dermed »cementerer deres egne jobtab«.
Her taler Nielsen direkte det neoliberalistiske forbrugerregimes sag. Man kunne spørge: Gør det nogen forskel, hvad vi køber? Det gør det ikke. Selv hvis det gjorde, er det aldeles latterligt at fortælle andre fra sit arkimediske punkt, at deres T-shirts er for billige og deres mad forkert produceret.
Ikke én gang i kronikken nævnes ordet kapitalisme, som ellers er årsagen til arbejderklassens eksistens. Kan det ikke tages som eksemplet par excellence på, at kapitalismen er kommet for at blive, medmindre proletariatet forener sig for at blive det, vi hele tiden har været.
",28.0,23. oktober 2015,"Proletariatet beskrives af senere marxister som Sartre, Marcuse, Adorno, Horkheimer, Habermas og Zizek som et potentielt revolutionært Subjekt. Heri ligger der en vigtig pointe i forhold til de tre begreber, som Nielsen anvender på et og samme fænomen. Mens der ikke er nogen tvivl om, at arbejderklassen eksisterer, eksisterer proletariatet altid kun som potentiel mulighed."
8705,/debat/2012/11/gentaenk-erhvervslivet-skolebaenken,Gentænk erhvervslivet fra skolebænken,Anders Brøndum Mortensen," Inden længe skal kloden rumme otte milliarder mennesker. Olie, mineraler og metaller slipper op. Afstanden mellem rig og fattig bliver forsat større. Og vi ødelægger miljøet for vores børnebørn. Erhvervslivet og kapitalismen står tilbage som den fartglade synder, der har kørt toget af sporet. Den næste generation af erhvervsledere må finde en anden vej.
Fra skolebænken har jeg selv i otte år omfavnet erhvervslivet. Først ved at gennemføre en handelseksamen i Aalborg og senest ved at dimittere fra Copenhagen Business School. På skolebænken har jeg lært, at min omverden er en slagmark med konkurrenter, erobringer, sejrer og nederlag. Et sted, hvor de stærke vinder, og de svage taber. Taberne er dem, som enten er for langsomme, ineffektive, eller som lader følelser komme i vejen for en rationel beslutning. Enhver handling og beslutning tager udgangspunkt i fænomenet cost-benefit – dvs. at indtægterne skal være større end omkostningerne.
Snævert paradigme
Erhvervslivets grand old man, Adam Smith, skrev i 1776 Nationernes Velstand, og med den skabte han grundlaget for erhvervslivets diktum: »Enhver er sin egen lykkes smed«. Og siden Henry Ford i 1900’erne dissekerede produktionen af Ford T til mindste detalje, har virksomheder været besat af at måle, veje, effektivisere og reducere al værdiskabelse til atomer – en art økonomisk og spirituel reduktionisme. Mennesket alene med sit stopur. På verdens business-skoler opfostres fremtidens ledere stadig med dette paradigme. Problemet med denne snævre tilgang til værdiskabelse er bare, at den ikke længere er tilstrækkelig. Vi har med denne forsimplede logik præmieret grådighed og meget korte perspektiver. En adfærd, der sidenhen har skabt økonomiske kriser, miljømæssige katastrofer og social ulighed i verden.
Alt tyder på, at fremtiden vil stille helt andre og større krav til erhvervslivet. Tiden med industrilogik og snævre cost-benefit-analyser er slut.Verdens business-skoler ligger inde med det største forædlingspotentiale af dem alle – uddannelsen af de kommende erhvervsledere. Erhvervsledere, der i fremtiden skal tage ansvar for naturen, bidrage til at løse globale udfordringer, og som skal skabe meningsfulde produkter til kritiske og yderst oplyste forbrugere. En udfordring der endnu ikke rigtigt bliver taget alvorligt – hverken i erhvervslivet eller på businessskolen. En forspildt chance, der betyder, at vi fravælger at imødegå fremtidens enorme udfordringer.
Reelle løsninger
Vi ser en mekanisk industilogisk deroute. Et forfald, som betyder, at der opstår sprækker i det eksisterende erhvervsparadigme, og at der dermed gives der plads til en række nye fortolkninger af virkeligheden. Hidtil har virksomheder betragtet bundlinjen som den vigtigste af alle parametre.
Hvis ikke bundlinjen giver mening, giver forretningen ikke mening – simpelthen. Som neoliberalismens fader, Milton Friedman, formulerede det: »The social responsibility of business is to increase its profits.« Noget tyder på, at der vil blive vendt op og ned på det verdensbillede. Med pres fra forbrugere, videnskaben og politiske organer bliver virksomheder tvunget til at gentænke deres eksistensberettigelse. Først når virksomheder i sin kerne bidrager til løsning af et problem og skaber reel værdi for mennesker og samtidig bidrager positivt til omgivelser og natur omkring sig, giver forretningen mening. Paradigmet må ændre sig fra, at Jorden eksisterer for virksomheders skyld, til at virksomheder eksisterer for Jordens skyld.
Helhedsorienteret erhvervsliv
Det betyder, at simple cost-benefit-analyser ikke kan stå alene. De må indgå i større og mere komplekse helhedsbetragtninger, hvori krav om økonomisk, social og miljømæssig bæredygtighed helt eksplicit indgår. Det kræver, at morgendagens ledere evner at begribe virksomheders totalværdi for samfundet, for mennesker og for natur på kort og på lang sigt. Vi har derfor brug for mere komplekse og virkelighedsnære måder at forstå indtægt og omkostning på. Vi skal finde svar på: Hvad er omkostning? For hvem det er en omkostning? For virksomheder eller for omgivelser? For nulevende eller kommende generationer?
Der er med andre ord behov for et fundamentalt skifte i virksomheders kollektive bevidsthed. Et skifte fra udelukkende at være fokuserede på bundlinje og profit til nu også at spekulere i reel værdiskabelse for mennesker og natur. Et skifte, som betyder, at business-skolernes forkætrede begreb CSR – Corporate Social Responsibility – skal udfordres. Vi skal have business-skoler, hvor studerende tør stille nye interessante spørgsmål: Kan man forestille sig et erhvervsliv, der tænker længere end til næste kvartalsregnskab? Kan man forestille sig en aktiekurs, der ikke nødvendigvis svinger fra sekund til sekund? Hvorfor så kortsigtet? Hvorfor så mekanisk og forsimplet?Men i dag negligeres nødvendigheden af at tænke nyt. Vi har travlt med at trimme vore virksomheder, skære overflødigt fedt fra og effektivisere produktionen mest muligt, således at vi kan producere mest muligt, så hurtigt som muligt og med færrest mulige omkostninger. Dette har i 100 år været hovedmålet for erhvervslivet. Og er det stadig den dag i dag.
Nye tanker vinder frem
Ønsket om en mere bæredygtig, socialt retfærdig og økonomisk stabil verden kræver en nytænkning af virksomheders rolle i samfundet. Derfor skal Adam Smith og Henry Ford udfordres som erhvervslivets ledestjerner. Det betyder, at jeg som CBS-dimittend skal turde udfordre det paradigme, jeg selv er opdraget med. En nytænkning som også tidligere direktør for Den Europæiske Centralbank, Jean-Claude Trichet, har efterlyst: »When the crisis came the serious limitations of existing economic and financial models immediately became apparent. In fact I will go further; In the face of the crisis we felt abandoned by conventional tools.«
Sagt på jævnt dansk: Krisen har vist os, at vores konventionelle økonomiske modeller er helt utilstrækkelige. Vi må lære at forstå virkeligheden mere sammenhængende frem for økonomien som et løsrevet system. Ad den vej vil vi indse, at vi både har ansvar for os selv, hinanden og naturen omkring os.
Vi kan starte med at forkaste den traditionelle økonomis idé om det egoistiske og rationelle menneske – homo economicus – og i stedet betragte mennesket som betinget altruistisk og irrationelt. Dernæst kunne vi udvide vores forståelse af værdiskabelse. Disse tanker har endnu ikke formet den moderne verden, men har allerede vundet terræn i betydningsfulde kredse. Fra Harvard Business School er professor Michael Porter begyndt at beskrive økonomi som »fælles værdiskabelse«. Fra Institute For New Economic Thinking taler tidligere McKinsey-direktør, Eric Beinhocker om økonomi som et »komplekst tilpassende system«. Og fra Aarhus School of Business taler ledelsesprofessor Steen Hildebrandt om »bæredygtig ledelse«.
Kan det tænkes, at vi i stedet for at bruge alle kræfter på at følge efter Kina skulle begynde at definere vores egen vej ind i fremtiden? Kan det tænkes, at vi i Danmark kan gå forrest i bestræbelserne på at definere fremtidens bæredygtige og ansvarlige erhvervsliv? Kan det tænkes, at den forandring sker på business-skolerne? Har vi råd til at lade være?
Anders Brøndum Mortensen er netop færdiguddannet som cand.merc.kom. fra CBS
",38.0,14. november 2012,Helhedsorienteret erhvervsliv
4283,/debat/2014/09/medierne-lader-forfoere-litteraer-bling-bling,Medierne lader sig forføre af litterær bling-bling,Flemming Andersen," Efterhånden som begrebet litterær reality vinder frem på bekostning af det meget mystiske begreb autofiktion, er det til at få hold på, hvad det hele drejer sig om. Litterær reality er nemlig ikke blot en bog, der er skrevet af en person. Begrebet dækker bogen og dens samspil med medieverdenen samt diverse sociale fora.
Tag nu bare en 27-årig litterær realitystjerne som Caspar Eric. Information kylede knægten på forsiden af et bogtillæg sammen med teksten »#knep mig jeg har følelser« og bragte et interview over et helt opslag samt en meget lunken anmeldelse, der stort set frakendte Caspar Eric enhver form for litterær kvalitet. Så hvorfor så massiv en dækning? Svaret blæser i vinden, så det må blive et gæt: Information vil være nede med de fede, ung med de unge, eller hvad ved jeg.
Litterær reality er Amalie og Sydney Lee i litteraturen. Det kunne selvfølgelig være underholdende nok, hvis det ikke tog 3,5 side af et ugentligt tillæg, der kalder sig selv litterært – og derfor skelner mellem god og dårlig litteratur via sine valg. Det er hele berettigelsen for en seriøs avis, »All the news that’s fit to print« og alt det der. Sådan en 27-årig knepperic falder ikke inden for den kategori.
Information var ikke alene om at tage ham alvorligt, for hey – selveste Gyldendal udgav jo bogen, så noget må der vel være i det, synes redaktionerne i landets ellers seriøse aviser at mene.
Tragikomisk underholdning
Denne nye litterære modebølge eksisterer kun i kraft af, at den bliver taget så alvorligt, som den gør. Caspar Eric er nok det grelleste eksempel på fejlvurderinger indtil videre, men selv gode forfattere hopper enten med på bølgen eller af den. Det hele begyndte engang i nullerne, og det hænger sammen med avisernes oplagskrise, de nye medier og de generelle juhu-tider dengang, hvor alle skulle være synlige succeser. Ud med grædekoner, hængemuler og problemer, ind med underholdning, fitnisser og udfordringer. Og som altid er litteraturen et spejl af det omgivende samfund.
Caspar Eric er tragikomisk litterær underholdning, for realityunderholdning er aldrig blot skæg og ballade, det er også ugens gode krøbling og månedens dummeste taberfjols. Det er gråd og hændervridning live, det er personfiksering frem for fokus på indholdet. Således også nu i litteraturen. Men selv god litteratur bliver i dag iført underholdnings- og brandingklæder. Der er mange gode eksempler på, at forfattere bliver stylet som popstjerner – en god underkæbe og en godt lagt foundation, så er der salg i litteraturen igen.
Sådan har det altid været, også i litteraturen, men intensiteten i brandingen er en ny udvikling. Mediepresset er i dag massivt og direkte invasivt i folks privatsfære. Og her spiller litteraturen, dens kritikere, journalister og læsere gladeligt med. Der er både penge og prestige i det for alle parter. Men hver gang der bliver indvundet nyt land, bliver der tabt noget af det gamle. Så hvad er det, vi mister?
Et godt eksempel er en af landets bedste forfattere, Lene Henningsen. Hun bliver bedre og bedre med årene, og hendes seneste digtsamling, Karnevals alter, indeholder et af de bedste danske digte længe, et ubetitlet 10 sider langt skabelsesepos om det fælles i mennesker til alle tider. Karnevals alter blev udgivet på eget forlag i samtryk med to andre digtere, Iben Claces og David Læby. Det var den måde, det kunne lade sig gøre på. Ingen lagde mærke til bogen, for Lene Henningsen leger ikke i litterær reality-sandkassen.
Nu har Lene Henningsen en ny bog ude, en slags mytologisk selvbiografi, så vidt jeg kan forstå. Den hedder Vi lever et digt og blev udgivet her i sommer på forlaget Spring, et relativt ukendt forlag, som slet, slet ikke er med på den litterære reality-bøgle. Det fokuserer på litterær kvalitet. Men det har desværre den omkostning, at Henningsens nye bog heller ikke er blevet omtalt eller anmeldt.
Usynlige introverte
Det er dog ikke al kvalitetslitteratur, der drukner i billigt bras med kort holdbarhed – det er slet ikke dér, jeg vil hen. Mange forfattere i litterær reality-genren er glimrende, og de har genoplivet en politisk diskussion i litteraturen, som har været tiltrængt. Så på den led er spøgelset fra 1970’ernes politiske betonlitteratur manet i jorden, hvilket også er glimrende. Litterær reality-genren er derfor også en politisk stemme i dagens Danmark, og det er rent ud sagt pragtfuldt at opleve digte som samtidige på en meget direkte måde. Men forfattere som Lene Henningsen er politiske på en mere subtil og langtidsholdbar måde, som jeg gerne så inddraget i dagens debat, da de også har et historisk udsyn i stedet for blot at være samtidsregistranter.
Desværre er Lene Henningsen og mange af de andre forfattere, der er langt bedre end de mediegenererede, blevet usynlige. Det er omkostningen ved litterær reality. Når medierne ikke forstår at holde fokus på kvalitet i stedet for bling-bling og personhistorier, får vi dårligt nok en diskussion om, hvad kvalitet er – og de mere introverte forfattere og forlag forsvinder fra offentligheden. Det er en dårlig byttehandel.
Flemming Andersen er redaktør og kommunikationsrådgiver i Ordlyd
",0.0,5. september 2014,"Information var ikke alene om at tage ham alvorligt, for hey – selveste Gyldendal udgav jo bogen, så noget må der vel være i det, synes redaktionerne i landets ellers seriøse aviser at mene."
6700,/debat/2013/09/laeserbreve-15,Læserbreve,," 
	Synnejysk for de ældste

Pia Quist, København

	Sønderjyske dialekter blev forrige weekend fejret til den store guldmedalje, i bogstaveligste forstand, ved det festligt anlagte VM i Synnejysk. Som man kunne læse her i avisen den 7. september, blev det en stor succes med mange deltagere, som holder af deres dialekt.

	Som lektor på afdelingen for dialektforskning på Københavns Universitet synes jeg, at det er en rigtig god idé med et sådant arrangement i et af landets mest vitale dialektområder. Men hvor bliver man træt, når lektor Michael Ejstrup fra Journalisthøjskolen atter benytter mediebevågenheden til at gentage sin forsimplede udlægning af dialektforskernes beskrivelser af dialekternes status i dagens Danmark. Selvfølgelig er sønderjysk et levende sprog i Sønderjylland, og det i særdeleshed ved en festlig lejlighed som VM i Synnejysk.

	Men hvor ville det have været forfriskende og særdeles relevant med et par refleksioner over, hvorfor mesterskabets eneste unge deltager røg ud i første runde, og at resten af deltagerne »kan huske Anden Verdenskrig«.

	Hvilken type dialektsamfund er det et billede af?

Opdatering: I den oprindelige udgivelse af læserbrevet var følgende pasus at læse: »Men hvor bliver man træt, når lektor Michael Ejstrup fra Journalisthøjskolen atter benytter mediebevågenheden til at gentage sin forsimplede udlægning af dialektforskernes beskrivelser af dialekternes status i dagens Danmark, som noget der ikke er ved at uddø«. Den afsluttende bemærkning var ved en fejl blevet tilføjet af redaktionen, og er ikke udtryk for skribentens holdning.

	LGBT stod ikke bag Priden

Vivi Jelstrup, forperson for LGBT Danmark

	Information bragte den 31. august en kronik, som går imod LGBT Danmarks linje. Den kritiserer bl.a. foreningen for at arrangere Priden i København og dermed skabe et billede af, at alle homoseksuelle er flamboyante. Vi arrangerer ikke Priden, det gør derimod Copenhagen Pride.

	Vi deltager naturligvis som de ’kedelige’ LGBT’er, medierne ikke gider fotografere, men uden at fordømme de festligt udklædte.

	Homoseksuelle og biseksuelle har med nye love opnået ligebehandling på mange områder. Transkønnede, derimod, er først nu begyndt at få den opmærksomhed, som er nødvendig for at opnå samme rettigheder.

	Vi er helt enige med kronikørerne i, at seksuel orientering og kønsidentitet er naturlige variationer, men vi mener ikke, at homoseksualitet er noget man gør uden at involvere andre. Heteroseksuelle springer ud hver dag, når de fortæller om deres ægtefælle eller går hånd i hånd.

	Domstolens dilemma

Marianne Risbjerg Thomsen, Hareskovby

	Den 30. august kunne man læse, at den danske dommer Frederik Harhoff er blevet sat fra bestillingen ved FN’s domstol for krigsforbrydelser. Harhoff har ytret sig kritisk om domstolens ny blødere linje, der gør det lettere for militære ledere at slippe for ansvar for, hvad deres underordnede har foretaget sig af ulovligheder.

	Ifølge Harhoff skyldes ændringen pres fra USA og Israel, der ikke var glade for udsigten til, at Haagdomstolens praksis ville øge risikoen for, at de to landes militære ledere kunne blive hængt op på deres gerninger. Det amerikanske og israelske militær føler sig tydeligvis presset.

	En forklaring kan findes i den aktuelle splittelse i den palæstinensiske ledelse. Den kendte politiker Hanan Ashrawi har den 21. august meddelt, at Palestine Liberation Organizations (PLO) eksekutivkomité på baggrund af annonceringen af nye israelske bosættelser har besluttet, at benytte sig af det palæstinensiske folks ret til at tage deres sag til Den Internationale Krigsforbryderdomstol.

	Hermed underløber de præsident Abbas løfte til israelerne om at skabe optimale betingelser for fredsprocessen ved at nedfryse den bebudede palæstinensiske henvendelse til Krigsforbryderdomstolen indtil efter der har været forhandlet fred i ni måneder.

	Et brud på Abbas løfte ville betyde sammenbrud af hele fundamentet for fredsforhandlingerne.

	Det kan medføre, at mange palæstinensiske modstandere nu søger væk fra forhandlingsbordet.

	Konkurrér på dygtighed

Leif Mentzel, København

	Samtidig med at fagbevægelsen har vist stort mådehold ved de seneste to overenskomster, kommer tillidsfolkene i Danish Crown med et forslag om en større lønnedgang, for at hjælpe firmaet til flere slagtesvin.

	Forslaget er af flere grunde dårligt.

	For det første er det ikke på lønnen, vi skal konkurrere med Kina og Østlandene. Vi kan konkurrere på dygtighed og innovation.

	Lønnedgangen kan blive en ond spiral, at komme ind i. For det andet er der tale om en ren win-win-situation for Danish Crown, som jo ejes af de landmænd, som kommer til at nyde godt af lønnedgangen.

	Hvis forslaget overhovedet skulle have haft gang på jord, burde det som en selvfølge have indebåret en form for overskudsdeling, således at også medarbejderne ville have nydt godt af deres eget tilskud til driften.

	Intet at spare på atomkraft

Michael Zdrenka, Dalby

	Martin Gøttske skriver den 3. august to interessante artikler om problemerne angående radioaktiv stråling fra atomkraftværket Fukushima.

	Den japanske regering og atomlobbyisterne beskytter åbenbart atomkraften mod befolkningen og ikke befolkningen mod atomkraften. Katastrofen har indtil videre kostet mere end 200 milliarder dollar.

	Hvordan passer det med Thorkil Søes læserbrev den 23. august, hvor han lovpriser atomkraftens velsignelser, og hævder, at atomkraft kun er halvt så dyrt som vedvarende energi, sikrere og forureningsfrit?

	Internettets skyggesider

Carsten Søndergaard, København

	Edward Snowden bliver næppe den sidste af sin slags, vi kommer se, i omfattende sager om overvågning. Den amerikanske cyberpunkforfatter Bruce Sterling har sikkert ret i at NSA har bunker af super dyrt internetudstyr, som er fuldstændigt fortroligt og ureguleret.

	Men rundtomkring i garagerne sidder kvikke knægte og opfinder billige udgaver af det super dyre udstyr, og de vil blive ved med at slå tilbage, som vi allerede har set det med hackerangreb.

	Det er hverken den varme eller den kolde krig, vi er midt i, det er den elektroniske. Og det kan ende med at blive den hidtil mest personlige. Det kan man meget passende gyse lidt over.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,11. september 2013,	Synnejysk for de ældste
10997,/debat/2011/12/fri-daarlige-biografier,Fri os for de dårlige biografier,Bent Liholm," Gennem det sidste års tid er der udkommet over halvtreds biografier, og et forhåndsindtryk — af kommende titler med henblik på julegaveindkøb — tyder på et lignende antal i år.
Biografierne forekommer i flere afskygninger. ’Ofrene’ spænder fra politikere over kongelige til musikidoler, soldaterveteraner, erhvervsledere, livsstilscoach’es, sportsidoler og kendisser i al almindelighed og sælger mange gange i et femcifret antal og i ekstreme tilfælde i over 300.000 eksemplarer.
Indfaldsvinklen og kvaliteten er meget forskelligartet, og en generel tendens er, at det er indfaldsvinklen og ’ofrets’ folkelige popularitet, der sejrer over kvaliteten. Nok vil man oplyse, men der skal også tjenes penge.
Biografien er måske den ældste form for litteratur og er i bund og grund en beskrivelse af et enkelt menneskes liv og levned. Biografien kan være skrevet af ’ofret’ selv, men er vedkommende ikke selv tilstrækkelig skrivekyndig eller ønskes biografien peppet op og gjort mere appetitlig og salgbar, sker det ofte ved hjælp af assistance fra en såkaldt ghostwriter, som typisk er en journalist eller forfatter med sans for sprog og tidens ånd og dermed det salgbare i tiden.
Frem til i hvert fald det 19. århundred var der en dominans af biografier med et moralsk almendannende sigte. Man skrev typisk om store mænd eller kvinder og håbede således på, at deres fortræffeligheder kunne smitte af på læserne. Med fremkomsten af psykoanalysen midt i 1800-tallet og dermed frafaldet af tanken om den enkeltes storhed og ædelhed gik det ned ad bakke for biografien, og med 1960’ernes ungdomsoprør var det, som om, at den traditionelle biografi led en trist skæbne.
I de såkaldte ’fattigfirsere’ havde bogen generelt — og dermed også biografien — nogle trange år. Læsere købte stort set ikke bøger, man lånte dem på bibliotekerne. Men med den samfundsøkonomiske fremgang i 1990’erne og 2000’erne faldt biblioteksudlånet, og bogsalget steg voldsomt, for folk ville pludselig selv eje bøgerne og have dem ved fremkomsten. Bøgerne blev således en del af læserens rødder og identitet og blev en form for vejviser eller bibel i læserens dagligdag.
Kunstige helte
Hvor faglitteraturen er ilde stedt, har denne tendens betydet en vældig fremgang for såvel fiktionslitteraturen, primært kriminalromanen, men også for biografien, fordi den nu også beskæftiger sig med folk som læseren selv. Dette sker i og med den voldsomt kraftige udvikling af billedmedierne, primært tv og de kulørte ugeblade og tanken om den globale landsby, som har medført, at den enkelte læser har kunnet følge med i snart sagt alt, man har haft lyst til. Verden er blevet lille, og via informationsstrømmen kender vi den, næsten inden tingene sker.
Det har endvidere også skabt kunstige helte i realityshows som Robinson-ekspeditionen og Paradise Hotel, hvor gennemsnitsmennesker via drejebøger bliver udsat for alskens tildragelser og livsforløb og sluttelig via selvrealiseringen kan blive en form for helte. Folket vil gerne se helte, og i ly af deres egen kedsommelige hverdag, vil de gerne se gennemsnitsmennesker som dig-og-mig, der bliver til helte, for så kan man måske også selv blive sådan eller i de mindste opnå Andy Warhols klassiske »15 minutters berømmelse«.
Hvordan er markedet så i dag? De måske samfundsnyttige og opbyggelige biografier om store mænd og kvinder udkommer stadig, men med en nogen begrænset læserskare.
Den store dynge biografier handler om sports-, musik- og almindelige underholdningskendisser, og den findes i to varianter.
Den sobre biografi søger — via en skildring af ’ofrets’ liv og bedrifter — at give et billede, som er kritisk dækkende, og som munder ud i en konklusion, som dels er troværdig, men også af en beskaffenhed, så læseren kan bruge den til noget. Her føler man en vis nødvendighed for udgivelsen. Denne type er den dominerende på markedet. Den nok mest berømte af slagsen er biografien om jægersoldaten og eksistentialisten B.S. Christiansens liv og levned (2004) med udførlige anvisninger på, hvordan man i en postmodernistisk selviscenesættelse selv kan opnå et sådant liv. Den solgte over 300.000 eksemplarer, gjorde forfatteren mangemillionær og er blevet efterfulgt af et flow af tv-programmer af samme slags.
Andre tilsvarende livsstilsguruer som OL-roeren Arne Nielsson, coachen Sofie Manning og filosoffen Morten Albæk har prøvet noget tilsvarende. Desuden er der kommet kendisbiografier om cykelikonet Bjarne Riis, fodboldspilleren Cristiano Ronaldo, fodboldtræneren Erik Rasmussen, liebhaverejendomsmægleren Jan Fog, skuespilleren Ghita Nørby, musikeren Peter Bastian, troubadourerne Lars Lilholt, Johnny Madsen, Poul Krebs, Michael Falch og Peter Belli, tv-nyhedsværterne Ulla Terkelsen, Bubber og Michael Meyerheim.
Kvaliteten kan svinge meget fra det overfladisk popularitetssøgende og glorificerende i eksempelvis Kurt Lassens portræt af urdesignparret Christina og Claus Hempel (Bogkompagniet) over skildringen af entertaineren Jacob Haugaards alkoholisme set gennem hans kone, Ilse Wilmots, øjne. Sidstnævnte (fra Gads forlag) er følelsesdomineret, men ellers sober skrevet, men kun til brug for alkoholkolleger, for der er ikke meget Jacob Haugaard eller engagement i den.
Noget mere gods er der i biografien om politikeren Henriette Kjær og erhvervsmanden Erik Skov Pedersens turbulente og økonomisk uansvarlige liv (fra Berlingske Media). Den er velskrevet, engagerende, bygger på dokumenterbare beviser og har en klar opbyggelig morale med respekt for dens ofre.
En mere betænkelig kategori er den, der dyrker det tabloide og snagende i forhold til en række kendisser. Det er en angrebsstrategi, som absolut ikke er interessant i bred almindelighed, og det er en kategori, man må bekymre sig for, for den sælger rigtig godt, er letlæst og lefler tydeligvis for de svageste instinkter hos læseren, hvilket sker via uunderbygget argumentation, anonyme kilder og billig lommepsykologi. Nogle gange sker dette for at hylde, andre gange tydeligvis for at svine kendisser unødigt til.
Helt aktuelle eksempler herpå er biografierne om tennistalentet Frederik Fetterlein og musikidolet Kim Larsen samt Erik Clausen (begge fra Bogkompagniet).
Fetterlein
Fetterleinbogen ’Forført af livet’ fokuserer glorificerende og beundrende på dennes overfladiske luksusliv, mens ’Erindringer om Larsen og Clausen’ — skrevet af en tidligere Ekstrabladsjournalist og en tidligere musikproducer — har søgt at psykoanalysere Larsens og Clausens handlinger med baggrund i dårligt samarbejde med de nævnte kunstnere helt tilbage i 1980’erne. Det sker med den konklusion, at Larsen og Clausen begge er sygeligt selvcentrerede, lever godt op til egenkarakteristikken om at være ’det dårlige selskab’ og har adskillige lig i lasten. Det hævdes, at begge lever i en Morten Korchsk idylverden, og Larsen gøres til en gammeldags rigid diktator og Clausen til seksuel sadist og begge til ringe mennesker generelt.
Hvad er det lige vi skal med det, ud over at være tilskuere til et par forsmåede forfatteres opgør. Når jeg som tilskuer/tilhører til Larsen og Clausen lader mig underholde og varme, så må det være nok. Jeg er da bedøvende ligeglad med deres privatliv. Således har det eksempelvis også heddet om den store dirigent Leonard Bernstein og den folkekære skuespiller Bjørn Puggaard—Müller, at de seksuelt set var til trækkerdrenge. Det er selvfølge ikke rart at tænke på, men det ødelægger da ikke deres kunstneriske formåen. Det er da ligegyldigt, om Larsen og Clausen får deres smerte ud i deres kreativitet, så længe vi føler dem troværdige og udviklende.
Det er glædeligt med det voldsomt ekspanderende bogmarked og en række nye forlagsprofiler, som udgiver ting, gamle hensygnende forlag finkulturelt ville undlade, men som har et udtalt behov hos et litterært og identitetshungrende publikum. Vi læser de nye initiativer med glæde, men vi må forlange, at man sørger for en vis sober standard, som er oplysende og udviklende og ikke fornedrende og dræbende. Fri os for underlødigheden på det seriøse bogmarked!




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",4.0,2. december 2011,"Indfaldsvinklen og kvaliteten er meget forskelligartet, og en generel tendens er, at det er indfaldsvinklen og ’ofrets’ folkelige popularitet, der sejrer over kvaliteten. Nok vil man oplyse, men der skal også tjenes penge."
435,/debat/leder/2016/04/idioter-penge,Idioter med penge,Lotte Folke Kaarsholm," Indimellem mindes man om, at der findes deloffentligheder, hvor små grupper af mennesker bekræfter hinanden i noget, resten af os finder forkert.
Et godt eksempel er finansverdenen. Vi andre er i de senere år blevet opmærksomme på, at den voksende skatteunddragelse blandt vores rigeste borgere truer selve vores samfunds eksistensgrundlag.
Det er dette grundlag, økonomen Thomas Piketty har kaldt det fiskale samtykke mellem samfundsgrupperne om, at vi trækker på hinandens midler og vores fælles institutioner for så at betale tilbage, når vi kan.
Skatteunddragerne bryder denne samfundskontrakt ved at liste midler ud af skattekasserne i de lande, hvor de er tjent, i et omfang, der får udgifterne til en hvilken som helst gælds- eller flygtningekrise til at blegne. Det står efterhånden klart for de fleste, at den underminering af vores fælles økonomiske grundlag er et forræderi, der skal stoppes.
Alligevel findes der i finansverdnen folk som Björn Wahlroos, bestyrelsesformand i Nordea, den skandinaviske storbank, der indtil i mandags samarbejdede tæt med skattelyadvokaterne Mossack Fonseca.
Ifølge Børsen kan Nordeas hjælp til skatteunddragere spores direkte op til en virksomhedskultur knæsat af Björn Wahlroos, der ser profit som bankens eneste formål og kontrol som en forhindring herfor.
Til overflod er et citat, der forklarer Wahlroos’ verdenssyn, dukket op fra en optræden i maj hos det danske pensionsselskab PFA. Her forklarer han en sal af andre finansfolk, at »cirka 80 pct. af folk er idioter. I det mindste når det kommer til penge. Finanssektoren handler om at flytte penge fra de 80 pct. uden ideer til de 20 pct. af folk, der rent faktisk har ideer. Finanssektoren er en tunnel, der tager penge fra idioter til folk, der er bedre med penge, så alle får det bedre, både idioterne og de andre«.
Kære Björn Wahlroos, på vegne af de 80 pct. idioter: Vi vil gerne have vores penge tilbage.
",40.0,9. april 2016,"Til overflod er et citat, der forklarer Wahlroos’ verdenssyn, dukket op fra en optræden i maj hos det danske pensionsselskab PFA. Her forklarer han en sal af andre finansfolk, at »cirka 80 pct. af folk er idioter. I det mindste når det kommer til penge. Finanssektoren handler om at flytte penge fra de 80 pct. uden ideer til de 20 pct. af folk, der rent faktisk har ideer. Finanssektoren er en tunnel, der tager penge fra idioter til folk, der er bedre med penge, så alle får det bedre, både idioterne og de andre«."
4496,/debat/leder/2014/08/vingeskudt-paafugl,Vingeskudt påfugl,Anna von Sperling," Der var en uheldig journalist, der i dagene efter Eurovisionen kom for skade at skrive, at det var en »mand med skæg«, der havde rystet verden ved at vinde sangkonkurrencen.
På samme måde fremstår det kolossale budgetunderskud efter spektaklet på Amager i første omgang chokerende, men ved nærmere eftertanke relativt forudsigeligt. For ligesom findes en hel del mænd med ansigtshår, er budgetoverskridelser mere reglen end undtagelsen, når det kommer til internationale kulturbegivenheder.
Det er en gammel sandhed, at når det handler om disse internationale monsterarrangementer, kan man godt begynde med at gange det indledende budgetoverslag med et par stykker. Også denne gang: 34,6 millioner kroner havde man oprindeligt budgetteret med, men hele herligheden endte med at koste 112 millioner. Av.
Men hvorfor går det så galt? For det første er der det oplagte spørgsmål, om det var folk med de rette kompetencer, der sad på styringen. For det andet, om selve organisationen var rigtig. Både Wonderful Copenhagen og DR skal på den ene eller anden måde få at mærke, at svaret i dette tilfælde er et rungende nej.
Men der ligger noget mere grundlæggende bag. For hver gang – fra Rio til Refshaleøen – udsigten til at tiltrække en stor international begivenhed kommer inden for rækkevidde, står fortalerne i kø for at overbevise os andre med økonomiske argumenter. At det jo i sidste ende er en super god forretning, da de umiddelbare indtægter og de efterfølgende afkast i form af turister og investeringer vil, om ikke få det til at gå op, så i hvert fald spytte i kassen.
Men kulturbegivenheder af den kaliber er og bliver en gigantisk underskudsforretning, og den eneste forklaring på, at nationerne står i kø for at få dem hjem, er en tilsyneladende uundertrykkelig drift mod at vifte med påfuglefjerene internationalt.
Ser vi sådan på det, kan vi derefter snakke om, hvor meget vi er villige til at betale for balladen. For blev vi ikke fra starten vildledt af lommeregnede dynamiske effekter, kunne man jo tage en ren debat om, hvad vi vil give for det.
",9.0,6. august 2014,"Men der ligger noget mere grundlæggende bag. For hver gang – fra Rio til Refshaleøen – udsigten til at tiltrække en stor international begivenhed kommer inden for rækkevidde, står fortalerne i kø for at overbevise os andre med økonomiske argumenter. At det jo i sidste ende er en super god forretning, da de umiddelbare indtægter og de efterfølgende afkast i form af turister og investeringer vil, om ikke få det til at gå op, så i hvert fald spytte i kassen."
3500,/debat/2014/12/folkelige-kirke,Den folkelige kirke,Peter Holm," Nu er det snart jul, og juleaften vil folk strømme til kirkerne for at høre fortællingen om barnet i stalden i Betlehem og synge de gode gamle julesalmer.
Kirkegang er jo normalt ikke et tilløbsstykke, men juleaften er det legalt at gå i kirke og for en stund synke ind i sin egen fortælling – og transcendere den. Det er hyggeligt, det er tradition, men måske også udtryk for en folkelig forståelse for, at kirken har blik for noget helt fundamentalt.
Kirken er ellers på flere måder i krise, og må derfor gøre sig mange anstrengelser for at matche moderniteten i vid betydning.
Nogle vil nok sige, at den dermed svigter sit eget ideologiske grundlag. Men det hævder de som regel bare, fordi de tænker førmoderne og ikke vil indse, at kirken og teologien er udfordret – både af ateisme og af velstanden, individualiseringen, globaliseringen og den multikulturelle kontekst.
Kirken har altid skullet matche samtiden, og helt naturligt prøver den også at komme det moderne menneske i møde med en række tilbud som babysalmesang, minikonfirmander, spaghettigudstjenester, natkirke, klatrevæg på kirketårn, forsøg med nye bønner og salmer og meget andet. Faktisk er kirken indstillet på dialog.
Gud sidder ikke deroppe
Også på den teologiske bane tænkes der nyt med henblik på at formulere ’sekulær kristendom’. Niels Grønkjær har forsøgt at tegne et billede af ’den nye Gud’, og Lars Sandbeck har markeret sig med bøger som Fantasiens Gud og Afsked med almagten for nu bare at nævne et par debattører, der nørkler teofilosofisk med at opdatere kristendommen.
Man kunne godt ønske sig, at kirke- og gudskritikerne kendte til moderne teologi og ikke kun omtalte kirken som en gammel kulturinstitution, man skylder en vis historisk respekt – eller det modsatte.
De højst råbende kritikere er som regel meget dårligt informerede og opstiller rene karikaturer af det religiøse projekt. De tænker næsten altid meget gammeldags og naivt bogstaveligt om Gud og læser de religiøse tekster og dogmer, som om der var tale om historiske og naturvidenskabelige udsagn og ikke om allegorier, symboler, metaforer og fortællinger.
Det er helt ude af trit med nutidens teologi, selv om der også findes konservative teologer inden for kirkens egne rækker. Det ville klæde kritikerne at gribe i egen barm og indse det tidsbestemte i deres egen filosofi. Teologerne har for længst set i øjnene, at der ikke sidder en Gud deroppe. Det er netop moderne teologis største udfordring.
Gådefuld virkelighed
Måske gemmer der sig trods alt nogle menneskelige og filosofiske indsigter i det gamle kirkelige sprogunivers og dets dogmer og ritualer, som end ikke med djævelens vold og magt lader sig afskaffe – f.eks. en erfaring af, at virkeligheden ikke er så enkel, som man lige kunne tro, men at den som minimum er dobbeltbundet for ikke at sige gådefuld.
Måske er det rent faktisk den moderne tænkning, der har et forklaringsproblem, når den så entydigt ser bort fra transcendens og metafysik. Mennesket bliver altså ikke Gud af at erklære Gud for død.
Vel har religionskritikken ret i mangt og meget, og både dum og livsfjendsk religiøsitet, som hverken respekterer naturvidenskab, historisk bevidsthed eller psykologi, findes. Men der forekommer jo også naiv og destruktiv modernitet f.eks. i form af naturødelæggelse og kynisk økonomi, uden man dermed straks sætter spørgsmålstegn ved hele det moderne projekt.
Fyldte kirker juleaften kunne man måske se som udtryk for en vis kollektiv erfaring af, at kirken som institution ikke bare er levende fortid og teologi ikke bare filosofisk dilettanteri, men at der er noget helt elementært menneskeligt og metafysisk på færde i kirken. Ja, måske kan kirken i dag i kraft af sin blotte eksistens ligefrem symbolisere et slags korrektiv til horisontindsnævring i form af nykapitalisme, materialisme og vækstideologi.
Kunne tilstrømningen til kirkerne juleaften ikke ses som et udtryk for en folkelig instinktiv anerkendelse af, at kirken ikke er helt på vildspor, når den bryder livet i et prisme, som sender stråler langt udover den menneskeskabte og politiske virkelighed?
Måske står kirken på sin egen måde for et perspektiv, som selv moderne mennesker faktisk erfarer.
Peter Holm er forhenværende provst for Frederiksberg
",21.0,22. december 2014,"Kirkegang er jo normalt ikke et tilløbsstykke, men juleaften er det legalt at gå i kirke og for en stund synke ind i sin egen fortælling – og transcendere den. Det er hyggeligt, det er tradition, men måske også udtryk for en folkelig forståelse for, at kirken har blik for noget helt fundamentalt."
12958,/debat/2011/01/danskerne-forventer-mere-velfaerd,Danskerne forventer mere velfærd,Bent Greve," De fleste mennesker bliver lykkelige af at få en uventet gave. De fleste bliver samtidig ulykkelige, hvis noget, de regner for selvfølgeligt, bliver taget fra dem.
Det er velfærdsstatens kerneproblem i en nøddeskal. For er der først indført ydelser eller service på et område, er det vanskeligt at lave om, og samtidig bliver vi ikke ved med at være tilfredse med, hvad vi har, men forventer at få stadig flere ydelser til vores rådighed. Det er det, der bidrager til presset for stadig flere udgifter, og er et af velfærdsstatens andre dilemmaer.
2011 bliver et år, hvor ordet velfærd vil blive brugt mange gange. Der vil blive givet løfter om forbedringer på en række områder især i takt med, at medierne afdækker områder, hvor der kan findes historier, som tyder på svigt i levering af service.
Afgivelse af mange løfter om forbedringer kan dog medvirke til, at skuffelserne bliver endnu større. For samtidig med et ønske om flere offentlige udgifter er den økonomiske situation af en sådan karakter, at der er blevet sparet i stort set hele den offentlige sektor i budgetterne for 2011, fordi regeringens ambition er nulvækst i de offentlige udgifter. Udsigterne for de kommende år tyder også på begrænsede muligheder for i det mindste en stærk vækst i de offentlige udgifter, da det strukturelle underskud på de offentlige finanser helst skal reduceres.
Flere penge til velfærd
Set over en længere årrække er der kommet realt set flere penge til velfærd. Det er ikke overraskende i den forstand, at når samfund bliver rigere, ønsker borgerne mere service og bedre velfærd, og dette kan finansieres, når økonomierne vokser uden ændringer i opkrævningen af skatter og afgifter.
Mere og bedre service og skattelettelser samtidigt hænger dog ikke sammen økonomisk. Men forventninger medfører også, at en opstramning og nulvækst, som der i det offentlige forbrug alene har været i 1990 (på minus 0.7 pct.), vil blive opfattet som markante stramninger og nedskæringer. Nulvækst betyder reelt også, at der set med den enkelte brugers øjne bliver nedskæringer alene af den grund, at der er en række faste omkostninger, som skal afholdes (bygninger, varme, vedligeholdelse) stort set uanset antallet af brugere. Derfor vil det for den enkelte blive opfattet som nedskæringer, medmindre den reale vækst er mellem ca. 0.5 og 0.75 pct. om året. Det er derfor heller ikke så enkelt, som det nogle gange fremstilles, blot at flytte penge fra børn til de ældre, i takt med at den demografiske udvikling ændrer sig.
Det er præcis det, der er udfordringen for velfærdssamfundet: At forventningerne vokser, og at der samtidig på grund af en ændring af befolkningens aldersmæssige sammensætning er brug for at flytte penge fra børn og unge til de ældre i de kommende år.
Private aktører
De seneste år har også set bevægelser i retning af, at private aktører spiller en stadig større rolle, eksempelvis i levering af praktisk hjælp i hjemmet hos ældre, men også privathospitaler og andre aktører spiller en gradvist større rolle på sundhedsområdet.
Der er principielt intet i vejen for, at private leverandører spiller en større rolle, hvis de kan gøre det billigere og bedre, så længe beslutningen om, hvem der skal have adgang til ydelserne, er offentlig, og så længe finansieringen for langt hovedpartens vedkommende er offentlig.
Hvis pengepungen spiller en rolle, risikerer det at føre til et brud med den danske universelle model og kan gradvist medføre, at tilslutningen til velfærdsstaten bliver mindre. Det sidste skyldes, at hvis den enkelte selv skal betale for ydelser, vil der være mindre lyst til også at betale via skattesystemet.
De seneste 20-25 års udvikling tegner endvidere et billede af, at en større del af velfærden ikke kommer fra det offentlige system, men i højere grad fra det at deltage på arbejdsmarkedet.
Det gælder især udbygningen af arbejdsmarkedsbaserede pensionsordninger, som medfører, at stadig flere danskere alene vil modtage folkepensionens grundbeløb i de kommende år.
Derved aflastes de offentlige udgifter ganske vist. Men samtidig med at en del ældre bliver rigere og mere raske, rejser det også spørgsmålet, om alder er et godt kriterium i relation til at modtage velfærdsmæssige ydelser, eller om der i langt højere grad er brug for at se på den enkelte persons samlede økonomiske forhold ved en vurdering af, om den enkelte kan modtage sociale ydelser.
En risiko herved er naturligvis, at systemet bliver mere kompliceret, og lysten til at spare op reduceret. Derfor burde der også indføres en garanti for, at den enkelte - når der ses på såvel skatter som på de sociale ydelser - altid vil have eksempelvis mindst en tredjedel tilbage efter betaling af skat og reduktion af sociale ydelser eller højere brugerbetaling.
Stadig flere sundhedsforsikringer er også et eksempel på en snigende privatliggørelse af velfærdsstaten, hvor der på ikke-akutte behandlinger klart gives fortrinsmulighed for dem, som er omfattet.
Denne opsplitning kan naturligvis have positive sider gennem flere og måske mere effektive behandlinger, men det medfører også større bureaukrati og dermed udgifter, som ikke er sundhedsfremmende, men alene beskæftigelsesfremmende for administratorer. Analytisk er problemet, at analyser oftest alene ser på et afgrænset hjørne og ikke inddrager eksempelvis øgede transaktionsomkostninger.
Efterløn
I debatten om de offentlige udgifter påstås det ofte, at hvis blot efterlønnen blev afskaffet, ville der være balance. Det er et alt for simpelt synspunkt og næppe korrekt. Det er snarere manglende incitamenter til at blive på arbejdsmarkedet i form af ordentlige arbejdsvilkår eller job overhovedet, herunder på nedsat tid, der får mange til at forlade arbejdsmarkedet. Det sker også, fordi der trods ønsker herom ikke er et tilstrækkeligt fleksibelt og velindrettet arbejdsmarked til at sikre den enkelte en glidende og ordentlig måde at kunne forlade arbejdsmarkedet på.
Dertil kommer, at mange faktisk stadig er nedslidte enten fysisk og i stigende omfang psykisk nedslidte af arbejdstempoet og vilkårene på såvel det offentlige som private arbejdsmarked.
En del af dem, der får efterløn, ville derfor skulle have andre ydelser, og en del ville uanset efterløn forlade arbejdsmarkedet alligevel. Dertil kommer, at ydelserne beskattes, og at der er blevet indbetalt til ordningerne af den enkelte. Dagpengesystemet er jo i modsætning til størsteparten af velfærdsstaten i realiteten et forsikringssystem.
Den danske model er under pres i disse år, men omvendt - det har den været tidligere, og den har overlevet de pres, der har været før.
I sidste instans er det et politisk spørgsmål om fordelingen mellem offentligt og privat forbrug og om villigheden til at finansiere velfærdsstaten, om end der er restriktioner og grænser for, hvordan dette kan gøres. Hermed ændres dog ikke ved, at der er ved at ske en grundlæggende forandring af den danske model i retning af, at stadig mere finansieres individuelt eller via arbejdsgiveren - og det kan på længere sigt betyde endnu mere alvorlige brud på den nordiske model.
Borgerne vil have mere velfærd, hvilket er forventeligt i et rigt land. Spørgsmålet er derfor i højere grad, hvem der skal betale. staten, arbejdsmarkedet eller borgeren selv? Og hvem der skal have adgang til ydelserne og på hvilke vilkår.
Vi ser brud i den danske model i øjeblikket - spørgsmålet er derfor, hvor vidtgående disse brud vil blive.
Bent Greve er professor på RUC og har senest udgivet bogen 'Et lykkeligt land'.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",35.0,4. januar 2011,E-mail *
6117,/debat/2013/12/ingen-motiveret-faa-02,Ingen bliver motiveret af at få 02,Svend Thorhauge og Mette Sanggaard Schultz," 
	Karakterer rangordner mennesker efter faglige kompetencer. Det kan der være en pointe med, hvis man har brug for et parameter til at afgøre, om en studerende f.eks. kan få en eksamen, eller i hvilken rækkefølge ansøgere skal optages i på en videregående uddannelse. Men hvad er pointen i at give karakterer til elever i grundskolen? Folkeskolens afgangsprøve kan man ikke dumpe. Og man skal ikke bruge noget karaktergennemsnit for at komme videre i uddannelsessystemet. I hvert fald ikke endnu.

	Aktuelt drøfter Folketinget, om der skal være adgangskrav til ungdomsuddannelserne. Rationalet er vist, at et adgangskrav på erhvervsuddannelserne kan øge uddannelsernes status, og måske er meningen også at få dovne og skoletrætte teenagere til at tage sig sammen. Nogle mener, at et adgangskrav på erhvervsuddannelserne må følges op af et højere adgangskrav på gymnasiet. Her er tanken, at de, der har under 7 i gennemsnit, bliver nødt til at tage en erhvervsuddannelse i stedet, og dermed får man flere elever på erhvervsuddannelserne.

	Logikken kan vi godt følge. Men måske er selve karaktersystemet en væsentlig kilde til problemerne på uddannelsesområdet?

	Så akademisk som muligt

	Kernen i erhvervsskoleproblematikken er, at vi har skabt et samfund, hvor de praktiske fag har fået en meget lav status. Gennem årtier har vi fortalt hinanden, at jo mere uddannet man er, desto finere er man. Og er uddannelsen akademisk, er man endnu finere. Tankegangen findes både hos de studerende og hos uddannelsesinstitutionerne.

	På grundskoleområdet er de boglige fag blevet prioriteret, og karaktersystemet har netop være med til at skubbe på denne udvikling. Med undtagelse af ordenskarakterer er det nemlig elevernes akademiske kompetencer, der gives karakterer for. Og lige så snart man indfører karakterer, opstår der helt automatisk en prioritering hos såvel elever, forældre, lærere og skoleinspektører som politikere.

	Nogle tillader sig at kalde den opståede prioritering motivation og bruger den som argument for karakterer i grundskolen. En konservativ politiker har endda foreslået karakterer fra de mindste klasser, fordi eleverne så har bedre tid til at forbedre dem (og sig) inden afgangsprøven. Underforstået: At få 02 i 3. klasse vil sikkert motivere eleven til at gøre en ekstra indsats og dermed slutte af med et 10-tal. Lærere og forældre vil sikkert også gøre deres bedste for at hjælpe, for hvor fedt er det lige at få 02?

	Sagen er, at det netop ikke er ret fedt. Men problemet er, at vores karaktersystem er skabt, så der altid vil være nogen, der skal have 02. 10 procent på landsplan, ligegyldigt hvor topmotiverede og hårdtarbejdende alle børn er.

	Misforstået motivation

	Selv om det ikke er ret fedt at få 02, motiverer karakterer især de fagligt dygtige elever, mens det virker direkte demotiverende på de svagere grupper. Måske er det, fordi mange ikke har skyggen af en chance for at nå toppen? Men det var jo primært dem, vi gerne ville motivere til at tage en uddannelse, var det ikke?

	I stedet har vi skabt en gruppe faglige ’tabere’ i grundskolen. Og det værste er, at de ikke kan slippe væk. På ungdomsuddannelserne og de videregående uddannelser er der alternativer, hvis man bliver ved med at få dårlige karakterer. Man kan vælge en anden uddannelse. Eller et arbejde. Det kan man ikke i folkeskolen, hvor det forudsættes, at alle børn principielt befinder sig til og med 9. klasse.

	Nogle børn er på denne forunderlige vis tvangsindskrevet til at få dårlige karakterer gennem hele overbygningen. Og inden nogen siger, at det jo bare er et tal, at det ikke er hele personen, der vurderes, og at det på den måde ikke skal opleves som en fiasko at få en stribe 02’er, beder vi læseren tænke på sit eget forhold til karakterer, sidste gang, han eller hun blev (be)dømt.

	Og til dem, der mener, at karaktergivningen blot er en del af den faglige vurdering, der bør nuanceres med ord, spørger vi, hvorfor netop denne del er så vigtig? Fra vores mange årige skoleerfaring ved vi nemlig, at så snart der er sagt 02, holder eleven op med at lytte til alt det andet, der også er at sige. Kommentarerne ryger lige i skraldespanden. De fleste undervisere kunne nå væsentligt længere uden og kan også sagtens vurdere elevernes faglige kunnen og fremskridt uden at udtrykke det gennem en rangliste.

	Mere uddannelsesglæde

	Det er vigtigt at understrege, at vi ikke er imod, at eleverne får mulighed for at teste sig selv og lærerne mulighed for at evaluere effekten af deres undervisning. At man som en del af undervisningen gennemfører diagnostiske tests, der afdækker, hvilke discipliner eleverne mestrer, og hvilke de har problemer med, er ikke alene en rigtig god idé, men også en væsentlig del af den faglige omhyggelighed. I sådanne tests måles eleverne i forhold til et konkret fagligt mål, men får ikke en identitetsskabende karakterlabel klistret på sig, så de samtidig placeres på en meget synlig rangliste. Der er selvværd og motivation til forskel, selv om grundlaget for evalueringen, de faglige mål, er det samme.

	Hvis vi ønsker at opnå 95-procent-målsætningen, bør vi derfor afskaffe karaktererne i grundskolen. Det vil give færre nederlagsoplevelser og dermed mindre skoletræthed. Det vil også hjælpe til at skabe motivation for og glæde ved læring frem for ved præstationer, ligesom det vil hjælpe til at udligne status mellem håndens og åndens fag. Og give flere og mere uddannelsesglade unge på erhvervsuddannelserne.

Svend Thorhauge er folketingskandidat for Radikale Venstre og specialkonsulent i gymnasieskolen med ansvar for talentudvikling

Mette Sanggaard Schultz er efterskolelærer og næstformand for Efterskoleforeningen
",5.0,3. december 2013,"	Og til dem, der mener, at karaktergivningen blot er en del af den faglige vurdering, der bør nuanceres med ord, spørger vi, hvorfor netop denne del er så vigtig? Fra vores mange årige skoleerfaring ved vi nemlig, at så snart der er sagt 02, holder eleven op med at lytte til alt det andet, der også er at sige. Kommentarerne ryger lige i skraldespanden. De fleste undervisere kunne nå væsentligt længere uden og kan også sagtens vurdere elevernes faglige kunnen og fremskridt uden at udtrykke det gennem en rangliste."
10369,/debat/2012/03/laeserbreve-15,Læserbreve,Informations Webredaktion," Konys ofre skal hjælpes
Laurits Læssøe Fauli, København, folkeskoleelev, 6. klasse
Jeg græd, da jeg læste artiklen ’Kony 2012 – en kompliceret verden udlagt for en femårig’ 10. marts. Hvorfor bruger I jeres energi på at kritisere en film, som endelig har fået sat fokus på børnesoldaterne i Afrika?
Denne film, som har fået 10 millioner visninger på 24 timer og er blevet delt mere end en million gange på Facebook, gav mig, en 12-årig dreng, der bare plejer at spille Magic i skolen, lyst til at gøre en indsats.
En kritiker siger: »Denne kampagne ville måske have virket for ti år siden.« Vedkommende har vist aldrig hørt udtrykket ’bedre sent end aldrig’.
Filmen kritiseres for at sammenligne Joseph Kony med Star Wars, men hvis de havde set filmen, ville de vide, at det ikke er det, der sker. Filmens fortæller forklarer sin søn om virkelighedens bad guys.
Hvis man havde set bag linjerne, ville man havde opdaget, at filmen viser os, at vi kan, hvis vi vil.
Så hvorfor ødelægge et projekt en mand har brugt 8 år af sit liv på, i stedet for at hjælpe ham og Konys børnesoldater, uanset hvor mange de er?
Tidlig fodbold er en god idé
Søren Wolff, Aakirkeby
Man kan let komme til at tænke på agurketid, når man læser Christian Jensens leder, »Tilskueren« 8. marts. Her beskæftiger han sig indgående med et forslag fra justitsministeren, om at flytte fodboldkampe til de lyse timer for at undgå vold.
For det første glemmer redaktøren, at politiet er begejstret for forslaget, fordi man så kan bekæmpe eventuel vold og ballade i de lyse timer i stedet for at skulle gøre det på tidspunkter, hvor det koster ekstra at trække på politiets ressourcer.
For det andet glimrer lederen ved ikke at indeholde nogen anvisning på, hvad man skal gøre i stedet.
Jensen har tilsyneladende et indgående kendskab til fodboldbøllers liv og færden, og til hvornår de lader op til ballade ved at drikke øl. Med baggrund i dette kendskab kunne man måske forvente, at han ville komme med nogle anvisninger på, hvordan justitsministeren og myndighederne kan bekæmpe fodboldvold og -ballade.
Ellers må lederen bare opfattes som en gang bedrevidende ligegyldigheder, som ikke er en leder i Information værdig.
Aktivistisk piratkamp
Mette Bock, udenrigsordfører (LA)
Som det fremgår af Information 9. marts er forudsætningerne for dansk deltagelse i piratbekæmpelse tilsyneladende blevet ændret afgørende i december 2010, uden at Folketinget har været inddraget. En passus om, at der kun må åbnes ild i selvforsvar er blevet fjernet.
I Liberal Alliance giver det god mening, at denne passus er fjernet. Hvis vi skal være tilstede, skal de udsendte også kunne handle. Det giver hverken mening, at tilbageholdte pirater blot skal løslades igen uden retsforfølgelse, sådan som vi tidligere har hørt om. Eller at danskerne ikke kan medvirke til befrielsesaktioner på vilkår, der er meningsfulde.
I et retssamfund er det afgørende, at det er Folketinget, der afgiver mandat for deltagelse i de internationale aktioner, lige som vi naturligvis skal inddrages, når mandatet ændres afgørende. Derfor rejser vi nu spørgsmålet over for forsvarsminister Nick Hækkerup (S).
Mistanken om, at Folketinget ikke orienteres tilstrækkeligt, også i andre væsentlige forhold, lurer.
Sindssyg, ikke utilregnelig
Carl Bloch, Tåstrup
Nordmændene diskuterer stadig, om Anders Breivik er sindssyg. For mig at se er sagen klar: Selvfølgelig er han sindssyg. Han er psykopat af værste skuffe. Hvis han ikke skulle være en psykopat, så ved jeg ikke, hvem der skulle være det.
Men samtidig tror jeg, at det ligger så dybt i hans personlighed, at det ikke er muligt at behandle ham for det. Han var tilregnelig, han vidste, hvad han gjorde, og han var sig selv. Derfor giver det ikke nogen mening at give ham en behandlingsdom.
En nation af folkedansere
Jørgen Bülow Hansen, Helsinge
Mens de gamle vestlige industrilande er i økonomisk krise, buldrer vækstøkonomierne i Asien og Sydamerika frem. Bankpakker, krisestyring og mindre løntilbageholdenhed hjælper ganske enkelt ikke mod de kræfter, vi er oppe imod.
Når 60 procent danskerne, modtager deres udkomme fra det offentlige, har velfærden taget overhånd. Til trods for det indfører regeringen nu nye skatter og afgifter, som gør det private erhvervsliv endnu mindre konkurrencedygtigt over for udlandet.
Kineserne har 44 timers arbejdsuge, 15 dages ferie, otte helligdage om året, og kvinderne har tre måneders barsel. Danskerne burde se i øjnene, at der er grænser for velfærd, og at denne ikke er en medfødt menneskeret. Uden penge, ingen velfærd.
Vi er oppe mod stater, som knokler hensynsløst for at opnå økonomisk og derved politisk magt.
Jeg er alvorligt bekymret for, at hvis Danmark og Vesten ikke prompte sadler om og kommer i arbejdstøjet, ender vore børn som kustoder, folkedansere, landsbytosser og cirkusartister for stenrige kinesiske pensionister.
Hvor er resten af min løn?
Maria Stein Knudsen, København
Torsdag 8. marts var det kvindernes internationale kampdag, og den anledning brugte de fleste til at erklære dagen for død og konstatere at ligestillingen er komplet i Danmark.
Selv om vi er nået rigtig langt, har vi altså stadig nogle store udfordringer – ikke bare at kvinder er underrepræsenteret i bestyrelser og i chefstillinger, men generelt får kvinder mere end 17 procent mindre i løn end mænd.
Det er et kæmpe problem, som har brug for løsninger – men løsningen er ikke at tie det ihjel. Hvis man reelt mener. vi har den ligestilling, vil jeg bare gerne stille et spørgsmål: Må jeg så få de sidste 17 procent af min løn nu?
Sort snak om førtidspension
Claus Jeppesen, København
Beskæftigelsesborgmester Anna Mee Allerslev (R) skriver 3. marts, at kommunerne har brug for tre konkrete ting, for at gennemføre regeringens forslag til reform af førtidspensionerne.
Første ’konkrete’ tiltag er en styrkelse af den virksomhedsrettede indsats. Vejen frem er socialøkonomiske virksomheder og professionelle frivillige organisationer, mener borgmesteren blandt andet.
Men hvad betyder det der socialøkonomiske virksomheder egentligt? Virksomheder, der forpligter sig til ikke at afskedige svage medarbejdere? Hvad for en planet er det lige, de gror på?
Og hvad med frivillige professionelle organisationer? Skal de penge, der ikke længe skal bruges til at betale førtidspension til folk under 40 år, så i stedet bruges til at ansætte socialrådgivere, længere og jurister i alle mulige interesseorganisationer?
Det andet forslag er ikke meget bedre. For ingen kan vel være uenig i, at meningsløse regler skal afskaffes?
Og helt bizart er det tredje forslag: Systematisk indsamling af viden, så man kan tilpasse indsatsen til den enkelte borger! Jamen dog. Tænk at ingen har fundet på det før. Og tænk, at Information giver spalteplads til sådan en gang hælden vand ud af ørene.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,13. marts 2012,"Og hvad med frivillige professionelle organisationer? Skal de penge, der ikke længe skal bruges til at betale førtidspension til folk under 40 år, så i stedet bruges til at ansætte socialrådgivere, længere og jurister i alle mulige interesseorganisationer?"
5146,/debat/2014/04/laeserbreve-0,Læserbreve,," 
	Kritik får konsekvenser

Jens Jonatan Steen, analysechef i Cevea

	Den 28. april skriver en statskundskabsstuderende, at »Cevea-kritik bør få konsekvenser«. Vi er i udgangspunktet helt enige. Kritik bør have konsekvenser, særligt hvis den forholder sig til vores arbejde.

	Vores analyse viser alene, at lande med højere mindsteløn, systematisk har højere beskæftigelse for ufaglærte. Hvis lavere løn skulle føre til højere beskæftigelse, kan denne sammenhæng ikke være særlig stærk. I analysen fremhæver vi netop, at der ikke er den modsatte sammenhæng af den, som vi skyder ned.

	Således tager vi imod kritik med kyshånd, hvis det er på baggrund af, hvad vi skriver, og ikke, hvad vi får skudt i skoene.

	USA er ikke en retsstat

Christian Braad Thomsen, filminstruktør og forfatter

	Justitsminister Karen Hækkerup (S) afviser den 26. april at give Edward Snowden politisk asyl i Danmark med den begrundelse, at USA er en retsstat, som naturligvis har lov at retsforfølge en person, der har begået lovovertrædelser. Men USA er faktisk ikke en retsstat i vores betydning af ordet.

	Landet har både dødsstraf og har legaliseret tortur, endda i en grad, så den tidligere republikanske præsidentkandidat Sarah Palin for nylig hoverende kunne udtale, at »waterboarding er vores måde at døbe terrorister på«.

	Et land, der bruger den slags metoder i sin retspleje, vil vi normalt sammenligne med Iran og Kina. Følgagtigheden over for USA er chokerende i disse år. Først havde vi en statsminister, der fulgte USA i en krig, som FN’s generalsekretær kaldte ulovlig. Nu har vi en justitsminister, der mener, at tortur og dødsstraf er legitime metoder i en moderne retsstat.

	Har B. Olsen sovet på sofaen?

Uwe Max Jensen, Aarhus

	Joachim B. Olsen (LA) skrev den 28. april på sin Facebook-profil: »Fra mandag til og med torsdag forsørger en arbejdende far og mor ikke bare deres egne børn, men også en anden borger i alderen 15-64 år. Der bor altså en usynlig gæst i deres hjem, som får betalt kost og logi. Hvis nu denne gæst kun kom på besøg en eller to dage om ugen, så kunne det være, at børnefamilierne ikke var helt så pressede.«

	Da B. Olsen sandsynligvis aldrig har haft et arbejde, hvor han ikke er blevet forsørget af staten som enten kuglestøder eller politiker, har jeg spurgt ham, hvor mange nætter han egentlig har tilbragt på min sofa. Han er ikke vendt tilbage med et svar.

	DF-homofobi er respektløst

Samira Nawa Amini, kandidat til Europa-Parlamentet (R)

	Morten Messerschmidt (DF) gør sig nu til bannerfører for, at EU bør udvise større tolerance over for lokale følelser og traditioner i de østeuropæiske lande, hvor homoseksuelle og transpersoners rettigheder krænkes. Således er Messerschmidt på sin facebookprofil den 27. april ude med riven efter EU, fordi EU støtter organisationen ILGA, der kæmper for at forbedre LGBT-personers rettigheder i Europa.

	Messerschmidt og Dansk Folkeparti holder sig normalt ikke tilbage for at generalisere befolkningsgrupper i Danmark, når enkeltpersoner udtrykker homofobi. Men når det gælder Østeuropa, skal vi åbenbart ikke bekæmpe krænkelser af mennesker, der elsker en af samme køn.

	EU skal kunne rumme alle sine borgere. Derfor har jeg underskrevet ILGA’s Come Out Pledge, hvor jeg har forpligtet mig til at kæmpe for en række forbedringer for LGBT-personers vilkår, hvis jeg bliver valgt til Europa-Parlamentet.

	Netop fordi EU er en vigtig stærk platform til at kæmpe for lige rettigheder. Modsat Messerschmidt mener jeg, at krænkelser af LGBT-personer er uacceptable, uanset om de forekommer blandt muslimer eller østeuropæere.

	Jeg håber derfor, at Messerschmidt fremover vil undlade at tage EU, muslimer eller østeuropæere som gidsler i sit forsøg på at fiske stemmer til en politik, der primært består i forhånelse af minoriteter frem for at skabe resultater for borgerne.

	Kunsten at lytte

Finn Gunst, Brønshøj

	»De politiske idéer forvitrer, mens finansmarkedet overstråler partier og regeringer. I dag er demokratiet ude af stand til at styre den multinationale kapitalkoncentration«, skriver forhenværende landsformand for Radikale Venstre, Asger Baunsbak-Jensen, i Information den 19. april.

	»Den største krise i de vestlige samfund i mange år var et resultat af finanskapitalismen, men vi ser ingen politiske konsekvenser eller økonomiske forandringer« siger den franske økonom Thomas Piketty i Politiken den 24. april.

	Kunne socialdemokratiske politikere mon finde på at lytte til disse to herrer, der bestemt ikke er røde lejesvende? I så fald kunne deres 1. maj-taler komme til at handle om deres aktive kamp mod den stigende ulighed og om, at markedskræfterne ikke har løst verdens problemer.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,30. april 2014,"Samira Nawa Amini, kandidat til Europa-Parlamentet (R)"
1104,/debat/leder/2015/12/libyen-hjaelpes-paa-vej,Libyen skal hjælpes på vej,Charlotte Aagaard," »Vi kan ikke tillade, at status quo fortsætter i Libyen. Det er farligt for Libyens overlevelse, det er farligt for den libyske befolkning – og nu, på grund af Daeshs (Islamisk Stat, red.) voksende tilstedeværelse, er det farligt for os alle.«
– John Kerry, USA’s udenrigsminister
Libyens to rivaliserende regeringer har efter intensiv mægling underskrevet en fredsaftale og indvilget i at danne en national samlingsregering. Aftalen blev underskrevet i badebyen Skhirat i Marokko sent torsdag, og siden er det væltet ind med lykønskninger fra hele verden. Både Kina og Rusland støtter aftalen og opfordrer til, at det internationale samfund, især FN, nu bistår den libyske regering med at stabilisere landet, der siden Gaddafis fald i 2011 har oplevet en stadig stigende voldskurve, der sidste år udviklede sig til decideret borgerkrig.
Den nye samlingsregering skal ledes af premierminister Fayez Sarraj, som nu har 40 dage til at sætte sit ministerhold, der skal lede landet, indtil der kan afholdes nyvalg. Planen er, at den nye regering skal bede det internationale samfund om hjælp med at bekæmpe Islamisk Stat, og en række lande meldte sig allerede fredag på banen som bidragydere til en trænings- og rådgivningsmission, som ifølge bl.a. det amerikanske militære dagblad Stars and Stripes kommer til at bestå af væbnet politi, hær- og specialstyrker fra bl.a. Frankrig, Storbritannien, Tyskland og Italien.
Der bliver i første omgang ikke tale om, at de internationale styrker skal deltage i offensive operationer mod Islamisk Stat eller andre grupper, der truer freden i Libyen. Opgaven bliver at støtte den libyske hær og det libyske politi med logistik og træning, så de bliver i stand til selv at løse opgaven. Opskriften ligner dermed den, som USA og dets allierede allerede anvender i krigen mod IS i Irak og Syrien.
Fredsaftalen er resultatet af et intensivt diplomati, anført af Italien, der længe har ønsket en international intervention i Libyen, hvis grænse ligger blot 300 km fra Italiens kyst. Det er først og fremmest truslen fra Islamisk Stat, der har etableret sit nordafrikanske hovedkvarter i den libyske havneby Sirte, der ansporer Italien, men også ønsket om at få lagt låg på en kaotisk situation i Libyen, som er et yndet udskibningssted for flygtninge og migranter til Europa. Forhandlingerne har stået på i mere end et år, men er blevet kraftigt optrappet efter Islamisk Stats nylige terrorangreb i Egypten, Libanon, Frankrig og USA. Og det er da også rigtig godt, at der endelig sker noget i forhold til Libyen, som alt for længe har været overladt til at klare sig selv oven på lynkrigen mod Gaddafi-regimet i 2011. Som det tidligere har været tilfældet i forbindelse med regimeskiftet i Irak og Afghanistan, havde Vesten heller ikke denne gang nogen plan for, hvad der skulle ske dagen efter. Ingen international, fredsbevarende styrke stod klar til at opretholde ro og orden, ingen internationale rådgivere stod klar til at hjælpe med at opbygge et demokrati, en ny statsadministration, genrejse landet økonomisk eller gennemføre det nødvendige retsopgør med Gaddafi-regimets bødler. Tværtimod stod de fleste vestlige lande, inklusive Danmark, i kø for at komme ud af Libyen, så snart vanskelighederne begyndte.
Det er derfor på høje tid, at det internationale samfund tager sin del af ansvaret for at hjælpe de seks millioner libyere tilbage til freden. Men det er beskæmmende, at det først sker, når Vestens egne interesser bliver direkte truet af terror og flygtningestrømme.
Det store ubesvarede spørgsmål er nu, om hjælpen bliver tilstrækkelig, og om den når frem i tide til at vende udviklingen. Libyen selv har kun en ret begrænset militær kapacitet, og spørgsmålet er, hvor langt det libyske militær kan nå i en konfrontation med IS uden f.eks. international flystøtte.
På den politiske front er det ligeledes afgørende, at det internationale samfund er villig til denne gang at yde den massive rådgivnings- og planlægningsstøtte, som er nødvendig for at få det libyske demokratieksperiment tilbage på sporet, opbygge en fungerende statsadministration og genoprettet stabiliteten.
Ingen af delene kan lade sig gøre i løbet af måneder eller år, så jo hurtigere det internationale samfund, herunder Danmark, indser, at Vesten er på vej ud i et nyt og langvarigt statsopbygningsprojekt jo bedre. Og denne gang gælder det om at blive der indtil opgaven er løst.
",1.0,19. december 2015,"Der bliver i første omgang ikke tale om, at de internationale styrker skal deltage i offensive operationer mod Islamisk Stat eller andre grupper, der truer freden i Libyen. Opgaven bliver at støtte den libyske hær og det libyske politi med logistik og træning, så de bliver i stand til selv at løse opgaven. Opskriften ligner dermed den, som USA og dets allierede allerede anvender i krigen mod IS i Irak og Syrien."
10189,/debat/2012/04/laeserbreve-15,Læserbreve,Informations Webredaktion," SF ud af regering
Torben Kjær, Hillerød
SF falder i meningsmålingerne og giver den sidste tids interne uenighed skylden. Det er en rigtig dårlig idé på den måde at underkende vælgernes intelligens.
De radikale er som borgerligt parti den forudsigelige slange i paradis, og med dem i førertrøjen efterlades SF som en dikkende lammehale. De er så langt fra deres grundværdier, at vælgerne får nok.
Det bedste ville være, hvis de radikale trådte ud af regeringen, så S og SF som mindretalsregering fik større råderum med Enhedslisten og DF som alternativ til de borgerlige. Det sker næppe, så hvis SF vil bevare troværdigheden, træder de som alternativ ud af regeringen og genindtager rollen som et parti, der står fast på menneskelige værdier, og at de, der scorede kassen, da det gik godt, også skal betale regningen, nu hvor det går skidt.
Skolen er et valg
Henny Fløng, Jyderup
Det er trist, at to privilegerede, veluddannede forældre fra den kreative klasse, har valgt privatskole til deres børn, her Kristen Bjørnkjær og Susan Knorrenborg i Brevkassen 7. april.
Det er ikke dovenskab når forældre vælger at sende deres børn på privatskole. Tværtimod, det er en bevidst handling, et værdimæssigt valg, der støtter en bestemt samfundsindretning som bl.a. Højre-politikeren Scharling i 1899 gjorde sig til talsmand for:
»Jeg tror … at det har nok så megen vægt at se på, at hver klasse får den opdragelse, som passer for de livsforhold, i hvilke den i fremtiden kommer, og at sætte dem i stand til netop på det område, hvortil de enkelte er henviste, at udrette det bedst mulige«.
Se, det er den egentlige tankegang bag privatskolevalg: Mine børn skal ikke udsættes for almuen og dennes undervisning. Det er mit barn for god til og jeg kan heldigvis betale mig fra det.
Siemens skader Vestsahara
Peter Kenworthy, Afrika Kontakt
Siemens’ danske afdeling har for nylig fået en ordre på at bygge 22 vindmøller i det marokkansk-besatte Vestsahara. Ifølge international lov er det ulovligt at handle med eller bruge ressourcer fra ikkeselvstyrende områder som Vestsahara, uden at disses indfødte befolkninger godkender og drager fordel af en sådan handel.
Siemens hævder, at de har handlet i god tro. De oplyser til Afrika Kontakt at projektet bidrager til den sociale og økonomiske udvikling af regionen, giver indirekte fordele til lokalbefolkningen, og at deres deltagelse i projektet er tilladt ifølge international lov.
Polisarios repræsentant i Danmark, Abba Malainin, mener derimod at sahrawierne, som er de retmæssige ejere af dette territorium, ikke er blevet konsulteret af Siemens angående vindmølleparken. Han mener, at Marokko er en besættelsesstyrke i Vestsahara, og at Siemens ikke burde ikke være med til at legitimere Afrikas sidste koloni.
Overvåget i Danmark
Tom Nielsen, Frederiksberg
USA’s ambassadør i Moskva, Michael McFaul, udtaler 2. april, at han bliver overvåget overalt, hvor han færdes i byen, ligesom hans telefon aflyttes, og hans e-mail læses. Om hans lejlighed er udstyret med rumovervågning, udtaler han sig ikke om, måske ved han det ikke.
Sådan er der altså i Rusland, forstås. Han havde nu ikke behøvet at tage til Moskva for at komme ud for den slags, også i Danmark, her i København, anvendes den slags metoder.
Jeg taler af erfaring, eftersom jeg har levet med den slags overvågning, og andre PET-chikanerier, gennem mere end 20 år her i byen. Jeg er hverken kriminel eller terrorist eller tilsvarende; men jeg har arbejdet med naturvidenskab gennem mange år, og det er politiet vist meget fortørnede over, eftersom det er uden for universiteterne – men med gode resultater.
Så jeg vil tillade mig at mene, at Danmark kun delvis er et retssamfund, delvis en politistat.
Boblevækst
Peter Nielsen, lektor, RUC
Poul Thøis Madsen efterlyser 3. april begrundelser for, at jeg mener, at Marx og Keynes er forældede.
Den vigtigste grund er deres industrielle syn på virkelighed og videnskab. Den gamle virkelighed er blevet fortrængt af en virtuel og mediedomineret uvirkelighed, der fungerer helt anderledes.
Systemet er ikke længere præget af interessekampe, men en integreret helhed med sideløbende udbredelse af en massiv konsensus og en myriade af spektakulære, men uvirksomme forskelle.
Der er derfor ingen sociale kræfter, der kan stoppe kapitalismens krise og forfald. Arbejderklassen eksisterer ikke længere, og fagbevægelsen og de politiske partier er forstenede institutioner fra en fjern fortid.
Vækstpolitik kan heller ikke redde kapitalismen. I industrisamfundet var der store vækstmuligheder på grund af fattigdom, rigelige ressourcer og solidaritet. I dag ligger det strukturelle vækstniveau langt under kapitalismens smertegrænse og det betyder, at vækstpolitik kun fører til gæld og bobler, med USA som bedste eksempel.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,12. april 2012,"Der er derfor ingen sociale kræfter, der kan stoppe kapitalismens krise og forfald. Arbejderklassen eksisterer ikke længere, og fagbevægelsen og de politiske partier er forstenede institutioner fra en fjern fortid."
12935,/debat/2011/01/wikileaks-kan-medfoere-offentlighedens-doed,Wikileaks kan medføre offentlighedens død,Göran Rosenberg," Det er særegent  ja, artsspecifikt, kan man mene  for mennesket, at vores identitet og selvforståelse i meget vidt omfang udformes af, hvordan vi kommunikerer med hinanden, herunder af den sprogbrug og de medier, som vi benytter os af i vores åndelige husholdning. Andre dyr kommunikerer ganske vist også med hinanden, men deres levevis og mentale udsyn bliver ikke nævneværdigt forandret i processen. En chimpansegeneration lever omtrent på samme måde som den næste, uanset hvad og hvordan de kommunikerer. Mellem to forskellige generationer af mennesker kan der derimod være en verden, eller to, til forskel  navnlig i tider, hvor menneskers kommunikationsveje bliver radikalt og brat forandret, hvilket er præcis, hvad der sker i den epoke, vi lever i lige nu.
Betydninger
Sidste gang noget lignende indtraf, var for over femhundrede år siden, da trykpressen forvandlede det skrevne ord fra et medie for de indviede til et medie for massekommunikation. Dermed blev ikke blot vores måde at kommunikere på forandret fundamentalt. Det samme blev indholdet af vores kommunikation. Litteraturen, reformationen, revolutionen, videnskaben, journalistikken, nationalstaten og det moderne demokrati  alle er de børn af trykpressen.
Det trykte ords sprog er skriftens sprog. Skriftsproget er et andet medium end talesproget. For skriftsproget udviklede sig i kraft af mulighederne for nærlæsning og genlæsning og dermed også for tolkning og kritik. Og dette kom til at stimulere udviklingen af mere komplekse betydningskonstruktioner end talesprogets og dermed også af mere komplekse fortællinger. Med trykpressen, trykkefriheden og den almene skolegang blev skriftsproget udbredt til at blive et sprog for alle, hvilket muliggjorde mere komplekse sociale overenskomster mellem mange mennesker. Det nationale demokratis institutioner var i bogstaveligste forstand utænkelige før trykpressens epoke.
Men er de tænkelige efter denne?
Øjeblikkets forbrug
Nu forholder det sig ganske vist sådan, at der i dag bliver trykt ord på papir som aldrig før, og folk i dag siges da også at skrive og læse mere end nogensinde. Men den kommunikationsteknik, som i dag former sproget og tanken, er ikke længere trykpressen, men nettet.
Med nettet mener jeg den teknik, som gør det muligt for ethvert menneske øjeblikkeligt at kommunikere stort set hvad som helst til et hvilket som helst andet menneske på jorden. Med nettet mener jeg også den teknik, som gør, at stadig mere af det, vi skriver og læser, er korte umiddelbart forgængelige tekster, som affattes til øjeblikkeligt forbrug. Med nettet eksploderer ikke blot kommunikationens hastighed og rækkevidde, men også sprogets hastighed. Da Facebooks grundlægger, Mark Zuckerberg, for nylig proklamerede e-mailens snarlige død, var hans argument, at e-mails er alt for informationstunge i sammenligning med de stadige flydende strømme af momentan kommunikation mellem alt og alle, som nettet (og netbårne systemer om Facebook) har muliggjort.
Nettet indebærer, så vidt jeg kan se, en mindst lige så omvæltende revolution som i sin tid trykpressen. Og med mindst lige så omstyrtende og uoverskuelige konsekvenser for mennesker og vores samfund.
Umiddelbart ser den mest omvæltende konsekvens af nettet ud til at være alle de nye aktiviteter og livsstilsmønstre, som er blevet skabt af den tekniske mulighed for at kommunikere ubegrænsede mængder af informationer øjeblikkeligt og frit, hvortil kommer den tekniske mulighed for at gøre praktisk taget al kommunikation i verden øjeblikkeligt tilgængelig for alle. Begge disse muligheder er blevet udnyttet af de sociale medier, som i dag binder flere hundrede mennesker sammen i en virtuel verden fyldt med uendelige mængder information om snart sagt alle og enhver.
Begge muligheder er også blevet udnyttet af Wikileaks.
Slå maskinerne itu
Med Wikileaks aner jeg en omvæltning i omvæltningen. I hvert fald har vi nu på dramatisk vis fået demonstreret, at ingen information, som det er teknisk muligt at gøre øjeblikkeligt tilgængelige for alle  dvs. alle informationer, der foreligger i digital form  kan helgarderes effektivt imod, at denne mulighed realiseres. Imod menneskers lækager hjælper ingen digitale brandvægge. Og imod den tekniske mulighed for at sprede 400.000 sider eller fire millioner megabytes om hvad som helst til hvem som helst med at simpelt tryk på en tast findes ikke andre tekniske modtræk end ludittens: at slå maskinerne itu.
Da Daniel Ellsberg i 1969 ønskede at lække den hemmelige Pentagon-rapport, som afslørede USAs tvivlsomme metoder i Vietnam, var han først tvunget til at kopiere 7.000 sider maskinskrevne papirark, hvilket tog ham næsten et år, og siden måtte han få New York Times til at undersøge og publicere materialet, hvilket tog næsten to år yderligere (det skete i juni 1971). I dag ville det tage et sekund at downloade det samme materiale fra en server og lægge et ud på nettet.
Celle-opsplitning
En konsekvens af Wikileaks-erfaringen (at alt, som er digitalt, kan spredes øjeblikkeligt over hele verden) kan meget vel blive et samfund med en indsnævret offentlighed, med en øget lukkethed og med mange flere grænser. Virksomheder og myndigheder, som i dag baserer deres aktiviteter på  lagring og spredning af store mængder digital information, er i dag nødsaget til at tænke sig godt om og træffe deres forholdsregler  ja, måske endda ligefrem nødt til at støve de gamle papirarkiver af.
I det seneste nummer af det amerikanske tidsskrift The New Republic forudsiger Noam Scheiber, at Wikileaks vil medføre store virksomheders og organisationers opsplitning i mindre enheder, hvor ingen enkelt enhed har adgang til alle  andres data.
Omtrent som cellerne i en hemmelig spionorganisation kan ingen celle få at vide, hvad de andre ved og vice versa.Den åbne offentlighed vil dermed blive erstattet af serier af lukkede rum for de indviede.
I dette perspektiv vil epoken efter trykpressen muligvis komme til at minde om epoken før denne.
Göran Rosenberg er journalist, forfatter og uafhængig kommentator for Dagens Nyheter og Information
© Dagens Nyheter og Information Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",12.0,8. januar 2011,© Dagens Nyheter og Information Oversat af Niels Ivar Larsen
2375,/debat/2015/06/middagssamtalen-1,Middagssamtalen,Informations Debatredaktion," Folkemøde
Årets Folkemøde på Bornholm er i gang. Mens flere politikere bliver væk på grund af valget, er betjente fra hele landet strømmet til øen for blandt andet at passe på de kontroversielle udenlandske gæster.
Det røde synspunkt: Næste år bør vi overveje at flytte Folkemødet til Sicilien. Så slipper vi for at få ekstremisterne ind over grænsen, og de borgerlige kan få flygtningene at se ved selvsyn.
Det blå synspunkt: Tænk, at firedoble prisen på en flybillet fra den ene dag til den anden. Det er så glædeligt at se, at de frie markedskræfter også trives uden for København.
Bomben: Nu får bornholmerne endelig, hvad de beder om. Så kan det måske være, at vi slipper for at høre dem klage over, at vi ikke viste dem tilstrækkelig militær opmærksomhed under afslutningen af Anden Verdenskrig.
Valg
Valgkampens sidste uge er skudt i gang. De borgerlige partier markerer sig på udlændingeområdet, mens Socialdemokraterne forsøger at forklare vælgerne, at de har strammet asylpolitikken.
Det røde synspunkt: Thorning er selv flygtet fra Ishøj. Hvem skulle være bedre til at forhindre grænseoverløbere end hun?
Det blå synspunkt: Vi skal have udlændingedebatten tilbage på sporet … og Yahya Hassan ikke mindst. Et glimrende eksempel på konsekvenserne af fejlslagen integration. Ingen respekt for hverken det danske sprog eller blå slips.
Bomben: Og hvad med Divya Das? Selv TV 2 anerkender, at hendes hidsige temperament gør det aldeles svært at føre en sober debat med politikerne live.
Bestikkelse
Onsdag blev seks personer varetægtsfængslet i en sag om bestikkelse af ansatte i Region Sjælland og i Rigspolitiet, der ifølge efterforskerne blandt andet har modtager luksusrejser.
Det røde synspunkt: Korrupte betjente og statslige ansatte med fingrene nede i kagedåsen. Tænk, at vi tillader os at kalde saudierne middelalderlige.
Det blå synspunkt: Stop udviklingsbistanden til Lolland-Falster. De har for mange offentlige midler, når de otte år i streg kan finansiere luksusrejser og travbaneture, uden at nogen opdager det.
Bomben: Apropos – hvem har betalt Dot Wessmann for at forlade Morten Messesmidt midt i en valgkamp?
",0.0,13. juni 2015,"Det røde synspunkt: Næste år bør vi overveje at flytte Folkemødet til Sicilien. Så slipper vi for at få ekstremisterne ind over grænsen, og de borgerlige kan få flygtningene at se ved selvsyn."
1553,/debat/2015/10/topskattefaelden,Topskattefælden,Sebastian Dorset," Jeg er en swinger. Så er det ude. Altså ikke på den festlige, seksuelle måde, men på skattemåden. Jeg svinger mellem topskat og ikke topskat.
Nogle år går godt, andre år mindre, men jeg er fint tilfreds, bare så ingen bliver unødigt nervøse. Men jeg ved faktisk ikke, før jeg ser min årsopgørelse, om jeg er faldet i topskattefælden eller ej.
Og nu vil jeg så høre, om jeg er den eneste, der har det sådan? Jeg er klar over, at der er mange, der bliver snydt for det lille spændingsmoment i kraft af noget, der kaldes ’faste lønninger’ (et fænomen, der i freelancekredse betragtes som en myte på linje med påskeharen).
Men der må være nogen derude, der går psykisk ned og nægter at stå op om morgenen, hvis de bliver ramt af denne så frygtede topskat på en mere fast basis? Det får vi hele tiden at vide: Hvis det er motiverende at fjerne den, må den jo være demotiverende nu. Men er det så mig, der er dum og umoden, når jeg ikke holder vagtsomt øje med, hvornår min indtægt bringer mig ind under topskattens frygtede terrorregime?
Når man hører borgerlige økonomer udbrede sig om topskattens skadelige effekter på motivationen, får man i hvert fald indtryk af, at den hærger den danske arbejdsstyrke som en tsunami gennem en majsmark, og efterlader sig en horde af sukkende, udslukte mennesker i sit kølvand, der modløse sidder i deres undertøj og spiser morgenmadsprodukter direkte fra pakken.
Nu er jeg så heldig at have verdens bedste job og skal da slet ikke udelukke, at der findes folk, som keder sig på deres arbejde. Men hvis man sidder og bruger tid på at regne ud, hvad man tjener i timen, mens man arbejder, så vil jeg postulere, at det nok er jobbets kvaliteter og ikke topskatten, den er gal med. Det er mærkeligt, at det skulle være nødvendigt at gentage noget så indlysende, men arbejdet er så stor en del af vores identitet, at vi ikke kan undvære det: Ellers var vi tvunget til udelukkende at tale om vejret ved familiefester og tilbringe uudholdelige mængder tid med vores børn.
Ingen har vel et visitkort (hvis de stadig findes), hvorpå der står »Kejthåndet«. Eller: »Jeg spiller ukulele på hobbyplan«. Eller: »Glad for at se golf«?
Så jeg spørger helt oprigtigt, om de personer findes andre steder end i hovederne på borgerlige økonomer? Altså de mennesker, der laver cost-benefit-analyser af arbejdsdagen og ikke forlader hjemmet, hvis udkommet falder under er særlig grænse? Og hvis de ikke findes, kan vi så ikke lade være med at snakke mere om dem? De kan selvfølgelig få en årlig dag lige som julemanden og bemeldte påskehare, men kan vi for guds skyld (sic!) tage dem lige så lidt alvorligt?
Nu kan man selvfølgelig indvende, at der er så meget, jeg ikke forstår. Men hvis det at betale til den fælles kasse via sin skat er så demotiverende, hvordan kan det så være, at Danmark er et af de lande, hvor allerflest går på arbejde, når vi nu som ofte påstået (og sjældent påvist) har ’verdens højeste skattetryk’?
Kan det være, fordi det på alle tænkelige parametre kan betale sig at arbejde? Man får f.eks. det dér løn ud af det, og jo mere man arbejder, jo mere af den, får man. Uanset skatten. At lovgive efter de få, der ikke orker, er som at træne sine mavemuskler udelukkende ved hjælp af ironi: Det kan ikke udelukkes, det har en effekt, men sandsynligvis ikke den tilsigtede, og man får stødt en masse mennesker fra sig i processen.
Så har jeg en meget bedre plan til at øge arbejdsudbuddet: Hvis det får flere kontanthjælpsmodtagere i arbejde, at man tager pengene fra dem, så burde vi jo hæve skatterne markant. F.eks. topskat på først tjente krone. Så ville pengemanglen tvinge os til at knokle som aldrig før. Uden at være nationaløkonom vil jeg gætte på, at det ville give gode penge til fællesskabet.
Det ville selvfølgelig ødelægge mit lille spændingsmoment, når årsopgørelsen skulle åbnes. Men jeg er i forvejen ved at være træt af det dér swingerliv.
Sebastian Dorset er komiker.Klummen er udtryk for skribentens egen holdning
",70.0,12. oktober 2015,"Nogle år går godt, andre år mindre, men jeg er fint tilfreds, bare så ingen bliver unødigt nervøse. Men jeg ved faktisk ikke, før jeg ser min årsopgørelse, om jeg er faldet i topskattefælden eller ej."
3920,/debat/2014/10/viktor-philip-34-virkelige-magi,"Viktor Philip, 34: Den virkelige magi",Viktor Philip," Jeg sidder i min sofa og ser ud på træerne i haven. De er stærke og grønne, men cirka hvert tiende minut giver et gult blad slip, daler gennem luften og finder sig til rette i det voksende landskab af gul-brune blade på jorden. Det er fascinerende at sidde her i stilheden og se gennem vinduerne. 
Jeg lukker øjnene og tænker tilbage. På dengang det føltes som om min sjæl boede i en glasboks med tilduggede ruder. Alt hvad jeg så gennem dem var tåget, farverne var uklare. Figurende bestod af udefinerbare former, separeret fra mig selv. Jeg tænkte at jeg en dag ville komme ud af boksen, over på den anden side af glasset, blive en del af virkeligheden, blive et rigtigt, perfekt menneske, få mig en værdifuld tilværelse, eje et rigtigt, normalt, voksenliv.
Af og til samlede duggen sig i små plamager så det dryppede ned og der fremstod klare huller med udsyn. Men da jeg stod dér med fødderne i kondensvand og følte mig rigtigt vidunderligt i live, da blev mit åndedræt så vildt, for disse øjeblikke med udblik, eller indblik, var meget smukke i deres uforudsigelighed og min nydelses hastige, tunge åndedrag duggede straks klarhedskighullerne til igen, mens jeg desperat forsøgte at holde fast i skønheden, men måtte opgive, da alt snart igen var dugget til og hverdagen var kommet tilbage. Så jeg levede videre som før, trygt of godt i illusionen om seperationen af mig og verden derude og i idéen om hvad denne en skønne dag ville have at byde på.
Jeg åbner øjnene igen. Ude i haven falder endnu et gult blad af og daler langsomt ned gennem den vindstille luft. Gad vide hvorfor det lander lige dér, midt oven på alle de andre blade, i stedet for ude i busken ved hegnet. Det er fantastisk at se på. Der falder et blad af cirka hvert tiende minut. Og nabohuset overfor bliver mere og mere synligt, hvilket er lidt ærgerligt, men det det må man jo tage med. For nu ser jeg klart.
Ja, jeg ser klart, for vinduerne blev pudset én gang for alle med supersprit. Av, det stak og gjorde ondt! Spritten sveg. Det nye lys skar i øjnene. Dualismen fordampede og forgiftede luften. Men hvor var det flot, da først mine øjne åbnedes. Umiddelbart var min rektion at skrige og straks duggede ruderne til. Men så skete der noget, inden glassene dækkedes helt. Jeg kunne ikke råbe mere. Jeg følte, at nu måtte jeg stoppe op og radikalt ændre min strategi. Ændre min gamle vane. Så jeg stoppede. Forenede mig med min angst of mit ustabile åndedrag og mærkede det for første gang ikke som snappende efter luft, ikke som en stakåndet kamp for overlevelse, men som mig selv, helt ned i lunger og mave. Straks blev åndedrattet langsommere og jeg følte mig roligere.Og pludseligt så jeg for første gang helt tydeligt selve duggen foran mig, da den langsomt fordampedes. 
Idag, mens jeg sidder her i sofaen og skriver, er mit åndedrag finere, dybere og en tand mere varsomt. Jeg ser ud i virkeligheden og mærker den inde i mig selv. Der er ikke rigtigt forskel på derude og herinde. Jeg forsøger ikke at tale mig til hvem jeg er, jeg vil ikke vinde en kamp for at tænke mig selv stærkere. Jeg ser ud på træererne i min have, de er smukke i deres selvfølgelighed. Bladene giver slip, falder, ligger dér indtørrede og sammekrøllede, det er slut, og det er også smukt. Jeg ser på de grønne, der sidder godt fast og på de gullige som daler ned, jeg ser mig selv i dem og ved at jeg er et sted midt imellem. Og ved også at det ikke handler om at være imellem, men om at være.
Dermed ikke sagt at jeg ikke fortaber mig i forlystelser, som jeg jager i min ensomhed og bliver vred på, når de forlader mig. Dermed ikke sagt at jeg ikke stadig fester så sent, at jeg må kravle ind ad døren til arbejde næste morgen. Dermed ikke sagt at jeg ikke sukker opgivende når jeg i frokostpausen ser mig selv i spejlet og opdager en ny, lille rynke ved øjet, dermed ikke sagt at jeg ikke i tankerne gentager min mors ord fra dengang jeg var barn, da hun så på mig med hænderne på hofterne og spurgte ""hvad skal det dog ende med?"". Dermed ikke sagt at jeg ikke finder ensomhed i meningsløsheden og dermed ikke sagt at jeg ikke finder mening i netop at søge efter mening i den ellers så menigsløse ensomhed. Dermed ikke sagt at jeg ikke er en del af teatret med alle dets farver og facetter. Alt det er jo en del af livet. Men jeg ved dog nu, at det ikke er dér, jeg finder mig selv.
Ja, det sker da stadig at jeg udånder så kraftigt med vrede og smerte og utålmodighed, at vinduerne dugger til, men jeg ved dog nu, at selve duggen ikke er virkeligheden. Jeg ved nu, at jeg ikke behøver at hoppe på følelsesbølgen og ride derudaf, indtil jeg er faret vild og har glemt alt om hvem og hvad og hvor, før jeg endeligt tør se på landskabet, jeg står i og mærke smerten og glæden og livet i mit bryst.
Jeg ved dog nu at smerten og glæden og livet er lige hér og ikke behøver hverken at blive flygtet fra, jaget, fundet, forklaret eller bevist. Så jeg sætter mig tilrette og betragter fascineret duggen bygge sig op på vinduerne et øjeblik. Det er egentligt også flot, når man ser på det med åbne øjne. Når den virkelige, eksistentielle smerte og skrøbelighed hverken bliver løbet fra eller dvælet ved, men i stedet bliver mødt ligesom glæden, åbent, boblende, nu. Så forsvinder den så pludseligt som den kom, inden jeg når at tænke på den, snart er vinduerne igen gennemsigtige og jeg ser træerne. 
For mig er det det handler om, at være i trediverne.At have mistet håbet om fremtidens paradis. Det lyder trist, men det er det ikke. For I stedet har jeg åbnet øjnene og fundet en hel ny dybde og sanselighed i nuet. Og er på den måde fundet hjem til mig selv. 
Her sidder jeg så i min sofa, sunket hen i tanker om mig. Når jeg sådan skriver det ud på papir og dermed forestiller mig selv siddende her, som jeg jo altså også virkeligt sidder her, ja så føles det mærkeligt. Det giver mig en følelse af fremmedgjorthed. At tænke på mig selv. At tænke mig til min egen eksistens. Og jeg tror, det er her pointen ligger.
For hvis jeg tænker over mig selv og dermed bedømmer, hvor jeg er i livet, så er jeg ikke altid tilfreds. Mit liv kunne se bedre ud. Jeg kunne tjene flere penge. Være mere arbejdsom. Se bedre ud. Være yngre. Bo bedre. Være en bedre ven. Og hvorfor har jeg ikke en at dele mit liv med? Jeg har ingen børn. Hvad har jeg egentligt udrettet? Og så bliver jeg hurtigt deprimeret. Mit ego vokser sig på ingen tid stort og skrøbeligt. Jeg føler mig utilfreds og bliver min egen hårde dommer. Det tror jeg mange kender til. At vurdere sig selv, som om man kunne se sig selv udefra. Hvilket er lidt absurdt, selvom det jo er en enormt gavnlig og vigtig egenskab i forhold til at udvikle sig og forbedre sig selv og sit liv. Men det kan nemt blive for meget. For der er også andet i livet end tanker. 
At stoppe med at tænke på mig selv som et billede, eller som en idé, har været befriende. At indse at livet er dyrebart og at det er hér lige nu. At mærke mig selv, min egen eksistens, som en lille, men væsenlig del af naturen, i stedet for at være besat af idéen om min person. Fordi man i trediverne bare ikke kan tænke på sig selv på den måde, uden at komme til at græde over, at man ikke er blevet til mere af den idé, man engang troede man en dag ville legemliggøre. Men også fordi det er fantatisk, at indånde den friske luft helt ned i maven lige nu, i takt til nuets musik, i stedet for at gemme luften til senere. Fordi det er dejligt at stole på livet og indse, at jeg selv ikke er hverken større eller mindre end dét.Men at det er her, udenfor og indeni. 
Så nu vil jeg tage en dyb indånding og komme igang med resten af dagens gøremål. Velvidende at oplevelsen lige nu er mindst ligeså vigtig som målet, for her i trediverne er det blevet mig klart, at jeg ikke kan leve for evigt. Jeg har mistet håbet om paradis og jeg tror ikke rigtigt på trolddom og magi længere. Så derfor vælger jeg den virkelige magi, den der er overalt lige nu, i dig, i naturen og i mit eget åndedrag.
",0.0,22. oktober 2014,"For hvis jeg tænker over mig selv og dermed bedømmer, hvor jeg er i livet, så er jeg ikke altid tilfreds. Mit liv kunne se bedre ud. Jeg kunne tjene flere penge. Være mere arbejdsom. Se bedre ud. Være yngre. Bo bedre. Være en bedre ven. Og hvorfor har jeg ikke en at dele mit liv med? Jeg har ingen børn. Hvad har jeg egentligt udrettet? Og så bliver jeg hurtigt deprimeret. Mit ego vokser sig på ingen tid stort og skrøbeligt. Jeg føler mig utilfreds og bliver min egen hårde dommer. Det tror jeg mange kender til. At vurdere sig selv, som om man kunne se sig selv udefra. Hvilket er lidt absurdt, selvom det jo er en enormt gavnlig og vigtig egenskab i forhold til at udvikle sig og forbedre sig selv og sit liv. Men det kan nemt blive for meget. For der er også andet i livet end tanker. "
10790,/debat/2012/01/skodsborg-skidt-eksempel,Skodsborg er et skidt eksempel,Mikkel Warming," I Informations artikel den 4. januar om Barnets Reform bliver Skodsborg observationshjem brugt som eksempel på, at døgninstitutioner lukker, fordi flere børn kommer i pleje frem for på institution.
I artiklen står der, at antallet af børn i Skodsborgs målgruppe, der bliver anbragt på døgninstitutioner er faldet med 47 procent, når man sammenligner første kvartal af 2010 med første kvartal af 2011.
Det er helt klart et meget bekymrende tal, og problemstillingen, som Information rejser, er helt relevant. Sagen er bare, at Skodsborg er et rigtigt dårligt eksempel på denne problematik.
Det er som at sige, at Nørreport skal lukke på grund af problemer med sporarbejde i Vestjylland. I København ser tallene nemlig helt anderledes ud. Her er der ikke blevet anbragt færre børn fra Skodsborgs målgruppe på døgninstitution i den omtalte periode.
Skodsborg lukker, fordi vi i København har to andre institutioner, som tager sig af samme målgruppe som Skodsborg, og fordi vi samlet set har flere døgninstitutionspladser til målgruppen, end vi har brug for.
Bedre institutioner
De to andre institutioner er Wibrandtsvej Børne- og Familieinstitution og Observationshjemmet Glostrup, og de er så gode, at Københavns Kommunes psykologer, familiebehandlere og socialrådgivere de senere år i højere grad har valgt de to frem for Skodsborg.
Taksterne er i øvrigt de samme for alle tre institutioner, så det er altså ikke billigere for Københavns kommune at anbringe børnene på Wibrandtsvej eller Glostrup end at anbringe dem på Skodsborg.
Københavnske småbørn, der har brug for professionel døgnbehandling, vil også efter Skodsborgs lukning få hjælp på en højt specialiseret døgninstitution, og det er meget vigtigt for mig at slå fast, at ingen børn i København får dårligere behandling af, at Skodsborg lukker.
Wibrandtsvej Børne- og Familieinstitution og Observationshjemmet Glostrup er to fremragende institutioner, som jeg selv, Københavns sagsbehandlere og Københavns kommunes socialudvalg har stor tillid til.
 
Mikkel Warming, socialborgmester (Ø)
",5.0,6. januar 2012,"Wibrandtsvej Børne- og Familieinstitution og Observationshjemmet Glostrup er to fremragende institutioner, som jeg selv, Københavns sagsbehandlere og Københavns kommunes socialudvalg har stor tillid til."
12162,/debat/2011/05/flere-ord-folkeskolen,Ikke flere ord om folkeskolen,Camilla Møller," Skolerådets formandskab antyder i Information 13. maj, at der er hjælp på vej til os lærere i folkeskolen i form af et nyt sæt mål, der blandt andet skulle være »...motiverende og enkle at følge op på og danner seriøse målsætninger for hver enkelt elev«.
Men vi kan jo ikke undervisningsdifferentiere, sådan som loven foreskriver, hvis ikke vi har opstillet nogle mål for vores undervisning, som er tilpasset hver enkelt elev i klassen. Det siger sig selv, så derfor forekommer disse i vid udstrækning allerede ude i skolerne.
At det ikke altid er så nemt at indfri, er en helt anden historie, som jeg tvivler på, at et nyt sæt mål kan løse. Men det er ikke desto mindre her kernen af problemet ligger. For vi ved jo godt, hvad det er, eleverne skal lære.
Et nyt sæt målsætninger vil bare gøre os lærere endnu mere frustrerede. Vi har ikke brug for det, for vi er uddannet til selv at omdanne det, der står i Fælles mål til nærværende og konkrete mål for undervisningen.
Når vi støder ind i vanskeligheder med en elev, der har svært ved eksempelvis at læse, kan det meget ofte løses i samarbejde med forældrene, fordi langt de fleste forældre er villige til at gøre en ekstra indsats for deres børn på lærerens opfordring og med lærerens professionelle vejledning til, hvordan de kan gribe det an.
Og det er helt nødvendigt, at vi samarbejder tæt med forældrene. Men der findes forældre, som ikke responderer, når vi opfordrer til et samarbejde, fordi de ikke har overskuddet, kompetencerne eller måske sproget. Det er ofte her, vi spiller fallit. Og så hjælper det ikke at slå op i et hæfte og læse om, hvad det nu var eleven skulle have lært ifølge målene.
Professionalisme
Det, vi har brug for er at få sat vores professionalisme i spil. Det kunne være i form af didaktiske diskussioner og møder med vores kollegaer. Så kan vi blive i stand til at observere undervisningen hos hinanden med henblik på at hjælpe med finde en løsning på, hvordan vi når bedre ud til de svageste børn, som ikke har lært, det de skulle. Ofte på trods af forskellige didaktiske tiltag fra lærerens side, fordi forældrene ikke magter samarbejdet.
Flere ord på papir fra velmenende mennesker, der ikke har sat deres ben bag katederet i folkeskolen i mange år er spild af tid og kræfter. Løsningen skal findes inden for skolens mure, eftersom vi lærere er ret ambitiøse, og ingen skal komme og fortælle os, at vi ikke ved noget om det, vi går og gør hver dag.
Som skoletrætte børn lukker vi ørerne, hvis ikke der bliver udvist oprigtig interesse i, hvad for en hjælp vi har brug for for at kunne løfte og rumme alle børn. Vores ambitioner fejler ikke noget.
",15.0,23. maj 2011,"Og det er helt nødvendigt, at vi samarbejder tæt med forældrene. Men der findes forældre, som ikke responderer, når vi opfordrer til et samarbejde, fordi de ikke har overskuddet, kompetencerne eller måske sproget. Det er ofte her, vi spiller fallit. Og så hjælper det ikke at slå op i et hæfte og læse om, hvad det nu var eleven skulle have lært ifølge målene."
10524,/debat/2012/02/laeserbreve-9,Læserbreve,Informations Webredaktion," Væk med bilkøerne
Anne Vang, børne- og ungdomsborgmester, København (S)
Trængselsafgift er et af de mest visionære politiske projekter i Danmark og vil ifølge Vejdirektoratet forkorte den tid, der spildes på indfaldsvejene i hovedstadsområdet, med op mod halvdelen.
Modstandere af projektet har beskrevet trængselsafgifter som erhvervsfjendske. Det er forkert. Da London indførte trængselsafgifter, var erhvervslivet imod. I dag er de glade, og det har forbedret deres økonomi, fordi de ikke skal aflønne fragtchauffører for at sidde i kø på indfaldsvejene.
Måske er det dog kun Venstres Martin Geertsen, der går til sådanne yderligheder som at hævde, at der slet ikke skulle være noget problem med bilkøer i hovedstaden.
Geertsen har da ret i, at der har været et svagt fald i biltrafikken under krisen de seneste år. Men han balancerer på kanten af det uvederhæftige: Trafikken er steget med 20 procent i hovedstadsområdet siden år 2000 og forventes at stige med yderligere 30 procent de næste 20 år.
Der vil altid være en vis modstand mod forandringer i starten. Bare tænk på Strøget i København. Da det skulle gøres til gågade, gik erhvervslivet på barrikaderne, fordi de mente, at et bilfrit Strøget ville ødelægge dem. I dag er vi glade for Strøget. Og vi bliver glade for trængselsafgifter.
Ansattes frihed skal sikres
Jes Fabricius Møller, Humanistiske Fakultet, KU
I et interview 12. februar siger dekan for det humanistiske fakultet på Aarhus Universitet, Mette Thunø: »Der er ikke og har aldrig været nogen fra Aarhus Universitet, som er blevet hverken truet eller har fået advarsler, fordi de er gået til medierne og har diskuteret deres fag«.
Dekanen behøver dog ikke lede længe efter et eksempel på en medarbejder fra Aarhus Universitet, der af ledelsen er blevet advaret om at ytre sig i offentligheden, for tidligere i selv samme interview siger hun nemlig følgende:
»Jeg må selvfølgelig kommentere på, at ligegyldigt om man kommer fra universitetsverdenen eller fra en anden offentlig institution, så har det konsekvenser at køre en diskussion i pressen«.
Dekanen truer åbenlyst sine ansatte til tavshed, og truslerne virker. Der er udtrykt megen hård intern kritik af Aarhus Universitets ledelse, men det er næsten udelukkende pensionerede medarbejder, der tør ytre kritikken offentligt.
Ytringsfriheden på universiteterne bør imidlertid være en integreret del af forsknings- og undervisningsfriheden. Af hensyn til de universitetsansattes fremtidige arbejdsvilkår må den politiske og juridiske myndighed garantere denne frihed og gribe ind over for Thunøs regimente.
På pakken med Margrethe
Egon Jensen, Søborg
Som ryger er jeg virkelig glad for de pæne, photoshoppede billeder, der fra nu af pynter cigaretpakker.
Jeg frygtede ellers, at man ville sætte et billede af Danmarks mest kendte storryger og statsoverhovedet på. Dét havde virkelig været afskrækkende.
Farlig mistillid til styrelserne
Jens Kristian Gøtrik, læge
Informations leder 11. februar beskæftiger sig med nedlæggelsen af Institut For Rationel Farmakoterapi (IRF). Lederskribent Kristian Villesen antager, at de opgaver IRF har haft hidtil, ikke vil kunne varetages af den nye Sundhedsstyrelse.
Der bruges som eksempel Statens indkøb af influenzamidlet Tamiflu til influenzaberedskabet, hvor det angiveligt var en læge fra IRF, der som en af de eneste kritiserede indkøbet.
Men det var faktisk Sundhedsstyrelsen, der rådede regeringen til at holde indkøbet af Tamiflu på et meget lavt niveau sammenlignet med en række andre lande, og jeg var i min egenskab af daværende medicinaldirektør engageret i at advare mod en tro på Tamiflu som et vidundermiddel.
Blandt andet Storbritannien var førende med indkøb, på trods af eksistensen af National Institute for Health and Clinical Excellence (NICE), som Villesen gerne så kopieret i Danmark.
Det er foruroligende, at han på forhånd anser det for usandsynligt, at Sundhedsstyrelsen vil kunne levere den nødvendige uafhængige sundhedsfaglige rådgivning, også vedrørende anvendelse af lægemidler.
Det problem, man burde fokusere på, er derfor ikke nedlæggelsen af IRF, men hvorvidt Sundhedsstyrelsen og andre faglige styrelser har de rette betingelser for at yde uafhængig rådgivning.
Reich bliver misforstået
Michael Nissen, København
Lotte Folke Kaarsholms (LFK) anmeldelse af Turners Reich-biografi 11. februar er spækket med faktuelle fejl og giver et fuldstændigt misvisende billede af, hvem Reich var, og hvad han har bidraget med.
Reich har skrevet to bøger, til hvilke en del af titlen er Die Funktion des Orgasmus, den ene er fra 1927, og den anden fra 1942. Det er to vidt forskellige bøger, og det er den sidstnævnte, der er oversat til dansk. Dette ville LFK have opdaget, hvis hun havde læst de, bøger, hun henviser til.
Reich har aldrig hævdet, at han kunne helbrede kræft, tværtimod betonede han igen og igen, at han ikke kunne helbrede kræft. At skrive at Reichs behandling af den danske patient, som også er beskrevet i Orgasmens funktion fra 1942, »for det meste af resten af verden kom til at stå som Reichs afsked med rationaliteten«, er noget af en påstand. Denne behandling var begyndelsen på udviklingen af den kropsorienterede psykoterapi, som i dag udøves af psykologer, psykiatere og psykoterapeuter verden over.
De vegetative strømninger, der beskrives er ikke mere mystiske end de fænomener, som mange oplever til yoga eller tai-chi. Det faktum at Reich i sine sidste år blev psykotisk, er irrelevant for anmeldelsen, og er kun med til at tegne et misvisende billede af Reich.
EU er usund stordrift
Kjeld Lykke, København
Det er tankevækkende, når præst og tidligere radikal landsformand Asger Baunsbak-Jensen i et interview 13. februar gør opmærksom på, at der i 1970 i Danmark var 13.000 kommunalbestyrelsesmedlemmer.
I dag er der 2.500 tilbage, og politikerne har planer om at reducere dette antal yderligere. Det er sympatisk, at Banunsbak-Jensen gør op med tilbedelsen af stordrift og tager afstand fra, at offentlige institutioner styres af anonyme embedsmænd.
At udøve markedstænkning og agere som et multinationalt selskab skader f. eks. den frie forskning på universiteterne. Hvad skal vi dog med disse rædselsfulde professionelle bestyrelser?
Der advares mod, at alternativet lurer: et diktatur tilpasset markedsmekanismen, som det kendes i Kina.
Men alt det, Baunsbak-Jensen så rigtigt og fint tager afstand fra og advarer mod, er præcist det, som har været under udvikling og eskaleret i EU i dets mere end 50 års regimente. Jeg kunne dog ikke læse, at han skulle være modstander af EU.
Jeg kunne heller ikke læse, at han arbejdede for at få en folkeafstemning om EU’s finanspagt, hvor danske folkepensionister til sidst ender med at betale for uansvarlig græsk økonomisk adfærd og statsbankerot.
Jeg ved godt, at man som teolog er vant til at leve med paradokser og absurditeter. Så måske ligger svaret dér.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,18. februar 2012,"Reich har skrevet to bøger, til hvilke en del af titlen er Die Funktion des Orgasmus, den ene er fra 1927, og den anden fra 1942. Det er to vidt forskellige bøger, og det er den sidstnævnte, der er oversat til dansk. Dette ville LFK have opdaget, hvis hun havde læst de, bøger, hun henviser til."
10506,/debat/2012/02/its-the-democracy-stupid,"It’s the democracy, stupid!",Pia Bang og Andreas Mulvad," Det liberale demokrati er under pres. Efter tre årtier med uhæmmet kapitalisme er verden i dyb krise. Ikke blot økonomisk, men også politisk: Det liberale repræsentative demokrati er mange steder under pres – både fra oven og fra neden.
Presset ovenfra udmønter sig i kupforsøg mod demokratiet begået af den økonomiske elite. I Grækenland og Italien har eliten haft held til at indsætte teknokratiske, bankvenlige regeringer, der uden dikkedarer kan gennemføre de benhårde nedskæringspakker, som de folkevalgte regeringer – meget forståeligt – ikke kunne finde demokratisk opbakning til.
Presset nedefra kommer til udtryk i spontane anti-parlamentariske protestbevægelser, såsom den amerikanske Occupy Wall Street-bevægelse, der opsamler folkelig frustration over det politiske systems manglende evne og vilje til at honorere befolkningernes krav om retfærdighed og straf til de spekulanter, der skabte krisen.
Internationalt set er det liberale demokrati altså under angreb fra to sider. Men der er en principiel forskel på de to former for modstand. Indsættelsen af teknokratiske regeringer i Italien og Grækenland er en ny variant af en gammelkendt elitestrategi fra mellemkrigstidens Europa. Man undergraver demokratiet, så snart det står i vejen for at føre den økonomiske elites vilje ud i livet.
De brede folkelige protester vendt mod politikerne er derimod et udtryk for, at demokratiet i sin nuværende liberale form er impotent og ude af stand til at varetage befolkningsflertallets interesser.
Mens eliten reagerer mod det, den ser som et overskud af demokratisk indflydelse – ’det der med at spørge folk bliver altså alt for bøvlet – lad os nu bare få høvlet de nødvendige offentlige besparelser igennem’ – er Occupy Wall Street-bevægelsen en protest mod underskuddet af demokratisk indflydelse.
Reel deltagelse
Den aktuelle strid mellem elitens snu antidemokrater og desillusionerede aktivister giver den moderne socialisme en vigtig opgave: At overbevise om, at løsningen er at forbedre og udvide demokratiet, ikke at opgive det.
Men hvad vil det konkret sige at forbedre og udvide demokratiet? Her kan moderne socialister verden over med fordel prioritere to forslag, der vil forandre det skrantende liberale demokrati til et tidssvarende republikansk demokrati med rødder i de idealer, der lå til grund for eksempelvis bystaten Athens antikke demokrati, den franske republik efter revolutionen i 1789 og den spanske folkerepublik, som blev knust af Franco i 1939.
Det første forslag er at indføre en grundlovssikret basisindkomst, borgerløn, for alle statsborgere. Det vil dels afhjælpe den materielle fattigdom og forenkle systemet af overførselsindkomster. Dels vil det sikre, at lønarbejde bliver noget, som mennesker påtager sig af lyst – og ikke, som det ofte er tilfældet i dag, fordi de er tvunget til det for at kunne overleve.
Den vigtigste demokratiske gevinst ved borgerløn er dog, at den erstatter menneskers formelle ret til at deltage i den demokratiske beslutningsproces med en faktisk mulighed for at deltage. De får nemlig både tid og ressourcer til at yde en indsats. Med retten til borgerløn følger naturligvis en borgerpligt til jævnligt og aktivt at engagere sig i demokratiet – det er ikke nok blot at stemme hvert fjerde år.
Det filosofiske grundlag for borgerlønnen skal findes i den klassiske republikanske forståelse af frihed, som peger på, at individer kun kan blive frie borgere, hvis deres materielle eksistens er sikret politisk. Første gang dette ideal blev ført ud i livet findes var i Antikkens Athen, hvor de fattiges parti – demokraterne – indførte daglønninger for udført politisk arbejde til ubesiddende borgere, såsom håndværkere og ufaglærte arbejdere. Det sikrede, at det politiske liv også blev åbnet for menigmand, og ikke kun var for de velhavende. Det er moderne socialisters opgave at gøre opmærksom på, at den økonomiske elite fortsat dominerer demokratiet. De fleste mennesker har for travlt med arbejdet til at engagere sig aktivt i politik. Men har du masser af penge, kan du alligevel sikre dig politisk indflydelse.
Det er for eksempel tankevækkende, at det eneste nye parti, Danmark har fået, siden den økonomiske krise begyndte i 2008, er Liberal Alliance, som er finansieret af Saxo Bank og taler spekulanternes sag.
Indførelsen af en borgerløn vil ikke i sig selv løse alle demokratiets problemer, men den vil være et stort skridt på vejen væk fra den skævhed i indflydelse, som har ført til, at det er de rigeste få, der former den politiske dagsorden.
Stæk dominerende elite
Det andet forslag går ud på at indskrænke én – og kun én – af de klassiske liberale frihedsrettigheder, nemlig retten til privat ejendom. Ikke ved at afskaffe den en gang for alle og nationalisere alle virksomheder som i Sovjetunionen, men ganske enkelt ved at indføje en paragraf i Grundloven, der påpeger, at demokratiets beslutningsmagt principielt er overordnet retten til privat ejerskab over kapital, jord og virksomheder.
I stedet for som i det liberale demokrati at fastholde retten til privat ejendom som et helligt og uantasteligt princip, forvandles spørgsmålet om, hvem der skal eje hvad, dermed til et åbent politisk spørgsmål.Paragraffen indebærer, at den demokratiske republik forbeholder sig retten til på legitim vis at afprivatisere eksempelvis naturressourcer, jordbesiddelser, store virksomheder eller gevinster af finansiel spekulation. Dermed bringes de under offentlig kontrol.
Paragraffen medfører derimod ikke, at den kapitalistiske markedsøkonomi afskaffes ved et trylleslag og erstattes af planøkonomi. Det handler blot om, at et demokratisk befolkningsflertal skal have den mulighed at gribe ind i tilfælde, hvor private aktører har fået så stor magt, at de reelt kan sætte demokratiet ud af spil.
Et godt eksempel er USA og Grækenland, hvor investeringsbanker som Goldman Sachs er sluppet af sted med at diktere, at krisen skal løses med generøse bankpakker, der gavner de allerrigeste, kombineret med dybe offentlige nedskæringer for de mange. Her ville en grundlovsparagraf, der gør det muligt for et befolkningsflertal at tage spekulanternes enorme kapitalgevinster tilbage, forvandle det bestående demokrati fra en hul paradeforestilling til et potentielt effektivt krisehåndteringsværktøj.
En sådan paragraf vil ikke i sig selv afskaffe kapitalismen – langt fra. Men den vil udvide demokratiets råderum så meget, at socialismens vision om ejerskab i fællesskab kan realisere, i det omfang et befolkningsflertal er med på ideen.
Opsang til venstrefløjen
I vores egen andedam har de to socialistiske partier, SF og Enhedslisten, nu mere parlamentarisk indflydelse end nogensinde før. Alligevel er det som om, at det liberale demokratis begrænsninger sætter en stopper for, at en moderne socialisme for alvor kan komme i offensiven. Foreløbig har de rigeste og bankspekulanterne i hvert fald sluppet af sted med at løbe fra regningen for den krise, som deres egen grådighed har skabt. I stedet har den økonomiske smalhals ramt det brede flertal af den danske befolkning.
I den situation kan det være nyttigt at huske på, at moderne socialisme bygger på en stadig uafsluttet historisk kamp for demokratiet som værn mod de rigestes herredømme. Og derfor siger vi til os selv – men så højt at Johanne, Villy og Thor, og alle de andre på den danske venstrefløj kan høre det: It's the democracy, stupid!
 
 
 
Pia Bang er stud. scient. soc. og Andreas Mulvad er master i kulturgeografi




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",35.0,22. februar 2012,"Den aktuelle strid mellem elitens snu antidemokrater og desillusionerede aktivister giver den moderne socialisme en vigtig opgave: At overbevise om, at løsningen er at forbedre og udvide demokratiet, ikke at opgive det."
451,/debat/2016/04/boernene-taber-naar-venstre-kopierer-britiske-skole,"Børnene taber, når Venstre kopierer den britiske skole",Vibeke Greby Schmidt," Ved siden af mine studier har jeg det seneste år arbejdet med 7.-9.-klasse-elever på nogle af Londons mest belastede skoler. Og aldrig har jeg været så stolt af og glad for det danske system.
Muna er 14 år og kommer fra en somalisk familie med 14 søskende og to forældre uden arbejde. Hun kom til England som niårig uden at kunne et ord engelsk og har kæmpet sig op til at kunne følge godt med i timerne.
Problemet er, at hun nok aldrig kommer i gymnasiet. Hendes skriftlige engelsk er ikke godt nok, og alle eksaminer er skriftlige. Chancen for, at hun får minimum karakteren C i de fem fag, det kræver for at komme i det britiske svar på gymnasiet, er meget lille.
Nogle vil mene, at hun så slet ikke egner sig til gymnasiet, men Muna elsker skolen, har læst Dickens og elsker matematik og fysik. Og hun skal nok komme efter det med sproget. Alligevel skal jeg stå og fortælle hende, at hendes bedste mulighed er praktik i et supermarked.
I Danmark var hun snildt blevet erklæret gymnasieegnet – sådan har jeg længe tænkt ved mig selv. I Danmark har børn nemlig længe haft muligheden for at finde deres vej gennem folkeskolen uden at blive straffet for at være bagud; det kan jo skyldes så mange faktorer end rent akademisk talent. Indtil nu.
Debatten om adgangskrav til danske gymnasier er i fuld gang, og i går præsenterede regeringen sit forslag om et adgangskrav til gymnasierne på karakteren 4. Meget tyder på, at vi i fremtiden får et system, der minder om det britiske.
Frygt for at dumpe
Er det virkelig det, vi vil? Vil vi have flere børn som 12-årige Max, der med et skævt smil dækker over en frygt for fremtiden, jeg indtil nu ikke har mødt I Danmark?
Max havde rigtig svært ved at koncentrere sig, da han begyndte i skole i London. Han kommer fra en familie med alkoholisme. Det resulterede i, at han blev placeret i såkaldte bottom-sets i alle sine fag: klasserne for de elever, der har svært ved et fag, og som ingen lærer gider at have.
Max vil gerne i en bedre klasse, men tør han ikke af frygt for at dumpe en eksamen, hvilket vil betyde det endelige farvel til gymnasiedrømmen. Hos ham, som hos så mange andre britiske børn, har jeg helt ned til 5. og 6. klasse oplevet stress og frygt for afgangsprøverne, der fylder mere end glæden ved undervisning og ved at lære.
Unuanceret gennemsnit
Danske børn har deres problemer, og undervisningen er ikke altid den fornøjelse, den burde være. Men i det mindste kan en lærer med rette sige, at det hele ikke handler om karakterer, men også om at lære. Det er da det vigtigste, vi kan give vores børn i skolen: nydelsen ved at lære.
Undersøgelser fra Undervisningsministeriet viser, at henholdsvis 4.000 og 18.000 nuværende gymnasieelever ikke ville være kommet ind med adgangskrav på 4 eller 7. Samtidig offentligjorde Undervisningsministeriet i 2012, at børn, der er blevet erklæret ’uegnet’ til ungdomsuddannelse, ikke har signifikant højere frafald på uddannelsen end de ’egnede’.
Læs også: En genudsendelse af den store karakterkamp
Karaktergennemsnit giver et endnu mere unuanceret billede af eleverne. I stedet burde man fokusere på bedre vejledning gennem skolen og vise mulighederne for dem, der kunne drage mere nytte af alternativer til ungdomsuddannelserne – og det kan man ikke aflæse udelukkende ud fra et karaktergennemsnit.
28 procent bliver erklæret ’ikke uddannelsesparate’ i 8. klasse, men indsatsen for at hjælpe eleven med at blive parat er i høj grad mangelfuld. Men de såkaldte turboforløb, som Egmont Fondens ’Lær for livet’, der fokuserer på at løfte anbragte børn, har vist utrolige resultater.
4 dækker over forskelle
Ens faglige niveau i folkeskolen fortæller ikke altid hele historien om ens evner og interesser. Min egen bror blev erklæret måske egnet, fordi han var en ballademager fuld af drengestreger, men er nu partner i et prestigefyldt advokatkontor.
Et snit på under 4 dækker over så mange forskelle, og at skære alle over en kam øger ikke kvaliteten af vores gymnasier. Du gør dem bare mere eksklusive for børn, der som mig elskede at læse Herman Bang i 5. klasse, mens du udelukker dem, for hvem skolen er en kamp, fordi alt uden for skolen er en kamp.
Den danske folkeskole er unik med sin frihed og fokus på læring frem for performance. Der er mange eksperter, der sikkert kan komme med en masse beregninger, men hvis der er noget, min uddannelse inden for kvantitativ finans har lært mig, så er det, at man altid kan få tallene til at vise, hvad man vil have dem til. Og det kræver mere end bare tal at forudse de konsekvenser, som adgangskrav til gymnasierne vil have for hele skolesystemet.
Jeg ved bare, at jeg glæder mig over at høre fra mine tidligere elever i Danmark, der begynder på universitetet på trods af 2,4 eller 3,8 i snit fra folkeskolen. Og jeg håber, jeg får mulighed for at opleve det igen i fremtiden
Vibeke Greby Schmidt studerer i London




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,7. april 2016,I Danmark var hun snildt blevet erklæret gymnasieegnet – sådan har jeg længe tænkt ved mig selv. I Danmark har børn nemlig længe haft muligheden for at finde deres vej gennem folkeskolen uden at blive straffet for at være bagud; det kan jo skyldes så mange faktorer end rent akademisk talent. Indtil nu.
2922,/debat/2015/03/farvel-big-brother,Farvel Big Brother,Peter Lauritsen," Danskerne bliver overvåget som aldrig før. Overvågningskameraer følger enhver bevægelse. Oplysninger om, hvor vi er, og hvem vi ringer til, bliver opsamlet og gemt. Hver gang vi køber ind, bliver det registreret. Og det offentlige holder styr på vores sundhed, sociale forhold, økonomi, kriminelle løbebane og meget mere. Men selv om overvågningen er massiv, venter Big Brother ikke lige om hjørnet. Tværtimod indebærer overvågning i lige så høj grad omsorg og service – og så er den i øvrigt ikke nær så effektiv, som vi ofte forestiller os.
George Orwells roman 1984 bliver muligvis ikke læst i samme omfang, som den gjorde engang. Alligevel ligger dens pessimistiske tone som et baggrundstæppe for vores forståelse af overvågning. Orwell beskriver således et samfund, hvor den allestedsnærværende overvågning har ødelæggende konsekvenser. Overvågningen er hos Orwell den totalitære stats fornemste redskab, den er kærlighedens antistof.
Big Brother ser alt. Der er ingen steder, man kan gemme sig. Alt registreres, og Big Brother omsætter effektivt den enorme informationsmængde til et køligt overblik og derefter til arrestationer og tortur. Big Brother har tydeligvis ikke oplevet at drukne i data, og han kender ikke til underbelyste, ubrugelige overvågningsbilleder.
Orwells spøgelse
Selv om Big Brother er fiktion, kan man nemt genfinde Orwells overvågningsforståelse i den nuværende debat. Tydeligst selvfølgelig hos dem, der per definition er modstandere af overvågning. Det er dem, der er sikre på, at overvågning i sig selv fører til totalitarisme, og det er dem, der skatter deres privatliv højere end alt andet. Hvad privatliv så egentlig er for noget, må stå hen i det uvisse. Det defineres næsten aldrig, men bruges som trumf mod alle andre argumenter.
Men det er ikke kun hos modstanderne, at den orwellske overvågningsforståelse dominerer. Paradoksalt nok findes den også hos mange fortalere. De synes også at mene, at overvågningen er effektiv, og netop denne effektivitet vil de udnytte til at bekæmpe terrorisme, knivdrab, graffiti og forkert affaldssortering. Der er ikke det problem, som overvågningen ikke kan løse, hvis blot vi vil. Og det vil fortalerne, men hele tiden med opmærksomhed på, at for meget overvågning er farligt. Også fortalerne mener, at Big Brother er en risiko – bare ikke lige nu. Det er derfor, at overvågningen kan anvendes symbolpolitisk. Ved at pege på overvågning som en løsning viser man, at man er villig til at tage skrappe midler i brug. Overvågning giver potens.
Så i virkeligheden diskuterer fortalere og modstandere med samme udgangspunkt, og de benytter samme skala. Overvågning er effektiv, men hvis vi får for meget af den, bliver den farlig og totalitær.
Problemet er imidlertid, at så længe vi bevæger os på denne akse, får vi aldrig en nuanceret forståelse af, hvad overvågning er, og derfor bliver debatten steril, og de politiske beslutninger derefter.
Overser fordelene
Vejen frem er for det første at droppe den automatiske sammenhæng mellem overvågning og totalitarisme. Der er ikke noget, der tyder på, at jo mere overvågning, vi får, des mere udemokratisk et samfund kommer vi til at leve i. Hvis det var tilfældet, ville vi for længst have overskredet demokratiets grænser. Vi har ekstremt meget overvågning allerede i dag, men ingen kan med nogen rimelighed sige, at vi lever under Big Brothers diktatur.
Dertil kommer, at frygten for totalitarisme og det nogle gange maniske fokus på privatliv får os til at overse de positive konsekvenser, som overvågning kan have. Der er overvågning, der giver os et ordentligt sundhedsvæsen, rimelig skatteindbetaling og retfærdig udbetaling af sociale ydelser. Overvågning medvirker også til at fange kriminelle, og den gør, at vi kan passe bedre på vores børn.
Dette er muligheder, som vi allerede udnytter, og det skal vi blive ved med. Og vi skal ikke altid møde nye tiltag med en automatreaktion om, at overvågningen truer vores privatliv. Hvis det virkelig var tilfældet, at overvågning altid tager privatliv fra os, må man tro, at vi for blot få generationer tilbage var så private, at vi har været alene i verden. Men måske er overvågningen ikke altid en trussel mod det private, og i de situationer, hvor den faktisk fremmer fællesskabets interesse, er det måske ok, at privatlivet afgiver suverænitet?
Høstak, måske uden nål
For det andet må vi gøre op med forestillingen om overvågningens effektivitet. Faktisk er overvågning i mange situationer imponerende ineffektivt. Det er f.eks. ikke særlig effektivt, at politiet skal ud på gaderne og kigge op og ned ad husmurene for at se, om der skulle hænge overvågningskameraer, som måske kan have filmet noget, de kan bruge. Og hvis eftersøgningen giver pote, skal de finde ud af, hvem der kan give dem adgang til materialet og håbe på, at han er hjemme.
Først når denne proces er overstået, kan de gå i gang med at kigge på billederne. Og hvad ser de så? Måske slet ingenting, måske nogle mennesker, de ikke aner, hvem er. Og hvis de vil identificere disse mennesker, må de spørge andre politifolk, sætte billederne i avisen og gå rundt i opgange med små portrætfotografier for at lede efter en, der måske ved noget. Det gør politiet gerne, når det drejer sig om terror eller mord. Men de gør det ikke, når det drejer sig om graffiti, en bortkommen cykel eller tyveri fra en tankstation. Derfor er der alt andet lige større sandsynlighed for, at overvågning virker ved mord og terror end ved benzintyveri og knallertkørsel.
Den generelle pointe er, at overvågningen ikke virker, medmindre nogen får den til at virke. Og selv med en stor indsats, er det ikke sikkert, det lykkes. Jeg har talt med politifolk, som lang tid efter et drab stadig sad og så overvågningsmateriale igennem, men de vidste ikke præcis, hvad de kiggede efter, nogle af billederne var dårlige og måtte forbedres, andre måtte kasseres. Det var mere udfordrende end at finde en nål i en høstak, for politiet vidste ikke en gang, om der virkelig var en nål.
Disse erfaringer betyder ikke, at overvågning er virkningsløst. Den kan være virksom, men vi skal være varsomme med at tillægge den en effektivitet, der fører os lige lukt i Big Brothers åbne arme eller til et samfund med minimal kriminalitet og maksimal tryghed. Begge dele er forkert. Overvågning er ofte langt mere mudret, arbejdskrævende og bøvlet, end vi tror.
Big Brother er fiktion
Derfor kan vi ikke bruge Big Brother som generel model. Big Brother blev født i fiktionens verden, og den fastholder en fiktiv forståelse af, hvad overvågning er. Den fører til forfejlet overvågningskritik, som fokuserer på totalitarisme, undertrykkelse og individets ødelæggelse, men som i virkeligheden burde fokusere på langt mere jordnære problemer. Hvad skal der f.eks. til, for at et overvågningssystem hejser det røde flag og beder om en nærmere undersøgelse. Er hudfarve, køn, alder, oprindelsessted, seksuel orientering og andre almindeligheder tilstrækkeligt til at udløse alarm? Hvad gør man, hvis man uretmæssigt kommer i klemme i systemerne? Og hvordan sikrer man sig, at varmemesteren i en boligforening ikke selv begynder at lege politimand, når nu det rigtige politi ikke mener, at problemerne er store nok til, at de skal tage sig af dem?
Overvågning kan bestemt have udfordrende implikationer, som vi skal tage hånd om. Men det centrale spørgsmål er ikke, om vi skal have mere eller mindre overvågning, men hvordan vi får den rigtige overvågning. At svare på det spørgsmål kræver en nuanceret diskussion, der ikke har Big Brother som præmis. Så lad os sige farvel til ham.
Peter Lauritsen er lektor i informationsvidenskab på Aarhus Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",56.0,20. marts 2015,"George Orwells roman 1984 bliver muligvis ikke læst i samme omfang, som den gjorde engang. Alligevel ligger dens pessimistiske tone som et baggrundstæppe for vores forståelse af overvågning. Orwell beskriver således et samfund, hvor den allestedsnærværende overvågning har ødelæggende konsekvenser. Overvågningen er hos Orwell den totalitære stats fornemste redskab, den er kærlighedens antistof."
5504,/debat/2014/03/laeserbreve-20,Læserbreve,," 
	Konservativt Nets-vrøvl

Pelle Dragsted, Enhedslisten

	En meningsmåling viser, at et stort flertal i befolkningen ønsker, at det offentlige overtager driften af Nets og Dankortet. Men det ville være »konfiskation og nationalisering,« siger den konservative Brian Mikkelsen til Børsen og uddyber: »For det første har vi slet ikke de penge, og for det andet er staten rigtig dårlig til at drive forretning, det viser al erfaring.«

	Det er imponerende, at det er lykkedes at samle så meget vrøvl i så få sætninger. For det første har konfiskation slet ikke været på tale. Tværtimod har eksempelvis Enhedslisten foreslået, at Nationalbanken køber de 90 procent af Nets, som man ikke allerede ejer, til markedsprisen.

	For det andet er det noget vrøvl, at vi ikke har pengene. Der er jo ikke tale om en udgift, som vil øge Danmarks gæld, men derimod om en investering – ovenikøbet i en meget fornuftig forrentning. Det er jo sådan set hele årsagen til, at kapitalfondene står på spring for at købe Nets.

	Endelig er påstanden om, at staten er dårlig til at drive forretning, på ingen måde underbygget her i Danmark. Historien viser faktisk det modsatte.

	Og man kan jo spørge sig selv, hvad borgernes interesse egentlig er i, at der skal drives forretning på vores betalingsmidler og digitale infrastruktur.

	Er Ukraine det nye Bosnien?

Elvir Peleševi?, København

	Den højspændte situation i Ukraine og især på Krim-halvøen er på mange måder et deja-vu af optakten til krigshandlingerne i Bosnien i 1990’erne. Rusland har besat en del af Ukraine, på samme måde som Serbien gjorde det med Bosnien dengang. Putin har en ganske stærk støtte i dele af Ukraine, ligesom Miloševi? havde det i store dele af Bosnien. Og sidst, men ikke mindst, lover EU og USA støtte og guld og grønne skove til Ukraine, ligesom de gjorde det over for Bosnien.

	Det helt støre spørgsmål er, hvor langt EU og USA vil gå for at sikre Ukraines suverænitet.

	Det internationale samfund svigtede fælt i forhold til Bosnien. Hverken talrige støtteerklæringer eller det diplomatiske arbejde var nok til at forhindre etniske udrensninger og kz-lejre. Noget tyder på, at Putin indtil videre overhører alle advarsler og trusler fra EU og USA. Det bliver spændende at se, om EU og USA har lært noget af historien.

	De Grønne kan også lære af SF

Mads Nikolajsen, SF

	Informations Troels Heeger har en vigtig pointe, når han den 3. marts peger på, at Pia Olsen Dyhr og SF kan hente politisk inspiration hos De Grønne i Tyskland. Der er så afgjort paralleller mellem de to partier og masser af inspiration at hente syd for grænsen.

	Men der er også (røde) forskelle i pejlingen, som er af afgørende betydning for den grønne omstilling i Danmark.

	Via trafikpolitisk arbejde i Østjylland har jeg selv knyttet kontakt til og hentet inspiration i tyske grønne højborge i den ellers konservative delstat Baden-Württemberg. Tyske miljøvenlige, kollektive trafiktilbud har eksempelvis været til stor inspiration for letbanevisionerne i Østjylland.

	Men i Danmark har økologiske løsninger overordnet set tabt terræn og mistet status i det politiske liv.

	Det Miljøøkonomiske Råds forslag om en tilbagerulning af den tværpolitiske energiaftale og Produktivitetskommissionens forslag er tydelige eksempler på dette.

	SF kæmper for et samarbejde mellem fagbevægelsen og grønne organisationer om grønne job. I modsætning til Tysklands De Grønne er SF forankret i fagbevægelsen, og vores fokus er også rødt. Vi arbejder for at fremme den grønne konkurrenceevne inden for landbrug, industri og service. Og her kan tyskerne lære noget af os.

	Kæmpebanker skal opdeles

Nikolaj Villumsen, EU-ordfører for Enhedslisten

	En række økonomer slår den 3. marts fast, at Bankunionens afviklingsfond er meget lille, og at der – som Enhedslisten længe har påpeget – er stor fare for, at skatteborgerne vil ende med en gigantisk regning, når den næste finanskrise bryder ud.

	Stod det til Enhedslisten skulle mastodonterne i den finansielle sektor opdeles, så spekulanternes tab ikke endnu en gang kan sprede sig til den almindelige økonomi. Desuden skulle reglerne strammes i langt højere grad som et værn mod, at bankerne går konkurs igen.

	Men EU’s Bankunion går imidlertid i en helt anden retning. Den forbedrer megabankernes chancer for at vokse sig endnu større, idet den styrker det indre marked for finansielle tjenesteydelser, og det såkaldte sale of business-tool fremmer megabankernes muligheder for at opkøbe skrantende banker og således yderligere konsolidere deres position som too big to fail.

	Bankunionen gør intet ved de grundlæggende strukturelle problemer i den europæiske banksektor. EU vil blot fortsætte med at kaste redningskranse ud til spekulanterne, mens skatteyderne får lov til at samle regningen op for ikke alene danske, men også cypriotiske, spanske og irske bankers fiasko.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,7. marts 2014,"	En række økonomer slår den 3. marts fast, at Bankunionens afviklingsfond er meget lille, og at der – som Enhedslisten længe har påpeget – er stor fare for, at skatteborgerne vil ende med en gigantisk regning, når den næste finanskrise bryder ud."
12327,/debat/2011/04/efterloennen-stadig-daarlig-ide,Efterlønnen er stadig en dårlig idé,Jørn Neergaard Larsen," Er efterlønsmodtagerne syge og uarbejdsdygtige? Er der job til dem, hvis man fjerner ordningen? Og er der penge i at afskaffe den frivillige tilbagetrækningsordning, der i årevis har fyldt i den politiske debat. Enkle spørgsmål, der er afgivet mange forvirrende svar på.
Det er blandt andet ganske overset, at en forudsætning for at kunne gå på efterløn rent faktisk er, at man er arbejdsdygtig. Efterlønnen er en tidlig pensionsordning og ikke en velfærdsordning. Det er a-kassernes pligt at sikre, at nye efterlønsmodtagere rent faktisk er arbejdsdygtige.
Efterlønsmodtagernes helbredstilstand har været analyseret af Velfærdskommissionen, Arbejdsmarkedskommissionen og De Økonomiske Vismænd.
De uafhængige forskere peger alle på, at kun cirka 10 procent af efterlønsmodtagerne, har så dårligt et helbred, at de ikke kan forsørge sig selv.
Der er mange datakilder til helbredstilstand, og de peger alle på, at efterlønsmodtagerne generelt har et godt helbred.
Spørger man dem selv, hvilket Statens Institut for Folkesundhed har gjort, så siger 87 procent af efterlønsmodtagerne, at deres helbred er godt, vældig godt eller fremragende. Det samme svarer 92 procent af de 60-64-årige i arbejde.
Ældre i job giver unge job
I en anden undersøgelse foretaget af den EU-finansierede institution Eurofound vurderer 92 procent af de 55-59-årige danskere i arbejde, at de godt kan varetage deres arbejde, når de fylder 60.
Heller ikke sygefraværet for de, der styrer mod efterlønnen, adskiller sig væsentligt fra de, der fortsætter med at arbejde. For eksempel var de kvindelige arbejdere, der valgte at gå på efterløn i 2009 syge i 12,4 dage i 2008 i gennemsnit. Til sammenligning var de kvindelige arbejdere, der valgte at arbejde videre, syge i 11,1 dag i gennemsnit.
Efterlønsordningen blev i sin tid indført af hensyn til de unge, så de kunne træde ind i de ældres job. Den fejlopfattelse har langt de fleste heldigvis siden hen forladt, og for nylig dokumenterede forskere fra Aarhus Universitet, at efterlønsordningen aldrig har gavnet de unges beskæftigelse. Tværtimod var der tegn på, at jo flere ældre der blev på arbejdsmarkedet, jo bedre beskæftigelsesmuligheder gav det de unge.
Der er massiv videnskabelig opbakning til synspunktet om, at en afskaffelse af efterlønsordningen vil øge arbejdsudbuddet og gavne beskæftigelsen på sigt. Herom kan ingen rimelig tvivl herske.
Og det er ikke kun teori.
Vi så det ske med afskaffelsen af overgangsydelsen, den såkaldte 'lille efterløn', som førte til en massiv stigning i de ældres beskæftigelse. 85 procent af efterlønsmodtagerne kommer direkte fra et arbejde, og lige nu falder arbejdsstyrken måned for måned.
Den demografiske udfordring er allerede en barsk realitet, og vi ser de store efterkrigsgenerationer forlade arbejdsmarkedet. Den midlertidige konjunkturnedgang slører problemets omfang, men så snart verdensvæksten kommer i gang for alvor, vil vi i Danmark have mere end vanskeligt ved at hoppe med på væksttoget. Vi kommer simpelthen til at mangle den nødvendige arbejdskraft, blandt andet fordi den er gået på efterløn.
Koster staten 18 mia.
Afskaffer man efterlønsordningen, kan det forventes at give statskassen en besparelse på cirka 18 mia. kroner årligt. En mindre del af dem, som ville have valgt efterlønnen, må forventes at komme på førtidspension  eller den såkaldte seniorførtidspension, som er en del af regeringens reformudspil  hvis man afskaffer efterlønsordningen.
Omvendt vil de, der fortsætter i beskæftigelse også fortsætte med at betale skat af deres arbejdsindtægt.
Omkostningerne ved efterlønsordningen handler også om de tabte muligheder. Beskæftigelsen er lavere i Danmark som en direkte konsekvens af efterlønsordningen, og det har kostet vækst og velstand. Efterlønsordningen er med andre ord med til at gøre os alle fattigere.
Alternativet til en efterlønsreform vil være kraftige besparelser på kernevelfærdsydelser som børnepasning, ældrepleje eller sundhed. At hæve skatterne er ikke muligt. Skatteniveauet i Danmark er så højt, at øgede skatter vil begrænse den økonomiske aktivitet i så stor udstrækning, at provenuet højst sandsynligt bliver negativt.
Tilbage står, at efterlønsordningen er fuldstændigt afkoblet socialpolitiske hensyn. Det er ikke en ordning, som fordeler ressourcerne efter den enkeltes behov, men en slags fritvalgsordning for de forudseende medlemmer af a-kasserne.
Efterlønnen er stadig en dårlig idé, og den bør afvikles snarest.
Jørn Neergaard Larsen er adm. direktør i Dansk Arbejdsgiverforening.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",35.0,20. april 2011,"Omvendt vil de, der fortsætter i beskæftigelse også fortsætte med at betale skat af deres arbejdsindtægt."
2383,/debat/2015/06/bundlinjen,Under bundlinjen,Georg Metz," Flovserne kom prompte som reaktion på en yndet anvendt retorisk talemåde fra statsministeren: Jeg forstår simpelthen ikke, at Venstre og du Lars Løkke …. osv. Vendingen betyder sådan set ikke, at den talende ikke med sin forstand forstår det ene eller andet, men at modpartens adfærd ikke er rimelig og derfor unddrager sig forståelse.
1) Jeg forstår ikke, at du ikke er gået ned med skraldeposen, som vi aftalte. 2) Jeg forstår ikke, du kan gøre det imod mig. 3) Jeg forstår ikke, at du kan drikke øl før ni.
I sådanne eksempler er der egentlig ikke så meget at forstå. Vedkommende, der ikke forstår, mener, at den andens adfærd er kritisabel og ikke kan forklares fornuftigt, er uforståelig i moralsk forstand. Den ikke forstående kunne i stedet have sagt tingene på en anden og mere direkte facon: 1) Nu snyder du igen med skraldet, så jeg selv skal gå ned med det! 2) Du er en ufølsom skid, og du tænker kun på dig selv! 3) Du er jo alkoholiker!
Dækket ind bag formlen: Jeg forstår ikke … er der trods den påståede forståelseskløft dialog- eller stadig forklaringsmuligheder, og der kan svares igen: 1) Jamen, jeg har lige forstuvet foden! 2) Jamen, det var ikke sådan ment! 3) Jamen, jeg deltager i en forbrugerundersøgelse af drikkeri før kl. ni!
Balancen genoprettet
Såfremt svaret i alle disse tre nævnte tilfælde havde lydt således, som det skete forleden i tv- debatten mellem statsministeren og Løkke Rasmussen: »Der er rigtig meget, du ikke forstår,« er alt håb om samtale ude. Det er ikke et reelt udsagn – og blottet for dokumentation: Der er rigtig meget, du ikke forstår. Punktum. For det andet er svaret uforskammet, og mere end antyder at den, der intet forstår, er uoplyst og dum. Og det er et ringe taktisk svar. Det sikrer ikke flanken, der kunne være sikret ved at imødekomme den retoriske formel: Jamen, så skal jeg forklare, hvad du ikke forstår!
Svareren stiller sig her over spørgeren ved at være den, der nu forklarer fra oven og nedefter, hvad tingene drejer sig om, og hvorfor det er uforståeligt, at spørgeren ikke i første omgang forstod, hvad sagen drejer sig om. Svaret: Der er rigtig meget, du ikke forstår, er med andre ord ikke alene uforskammet, men underfrankeret. Over for børn ville et sådant udsagn være hjerteløst, over for kolleger mobbende – hældende til det selvdestruktive. Stanget ud til en politisk modstander – in casu landets statsminister – er udtalelsen respektløs og misvisende.
Ganske vist er der meget, vi mennesker ikke forstår, også en statsminister, men en sådan – uden at være overdrevent ærbødig – er sjældent direkte dum, således som svaret: Der er rigtig meget, du ikke forstår, i klartekst betyder.
Da Løkke Rasmussen benyttede disse ord, antydede han ved at fremstille sin modpart, som en der ikke forstår rigtig meget, og altså er så dum, at det åbenbart ikke kræver det store at være Danmarks statsminister, når man uden at forstå rigtig meget alligevel kan beklæde embedet. Løkke Rasmussen udviste disrespekt for personen Helle Thorning, og uforskammetheden heftedes ved det embede, han selv bejler til. Han ville utvivlsomt reagere vredt, såfremt andre, eksempelvis Helle Thorning, udviste en lignende foragt for oppositionslederens fatteevne, og endnu mere såfremt han var statsminister. Et spørgsmål, rejst umiddelbart efter debatten, er, om Løkke Rasmussen over for en mandlig modpart ville have sagt det samme. Måske ved et vælgermøde når det ene ord tager det andet, men næppe i tv-duellens kliniske atmosfære, hvor ordstyreren i periodisk fortvivlelse forsøger at finde retning og mening i en meningsløs form for formidling.
Ville Løkke Rasmussen over for en Mogens Lykketoft eller en Nyrup Rasmussen have sagt: Der er rigtig meget, du ikke forstår?
Ikke for at trække sexistkortet. Men for én gangs skyld. Mellem mænd, uanset civiliseret fernis, løber den undertekst, at man risikerer regulær røvfuld, hvis man opfører sig så nedladende. Det kommer selvfølgelig ikke til vold mand og mand imellem af den simple grund, at under form og facon regerer hulens lov i en kønsligt bestemt understrøm af koder. Disse overskrides kun, når man biologisk føler sig hævet over modparten. Der er dybder i Løkke Rasmussens udtalelse hentet fra maven: Der er rigtig meget, du ikke forstår. Lille ven, det kan vi ordne, hvis du kommer over fars knæ.
Sådan tænkte Lars Løkke naturligvis ikke, han nøjedes med at stange sin uforskammethed ud uden at overveje konsekvenserne i forhold til alt andet end at score et hurtigt, brutalt og billigt point.
Men det retoriske niveau i venstremiljøet er for længst banket ned i gulvbrædderne med de til bevidstløshed kendte og åbenlyst ovenfra vedtagne indstuderede floskler, som venstrefolkene i tide og utide galper af sig. Ser de en fremstrakt mikrofon og et tændt kamera, kommer de på bordet: Det skal kunne betale sig at arbejde; flygtninge skal hjælpes i nærområderne, osv. Hvem har sagt, at det ikke skal kunne betale sig? Det kan det i formentlig i 99,5 procent af danske arbejdsforhold. Og nærområder kan enhver påstå som lykkeligere logi for folk på flugt.
Selv personer under begavelsesgennemsnittet tager varig skade af at gentage og gentage det samme vås dag efter dag efter dag, frivilligt underkaste sig hjernevask og afstå fra de refleksioner, der er forudsætningen for menneskelig erkendelse og selvrespekt.
Til sidst kan der være rigtig meget, den type mennesker vitterligt ikke forstår. For længst er de holdt op med at reflektere over andet end muligheden for at få affyret deres indstuderede meningsløsheder og hjernevaske deres omgivelser.
Eksempelvis vælgerne.
Der er jo rigtig meget, de ikke forstår. Under bundlinjen.
",17.0,12. juni 2015,Balancen genoprettet
12258,/debat/2011/05/folkeskolelaererne-faaet-pisa-paa-hjernen,Folkeskolelærerne  har fået PISA på hjernen,Martin Bayer og Ulf Brinkkjær," Kan man stole på PISA-resultaterne? Det spørgsmål har OECD-eksperter og en række danske statistikere skændtes højlydt om de seneste uger. Ligegyldigt om PISA's anvendelighed viser sig at være tvivlsom eller ej, er ét sikkert: PISA er for længst blevet en målestok, som mange danske folkeskolelærere bruger særdeles aktivt i deres undervisning. Det viser et forskningsprojekt, som vi har gennemført ved Danmarks Pædagogiske Universitet (DPU).
I projektet fulgte vi 485 nyuddannede lærere, fra de begyndte at undervise i folkeskolen i 1998 og frem til 2007. De begyndte altså, inden PISA-testene satte ind, og oplevede tre PISA-testrunder (i 2000, 2003 og 2006), inden undersøgelsen sluttede. Formålet var at belyse lærernes professionelle udvikling og karriereforløb.
Undersøgelsens resultater levner ingen tvivl om, at PISA-testene i høj grad har påvirket lærernes syn på, hvad der er god undervisning og relevante undervisningsmetoder. I 2006 anførte en større andel lærere end i 1998, at de nu prioriterede undervisning i ét fag frem for tværfaglig undervisning. Samtidig var der tale om en statistisk signifikant stigning fra 1998 til 2006 i det antal af lærere, der prioriterede elevernes faglige udvikling frem for elevernes personlige udvikling. Lærerne lægger gennemsnitligt 20 pct. mere vægt på faglig end personlig udvikling og 10 pct. mere vægt på enkeltfaglig end tværfaglig undervisning i 2006.
På otte år forandrede lærerne altså væsentlige dele af deres syn på organisering af undervisningen og dens virkning på eleverne.
Forskydninger kan givetvis skyldes en lang række faktorer. Måske begyndte udviklingen mange år tidligere. Meget tyder dog på, at PISA og indførelsen af test i skolen udgør en del af forklaringen på lærernes forandrede syn på undervisningen. I 2006 anførte de lærere, der prioriterede undervisning i ét fag og især satsede på at fremme elevernes faglige udvikling, således, at det netop var PISA og test, der havde påvirket deres prioriteringer.
PISA-chok
Årsagen, til at PISA har gjort så stort indtryk på lærernes tankegang, er enkel: Offentliggørelser af PISA-undersøgelserne har i langt de fleste lande medført noget, der bedst kan betegnes som et PISA-chok. Politikere, forskere og skolefolk har stået i kø for at påpege, at elevernes faglige niveau skulle forbedres, om ikke andet så for at de kan klare sig bedre ved næste PISA-undersøgelse.
For mange skolepolitikere, forskere og skolefolk har PISA optrådt som et videnskabeligt bevis på den holdning til skolen, man havde i forvejen: Fagligheden i skolen burde hæves. At tale for det modsatte  altså mindre faglighed  har selvfølgelig ikke under nogen omstændigheder været tilrådeligt, hverken før eller efter PISA.
De, der gennem årene har peget på, at skolen også havde andre vigtige opgaver og funktioner end den særlige ikke-læseplansbaserede faglighed, der måles i PISA, har ofte måttet snige sig langs væggene på skoler og mange forskningsinstitutioner.
Spørgsmålet er imidlertid, om de PISA-chokerede har gjort sig klart, hvad det store fokus på testresultaterne betyder for skolen.
Når organiseringen af undervisningen i skolesystemet bliver mindre tværfaglig og overvejende tænkes at styrke elevernes faglige udvikling, er der ved at ske et skift væk fra den humanistiske dannelsestradition, som bl.a. Danmark og de nordiske lande har været inspireret af i mange år. I stedet fremmes en mere neoliberal angelsaksisk curriculumtradition. Mange opfatter PISA-undersøgelserne som direkte eksponent for denne retning. Der er tale om et skift fra en situation, hvor undervisningen primært tænkes at styrke elevernes personlige udvikling og derfor har et almendannende formål til en situation, hvor undervisningen overvejende skal have til hensigt at styrke elevernes faglige udvikling, fremtidig uddannelse og mulighed for at gøre sig godt på arbejdsmarkedet.
Dette skift kan få betydelige konsekvenser for folkeskolen. For det handler om, hvorvidt samfundet fortsat skal betro lærerne en relativ pædagogisk autonomi til at træffe professionelt begrundede skøn og beslutninger, eller om lærere i højere grad skal være et slags instrument for gennemførelse af undervisning og læseplaner fastlagt i manualer begået af eksperter uden for skolen.
I det hele taget har troen på værdien af lærernes pædagogiske autonomi både nationalt og internationalt været aftagende de senere år. Denne deprofessionalisering af lærerne kan langt fra forklares med PISA alene, men det virker, som om PISA er blevet brugt til at styrke den.
PISA timeout
Som nævnt diskuteres PISA-undersøgelsernes troværdighed for tiden. Med PISA-testenes store indflydelse på undervisningen og lærernes tankegang in mente ville det samtidig være passende at diskutere, om skolen forventes at skabe dannelse eller output.
Mange vil givetvis argumentere for 'både og'. Det forekommer at være en god idé. Den dannelsesorienterede læreplanstænkning og den outputfokuserede curriculumtænkning kan berige hinanden, ligesom vi kan lære meget af, hvordan man griber undervisning an i andre lande. Det kræver imidlertid både et langt tættere og mere fordomsfrit samarbejde mellem politikere, lærere, forskere, forældre og børn.
Samtidig ville det være inspirerende, hvis kommunikationen mellem parterne fik mindre karakter af skyttegravskrig mellem allerede eksisterende synspunkter. Debatten burde i stedet tage udgangspunkt i det faktum, at den opvoksende generation af mange grunde er udsat for et hidtil uset ekstremt uddannelsespres.
På den baggrund er det bemærkelsesværdigt og glædeligt, at langt de fleste børn og unge godt kan lide at gå i skole og har vænnet sig til test og karakterer  elementer indført af den babyboomer-generation, der som yngre stod for meget anderledes signaler.
Når børn og unge overvejende kan lide at gå i skole, hænger det dog kun i mindre grad sammen med PISA. Glæden skyldes, at lærerne gør et vedvarende og godt arbejde ... så længe de orker. En fjerdedel af en årgang nyuddannede lærere forlader branchen inden for de første 10 år.
En PISA-timeout kan bruges til at skabe et nyt møde mellem alle dem, der virkelig interesserer sig for børn og unges trivsel og fremtid. Det er der heldigvis rigtig mange, som gør. En PISA-timeout må bruges til et opgør med opfattelsen af, at øget faglighed primært skal forstås som øget kontrol, dokumentationspres og tests. Det udelukker ikke fremtidige PISA-undersøgelser, men det peger på behovet for, at vi spørger os selv: Hvad bruger vi undersøgelserne til, og hvordan befordrer de en visionær skoleudvikling?
Martin Bayer er institutleder på Institut for Kultur og Identitet, Roskilde Universitet. Ulf Brinkkjær er lektor på Institut for Pædagogik, DPU, Aarhus Universitet
Kilder: 'Professionslæring i praksis  nyuddannede læreres og pædagogers møde med praksis', Danmarks Pædagogiske Universitetsforlag 2003. 'Teachers' Professional Learning and the Workplace Curriculum.' i Bayer, M., Brinkkjær U., Plauborg H. og Rolls, S.(red): Teachers' Career Trajectories and Work Lives. Dordrecht: Springer 2009.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",5.0,6. maj 2011,E-mail *
9955,/debat/leder/2012/05/draebersnegles-giftige-giftelyst,Dræbersnegles giftige giftelyst,David Rehling," Hør, alle I bøsser og lesbiske, der gerne vil til folkekirkens alter for at ægtevies til jeres hjertenskære! Hør, hvad Venstres tidligere kirkeminister Birthe Rønn Hornbech har tilovers for jer. Ved mandagens folketingshøring om lovforslaget om homoseksuelles ret til at indgå ægteskab, oplod Rønn Hornbech sin røst og sagde:
»Bortset fra dræbersnegle og nogle få andre arter består verden af han og hun, og det er derfor, verden har mulighed for fortsat at bestå.«
Med de ord tilkendegav Rønn Hornbech, at et fællesskab mellem to af samme køn ikke fortjener betegnelsen ’ægteskab’. Betegnelsen er for Rønn Hornbech forbeholdt heteroseksuel tosomhed.
Når sagen vækker sådan et postyr, at Folketinget holder høringer, skyldes det, at den handler om Gud og om sex. Næppe nogen ville glamme, hvis homo- og heteroseksuelle par fik ens stempel på landets rådhuse. Men det lovforslag, som regeringen har fremsat, åbner mulighed for, at trossamfund kan søge om ret til at ægtevie homoseksuelle par. Man skal næppe regne med, at de katolske, mosaiske og muslimske præsteskaber vil stå i kø for at gifte bøsser og lesbiske. Altså står kampen om den danske folkekirke, hvor 80,4 procent af befolkningen er medlem.
Da folkekirken aldrig har fået det selvstyre, som grundloven i 1849 stillede i udsigt, er det kirkeministeren og Folketinget, der styrer folkekirken.
Nåja, så kan minister og folketingsflertal vel bare beordre folkekirken til at udnytte en lovadgang til at vie homoseksuelle ...
Nej, så enkelt er det langtfra. Folketingshøringen i mandags viste – som det også fremgik af gårsdagens Information – at vejen til kirkelige homovielser er tornebestrøet og beviklet med snubletråde.
Grundloven fastslår nemlig i paragraf 4, at folkekirken er »den evangelisk-lutherske kirke«. Er det i overensstemmelse med evangelisk-luthersk lære, at kirken gifter to af samme køn? Historisk har det i hvert fald absolut ikke været det. Og hvor langt kan vi i dag frigøre os fra 500 års luthersk doktrin? Ikke så langt, vil en række skiftkloge hævde. De danske biskopper er splittet.
En af modstanderne, Helsingørs biskop, Lise-Lotte Rebel, vandt på høringen DF-familierne Krarup & Langballes bifald ved at erklære: »Hvis ægteskabet ikke har noget med tro at gøre, hører det ikke hjemme i kirken. Og når det har noget med tro at gøre, skal Folketinget ikke blande sig i det.«
Med til billedet hører, at FN i en rapport om trosfrihed har formanet stater i lande med statslig dominans i kirkelivet om at holde sig fra at fastlægge »troens indhold og begreber«.
Om kirken kan ægtevie homoseksuelle, er rimeligvis en del af »troens indhold og begreber«. Altså er der grænser for, hvor langt Folketinget kan optræde som som folkekirketroens retleder.
En vred, from kvinde spurgte under høringen fra salen: »Vil det ikke være grundlovsstridigt at forelægge denne lov til dronningens underskrift?«
En tilhænger af lovændringen, Roskildes biskop, Peter Fischer-Møller, svarede: »Hvis man mener, at det er i strid med folkekirkens bekendelsesgrundlag, så ville det være grundlovsstridigt at gennemføre en sådan lovgivning.«
Det var et svar, som familierne Krarup & Langballe lyste af fornøjelse ved.
Men lovforslagets trængsler stopper ikke her. Selv om loven vedtages, er der næppe udsigt til homoseksuelle bunkebryllupper på dens ikrafttrædelsesdato 15. juni 2012. Man kan nemlig ikke blive gift uden et ritual, som man svarer ja til.
I folkekirken er traditionen, at ritualer kommer som forslag fra biskopperne til kirkeministeren, der forelægger dem til majestætens underskrift.
Men hvad hvis biskopperne ikke kan enes om et forslag til samkønsritual? To bisper har på forhånd meldt fra; tre erklærer sig villige. Men som lovtilhænger, Roskilde-bisp Fischer-Møller sagde: »Hvis der kun er tre forkølede biskopper, der indstiller et eller andet, er det ikke nok.«
Ingen kunne svare på Informations spørgsmål om, hvor mange af de ialt 10 biskoppers støtte, der er nok til, at ritualet kan bæres igennem.
Hvis Folketinget vedtager loven, vil den kirkelige højrefløj sætte de fem uafklarede biskopper under et vældigt pres for at blokere. Lykkes det, har Danmark en forfatningskrise.
Regeringen synes troskyldigt uvidende om, hvor giftig en skæbne, der kan vente dens lovforslag.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",8.0,16. maj 2012,"Nåja, så kan minister og folketingsflertal vel bare beordre folkekirken til at udnytte en lovadgang til at vie homoseksuelle ..."
196,/debat/2016/05/vuggestue-kan-ogsaa-vaere-sprogskole,Min vuggestue kan også være sprogskole,Anne Bendorff Geertsen," Jeg har flere end én gang taget imod et skrigende barn, der klamrer sig til sin mor, fordi han ikke forstår, hvorfor han skal afleveres til et vildt fremmed menneske.
Jeg har mere end en gang forsøgt at forklare en mor med tårer i øjnene og panik i blikket, at jeg nok skal passe godt på hendes lige så paniske barn – det er rigtig svært, når vi ikke taler samme sprog. Og jeg har flere gange talt i telefon med en utålmodig sagsbehandler, der understreger, at nu skal moderen snart starte i sprogskole, selv om barnet stadig mistrives i institutionen.
Som pædagog i en vuggestue er jeg med til at tage imod små børn i familier, der er flygtet fra Syrien. Fokus er i dag rettet mod at få flygtningene hurtigt i gang med sprogskole og ud på arbejdsmarkedet.
Men det forudsætter, at deres børn bliver kørt hurtigt og effektivt ind i daginstitutionerne – og netop det har givet mig et indblik i, hvor ureflekteret integrationsprocessen egentlig er. En proces, der rettes mod forældrene som enkeltpersoner i stedet for det, der er nødvendigt: at se familien som en helhed.
Det er regeringens og samfundets overbevisning, at hurtig og effektiv indsats skaber en god integration. Jeg er enig i, at flygtninge skal være en del af både arbejdsmarked og samfund. Men det er, som om at selv om både det generelle samfund, forskere og pædagoger som mig ved, at tidlig indsats virker, så gælder al den viden og praksis ikke, hvis man er barn i en familie der er flygtet fra død og ødelæggelse.
Bedre kommunikation
Jeg får ondt i maven over at repræsentere et system, der i den grad vælger at overse menneskene bag de ambitiøse integrationsstrategier.
Selvfølgelig skal moderen starte på sprogskole, og selvfølgelig skal denne lille dreng være en del af det danske institutionsmiljø, så han kan lære sproget og kulturen at kende. Men det burde være muligt at tage individuelle hensyn – og jeg er overbevist om, at integrationen ville lykkes endnu bedre, hvis flygtningene blev mødt med respekt for deres følelser og behov.
Min idé er, at vi i langt højere grad giver forældrene mulighed for at lære dansk sammen med deres børn. Og hvorfor ikke gøre det ved at etablere små undervisningsmiljøer i forbindelse med daginstitutionerne. På den måde kan vi integrere børnene i daginstitutionerne samtidig med, at forældrene både kan være tæt på deres børn og lære dansk.
På den måde vil der også være fast tolkebistand i institutionerne, som vi ellers må ringe efter hver gang, vi skal holde et møde. Bliver tolke i stedet en integreret del af hverdagen i institutionerne, kan vi hele tiden kommunikere med både forældrene og børnene. De har alle behov for at forstå, hvad der foregår omkring dem, og hvad vi forventer af dem for at kunne blive en integreret del af det danske samfund.
Tænk familien som helhed
Der er behov for en mere reflekteret stillingtagen til, hvad vi vil med integrationsprocessen.
Det er ikke godt nok, at have en holdning om, at flygtninge, der kommer til Danmark, hurtigt skal ud på arbejdsmarkedet. Vi skal være mere ambitiøse og satse på at berige vores samfund med livsduelige borgere.
Hvis vi virkelig vil integrationen, er vi med andre ord nødt til at tænke på familierne som en helhed – fuldstændig som vi gør det med etnisk danske familier. Vi har behov for dem i fremtiden, og skal give dem en god start på livet i Danmark.
Vi skal droppe den ensporede integration og give plads til et mere helhedsorienteret menneskesyn og dermed skabe børnevenlig integration, hvor børn af flygtninge får en fair chance for at udvikle sig mest muligt.
Anne Bendorff Geertsen er pædagog
",3.0,21. maj 2016,"Jeg har mere end en gang forsøgt at forklare en mor med tårer i øjnene og panik i blikket, at jeg nok skal passe godt på hendes lige så paniske barn – det er rigtig svært, når vi ikke taler samme sprog. Og jeg har flere gange talt i telefon med en utålmodig sagsbehandler, der understreger, at nu skal moderen snart starte i sprogskole, selv om barnet stadig mistrives i institutionen."
8036,/debat/2013/02/haan-retsstaten,En hån mod retsstaten,Erwin Graakjær Christensen," Udlændingestyrelsen er udtryk for det værste indenfor offentlig forvaltningspraksis. I en grad så man som almindelig borger har svært ved at forestille sig, at det kan udspille sig i den danske retsstat.
Min kone kom hertil for over fem år siden, fordi vi manglede sygeplejersker i Danmark, og vi derfor havde brug for at tiltrække velkvalificeret arbejdskraft udefra. Hun er højt specialiseret operationssygeplejerske, og er udelukkende en økonomisk gevinst for Danmark. Udgiften til uddannelsen er afholdt af andre. Tilsvarende danske medarbejdere har kostet millioner af kroner i børnehaveudgifter, børnepenge, folkeskole, SU, gymnasium, university college, oplæring i speciale, lægeudgifter og meget mere.
Da hun havde været her i fire år, søgte hun om permanent opholdstilladelse på baggrund af, at hun havde lavet frivilligt arbejde, fordi det efter daværende lov åbnede op for hurtig opholdstilladelse. Det var i midten af november 2011. I april 2012 kom afslaget så. Herefter ankede vi afgørelsen, og min kone tog medborgerskabstesten, som var den anden mulighed for hurtig opholdstilladelse.
I september 2012 fik vi besked om, at Justitsministeriet ville meddele Udlændigestyrelsen, at de skulle genoptage sagen. I oktober blev vi meddelt, at hendes sag ville blive afsluttet tre måneder efter, at de havde modtaget »al nødvendig og relevant dokumentation fra dig«. Det havde de allerede i oktober 2012. Herefter fulgte en periode med meget modsatrettet information fra Udlændigestyrelsen.
»Du får senest svar …«
I december fortæller en medarbejder i Udlændigestyrelsen hende mundtligt, at hun senest vil få svar i januar 2013. Den 5. februar 2013 modtager vi så en meddelelse fra Udlændigestyrelsen om, at sagen først vil være afsluttet i juni 2013.
Det er stressende og fortvivlende at leve i uvished. Det giver samtidig grobund for ulyst til at være her. Hvorfor dog blive i Danmark, når behandlingen er slet og ret ugæstfri? Det er et klassisk eksempel på, hvorfor man som veluddannet udlænding bør finde sig et andet land at arbejde i. Der er få andre lande der behandler arbejdskraft, som kommer til landet og beriger det, så ringe.
Man skal være villig til at bruge dagevis på at stå i kø i Udlændigestyrelsens kontor og/eller telefonkøer. Og man skal finde sig i et usikkert opholdsgrundlag på ubestemt tid. Hvad er det for et grundlag at opbygge en ny tilværelse på?
Erwin Graakjær Christensen, København
",2.0,21. februar 2013,"Min kone kom hertil for over fem år siden, fordi vi manglede sygeplejersker i Danmark, og vi derfor havde brug for at tiltrække velkvalificeret arbejdskraft udefra. Hun er højt specialiseret operationssygeplejerske, og er udelukkende en økonomisk gevinst for Danmark. Udgiften til uddannelsen er afholdt af andre. Tilsvarende danske medarbejdere har kostet millioner af kroner i børnehaveudgifter, børnepenge, folkeskole, SU, gymnasium, university college, oplæring i speciale, lægeudgifter og meget mere."
3360,/debat/2015/01/proeve-forstaa,At prøve at forstå,Anna von Sperling," Først en servicemeddelelse, så ingen behøver at sidde på stikker for at fange den første apologi: I denne tekst kan der forekomme passager, der kunne læses som forsøg på at forstå. Ja, jeg ved det. Det er en halsløs gerning disse dage. Og ualmindelig dumt, når jeg nu erhvervede det store kørekort i skråsikkerhed i allerførste forsøg og derfor snildt kunne vælge mig et betonarmeret ståsted, hvorfra jeg uden frygt for, at jorden ville skælve selv det mindste, kunne råbe: »I MIN ORDBOG OPTRÆDER INTET ’MEN’!« Jeg kunne derefter beskylde folk, som jeg da så udmærket ved er så søde, at det hviner i tænderne, for at forsvare gerninger, som selv ikke et fuldtidsrøvhul kunne forsvare. Den eneste grund ville være, at de har den frækhed at overveje, hvordan verden tager sig ud fra et andet perspektiv end deres eget.
Eller jeg kunne vælge et andet ståsted og se stort på mine modstanderes bundsolide humanisme og kalde deres mere famlende ytringer om deres værdier, der i visse tilfælde er overlappende med de famøse danske, for »vand på hadske kræfters mølle«. Alene fordi de kom for skade ikke at være krystalklare i deres holdninger til uendeligt komplicerede problemstillinger.
Siden onsdagens angreb på Charlie Hebdo har debatten været krads i de traditionelle medier, og på de sociale af slagsen er den tæt på amok. Og jeg kan godt forstå det. Det var så tragisk. Så ubegribeligt. Så nært. Vi blev bange, og sådan har vi som art handlet, fra vi kom ud af ægget. Der er ingen, der nogensinde er stoppet op for at forhandle med en sabeltiger. Du ville aldrig bruge knappe energiressourcer på i løb at overveje, om den nu også har mere eller mindre ret til at æde dig.
Så jeg kan godt forstå, at vi var vidne til en partilederrunde, hvor ingen ville bide på krogen på spørgsmålet om at forstå, hvad der skete. De ville stå sammen, og vi havde brug for, at de stod sammen. Men ud fra en helt nøgtern vurdering af analysekræften i panelet var det den dummeste partilederrunde nogensinde. Det, som blev fremstillet som smuk enighed, vil sandsynligvis ved gensyn om et par måneder fremstå som otte hjorte fanget i lyset fra en billygte. Men jeg havde ved Gud ikke plads til nuancer i onsdags. Torsdag var jeg ikke mindre venligt stemt. Og selv fredag var jeg truende tæt på at sige, at hvis du ikke er med os, så udvis da i det mindste den pli at forholde dig i fuldstændig rungende tavshed.
Det er forståeligt, at vi ikke har lyst til nuancer midt i affekten, og at vi leder efter meningsfællesskaber, der kan forsikre os om, at vi ikke er alene.
De største af følelserne er normalt forbigående. Det faste standpunkt, der i øjeblikket virkede betryggende resolut, fremstår med tidens tand anløbent og intellektuelt dovent. De handlinger, der blev fortaget under påvirkning, går sjældent over i historien som de smarteste. Men for det meste går det over. Blodtrykket sænkes. Tanken bliver klarere. Måske sker der noget andet, der kræver sætninger med udråbstegn. Måske kryber vi bare tilbage i den middelapatiske normaltilstand, der gør, at vi kan være til og tager bussen og bruger pletfjerner og elsker vores børn. Det sande problem opstår, når vi forbliver bange. Men det er en helt anden historie, og går jeg den vej, begynder jeg bare at tude.
Man er ikke et bedre menneske, fordi man synes, at det er en god idé at prøve at forstå, hvordan andre mennesker ser verden. At bede om timeout for lige at tygge på, hvordan verden ser ud fra et land uden bordeaux pas er ikke forbeholdt folk, der ville importere en græsk gadehund og lade den sove i deres seng. Man er nok endda mindre visionær, mere uideologisk og har måske faktisk mindre tiltro til menneskets mulighed for naturlig godhed end dem, der tror, at folk med magt ultimativt kan overbevises om, at den uhæmmede frie tanke er verdenshistoriens bedste opfindelse (ingen ironi skal læses ind her). Det er faktisk en kedsommeligt pragmatisk og ret solid tradition i f.eks. den realistiske tradition i amerikansk udenrigspolitik at forsøge at gennemskue, hvordan andre folk tænker. Så kan man bagefter åbne ballet med diskussionen om, hvad vores svar på det skal være.
Jeg plæderer nemlig ikke for, at politik ikke skal være konflikt. Men jeg ville så utrolig gerne tro på, at det kan være konflikt på et oplyst grundlag. Man laver nemlig ikke så mange tekniske fejl, hvis man har set ind i hovedet på sin modstander. Prøvet at forstå.
Anna von Sperling er kulturredaktør
",0.0,15. januar 2015,"Man er ikke et bedre menneske, fordi man synes, at det er en god idé at prøve at forstå, hvordan andre mennesker ser verden. At bede om timeout for lige at tygge på, hvordan verden ser ud fra et land uden bordeaux pas er ikke forbeholdt folk, der ville importere en græsk gadehund og lade den sove i deres seng. Man er nok endda mindre visionær, mere uideologisk og har måske faktisk mindre tiltro til menneskets mulighed for naturlig godhed end dem, der tror, at folk med magt ultimativt kan overbevises om, at den uhæmmede frie tanke er verdenshistoriens bedste opfindelse (ingen ironi skal læses ind her). Det er faktisk en kedsommeligt pragmatisk og ret solid tradition i f.eks. den realistiske tradition i amerikansk udenrigspolitik at forsøge at gennemskue, hvordan andre folk tænker. Så kan man bagefter åbne ballet med diskussionen om, hvad vores svar på det skal være."
8810,/debat/2012/10/laeserbreve-0,Læserbreve,Informations Webredaktion," Klare regler for børnepasning
Ulla Smedegaard, formand, BUPL Sydøst
Regeringen har afsat 500 millioner kroner til flere pædagoger i børnehaver og vuggestuer. Men langtfra alle kommuner bruger pengene på normeringer. I Lolland Kommune har politikerne ligefrem besluttet at skære ned i daginstitutionerne. Dermed stilles forældre og børn på Lolland ringere end borgere andre steder i landet.
På skoleområdet fastsætter folkeskoleloven, hvor mange elever der må være i en klasse, og hvor mange timer de skal undervises. Sådan er det ikke i daginstitutionerne. Her findes ikke en eneste paragraf, der pålægger kommunerne at stille tilstrækkelige ressourcer til rådighed, så pædagogerne kan løse opgaverne. Tværtimod betyder manglen på regler nye nedskæringer år efter år, når lokalpolitikerne ikke kan få de kommunale budgetter til at hænge sammen.
Sagen viser, at frivillighedens vej ikke dur i alle landets kommuner. Derfor må Folketinget indføre minimumstandarder, hvis bedre normeringer i daginstitutionerne skal komme alle børn og forældre til gode.
Vi giver ledige en ny chance
Jonas Dahl, finansordfører, SF
Det glæder mig, at regeringen har indgået en aftale med landets arbejdsgivere om 12.500 akutjob. Det er nemlig vigtigt for mig, at vi tager hånd om de langtidsledige, der risikerer at miste deres indtægt efter nytår. Med aftalen sikrer vi, at langtidsledige får bedre mulighed for at vende tilbage til arbejdsmarkedet på helt almindelige vilkår. Vi kender alle én, der har været ledig alt for længe. Én, der har modtaget det ene afslag efter det andet. Én, hvis kvalifikationer bliver mindre og mindre værd for hver dag, der går. Én, der drømmer om at kunne forsørge sig selv og sin familie.
Det rammer ikke kun den enkelte, men hele familien og omgangskredsen, når man ser vennen eller kæresten bryde sammen. Jeg har selv set og mærket det. Og det er dem, vi i regeringen tager ansvar for. Derfor er jeg stolt over, at vi giver de langtidsledige bedre mulighed for at komme tilbage til arbejdsmarkedet. De fortjener nemlig en ny chance. De fortjener et arbejde at stå op til om morgenen.
Undervisning i privatøkonomi
Line Rønn Skou, efterskoleelev
Målet med grundskolen er at uddanne børn og unge til at begå sig i samfundet. Grundskolen skal danne et kvalificeret grundlag for at kunne begå sig i samfundet. Ofte glemmes undervisningen i privatøkonomi såsom skat, renter, budgetlægning osv. Dette medfører, at mange unge ikke har kendskab til konsekvenser af økonomiske valg. Mange unge gældsætter sig, allerede når de går på en ungdomsuddannelse. Ved at give børn og unge indblik i privatøkonomi, konsekvenser af økonomiske valg samt budgetlægning i en tidlig alder vil vi kunne forhindre, at mange gældsætter sig. Dette vil ikke blot gavne den enkelte, men også hele samfundet.
Derfor er en sikring af elevernes forståelse for økonomi vigtig, så den enkelte elev har en idé om, hvad en sund økonomi er, og hvordan denne opnås. I forbindelse med undervisning i fagene matematik og til dels samfundsfag, mener jeg derfor, at der bør undervises i privatøkonomi med henblik på at give eleven grundlæggende færdigheder og viden herom.
Skolen er ikke et serviceorgan
Niels Chr. Sauer, Næstved
Lise Richter omtaler 29. oktober læreruddannelsen som en ’velfærdsuddannelse’. Men skolen er ikke en velfærdsinstitution, der skal betjene borgerne.
Den er en grundlovsfæstet kulturinstitution, der stiller krav til eleverne og til forældrene i deres rolle som forpligtede medborgere. Skolen hører ikke til i samme skuffe som hospitaler, plejehjem og børnehaver. Skal den sammenlignes med andre offentlige institutioner, må det blive kirken, politiet eller hæren.
Støt iranske aktivister
Emil Vatani, København
De iranske arbejderaktivister, som i de sidste 30 år har kæmpet for deres ret til at danne faglige organisationer, bliver fortsat nedkæmpet og nægtet deres basale rettigheder i Iran.
Der er flere eksempler på arbejderaktivister, som bliver idømt lange fængselsstraffe eller dødsdomme pga. deres aktiviteter. Blandt de mest fremtrædende arbejderaktivister, som sidder i fængsel, er bl.a. Reza Shahabi, Behnam Ebrahimzadeh og Shahrokh Zamani. De har fået fængselsstraffe på hhv. fem, seks og 10 år for deres bestræbelser på at danne faglige organisationer til gavn for arbejderne i Iran, hvor størstedelen arbejder under umenneskelige vilkår. På trods af den massive indsats fra regimets side for at slå ned på arbejder-aktivisterne, indrømmer det iranske regime selv, at mindst 2.000 små og store strejker og protester opstår i landet hvert år, hvilket er prisværdigt under det pres.
Penge er ikke problemet
Knud Jacobsen, læge, Ulfborg
En stor tak for kronikken 30. oktober, hvor Pernille Pang fortæller om sine oplevelser gennem to år i sygehusvæsenet. Hun sætter fingeren nøjagtigt på det ømme punkt. Der har i sundhedsvæsnet udviklet sig en diagnosekultur, hvor man behandler diagnoser og ikke mennesker. Og det har intet med ’for små bevillinger’ at gøre, og det kan ikke løses med flere kæmpesygehuse eller lægehelikoptere. Det er et holdningsspørgsmål.
Desværre er der ingen af de politiske partier, der kan se det.
Akutpakken diskriminerer
Elvir Pelesevic, København
Regeringens nye tiltag indeholder flere diskriminerende aspekter. I og med at statussen som dagpengemodtager gøres til det ultimativt vigtigste kvalifikationskrav i forbindelse med jobtildelingen, forbigås jobansøgernes reelle og relevante kompetencer. Af samme grund forfordeles kontanthjælpsmodtagere, andre arbejdsløse og nyuddannede.
Denne form for differentiet beskæftigelsespolitik er med til at skabe et A- og et B-hold på arbejdsmarkedet, hvor sidstnævnte fastholdes i en utaknemmelig økonomisk situation og skubbes yderligere tilbage i arbejdsløshedskøen. Konkurrencen om de få ledige job er i forvejen hård. Regeringens forskelsbehandling af de ledige vil ikke gøre det nemmere.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,31. oktober 2012,Undervisning i privatøkonomi
9786,/debat/2012/06/alliancen-mellem-hoejrefloejen-israel-europa-varsler-ilde,Alliancen mellem højrefløjen i Israel og Europa varsler ilde,Rachel Shabi," For et par uger siden udartede demonstrationer imod afrikanske flygtninge i Tel Aviv sig voldeligt: Demonstranter plyndrede butikker, knuste ruder og smed brandbomber. Få dage senere stak brandstiftere ild på 10 afrikanske indvandreres boliger i Jerusalem og efterlod en utvetydig graffiti: »Forsvind fra vores bydel!«.
Ifølge israelsk stats-tv advarer Haifas byråd nu lokale virksomheder om, at de kan få inddraget deres licens, hvis de ansætter afrikanske flygtninge. I byen Sderot vil de handlende fremover nægte at betjene indvandrere. 60.000 afrikanere er rejst ind landet via den egyptiske Sinai-ørken inden for de seneste syv år – mange af dem er asylansøgere, der flygter fra undertrykkelse eller krig i Sudan, Sydsudan og Eritrea.
Ligesom flere europæiske lande er Israel blevet grebet af stigende bekymring for at blive ’løbet over ende’ af flygtninge fra tredjeverdenslande – en frygt, der på grund af Israels særlige udsatte beliggenhed og selvforståelse risikerer at få endnu mere ondartede følger end i andre lande.
Indtil videre har Israels reaktion været at opføre et stålhegn langs den egyptiske grænse og en gigantisk asyllejr i syd. Derudover har man vedtaget en lov, der tillader internering af indvandrere i op til tre år.
Instinktiv racisme
De forråede udtalelser fra toneangivende politikerne er lige så foruroligende som scenerne på gaderne. I sidste uge sagde indenrigsminister Eli Yishai: »De fleste af de mennesker, der kommer her, er muslimer, der har den tro, at dette land ikke tilhører os, fordi vi er hvide mennesker.«
Han har før karakteriseret flygtninge, som »voldtægtsmænd og kriminelle«.
For nogle uger siden betegnede Miri Regev, medlem af Knesset for Likud, det sudanesiske befolkningselement i Israel som »en kræftsvulst«. Det fik den tidligere tv-vært Yair Lapid, der nu er gået ind i politik, til at fordømme en hel række Knesset-medlemmer som »pogrom-anstiftere«. Han skrev bl.a.: »Det kan undre mig, at de har den frækhed at kalde sig for jøder«.
Synet af jødiske israelere – sønner og døtre af flygtninge fra Holocaust – der smadrer vinduer og råber racistiske slagord, der klinger som ekkoer fra Europas historiske antijødiske pogromer – er svært at holde ud. Det uhyggeligt let at opflamme et had til flygtninge i Israel. Efter i så mange år at have praktiseret en politik med adskillelse mellem jøder og underkuede palæstinensere – både i de besatte områder og i Israel – har landet udviklet en slags instinktiv racisme, der tillader indvandrerfjendtlige stemninger at blomstre op.
I sidste måned udtalte den israelske historiker og kommentator Tom Segev:
»Det , der generer mig mest ved Israel i dag, er den racistiske atmosfære. I flere år nu har samfundet bevæget sig i den retning.«
Ved en protestaktion mod indvandrere sidste år motiverede en israelsk demonstrant sin fjendtlighed med disse ord: »De er ikke jøder? Så hvorfor skal de være her hos os?«
Sprogbrugen er afslørende: Demonstranter, politikere og dele af medierne har stemplet de afrikanske flygtninge som ’infiltratorer’ – den samme frygtfremkaldende, sikkerhedsfikserede terminologi, som bruges om palæstinenserne. Det kan på den baggrund ikke undre, at Loven om Forebyggelse af Infiltration, der blev indført i 1950’erne for at hindre palæstinensiske flygtninge i at vende tilbage, netop er opdateret til også at omfatte afrikanere.
Demografiske bomber
I mellemtiden vokser angsten for ’demografiske bomber’. Rabbinere og ministre advarer om, at indvandrerne – på samme måde som palæstinenserne, må vi forstå – vil bruge deres højere fødselsrate til at fratage den jødiske befolkning sin flertalsstatus og dermed undergrave den jødiske nation.
Retorikken er muligvis endnu mere opskruet, men de højreorienterede israelske ministre gentager dybest set de indvandrerfjendske, anti-muslimske følelser hos Europas stadig mere fremgangsrige højrepopulistiske partier.
Det er ikke en tilfældighed, for hvor sygt det end kan lyde, har begge for nylig fundet en fælles sag: Inden for de seneste år har israelske ministre optrådt som værter for højreekstremistiske europæiske ledere og gjort det klart, at de delte deres syn på den formodede trussel fra islam og fra indvandrere – navnlig den muslimske.
Geert Wilders, lederen af det hollandske Frihedsparti, er en af flere prominente højreekstremistiske skikkelser, der har besøgt Israel, hvor han mødtes med ministre fra den israelske regerings strammerfløj.
Under et møde med udenrigsminister Avigdor Lieberman lovpriste han Israel som en forpost i kampen for at stoppe islam. »Falder Jerusalem«, advarede han, »står Amsterdam og New York for som de næste.«
Højrefløjen rebrander sig
Den umage alliance er godt nyt for Europas højreekstreme partier, der er ivrige for at gøre sig stuerene, og hvis antisemitiske fortid i nogle tilfælde har stået i vejen for en bred accept.
Forskergruppen Instituttet for Strategisk Dialog har advaret om, at Europas højreorienterede partier til dels er på fremmarch, fordi de opportunistisk har begravet det gamle jødehad til fordel for et tilsyneladende mere appellerende fjendskab over for islam og muslimske indvandrere. Hvor heldigt for dem at jødiske israelske politikere så beredvilligt vil fremme det projekt.
Det må være opmuntrende for Israels yderste højrefløj at finde allierede, der efterplaprer deres påstande om en eksistentiel frontlinje. Men når de mennesker, der bakker dig fuldstændig op, er arvtagere fra nogen, der nærede voldeligt had imod dig, kunne der være god grund til at tænke nøjere over perspektiverne.
Israels aktuelle angreb på afrikanske flygtninge er slemme nok i sig selv. Men hvis de også skal opfattes som et signal om, at europæiske fascister og højreorienterede israelske nationalister frem over har overlappende og integrerede dagsordner, står vi over for en giftig alliance. Det varsler ilde for indvandrere, muslimer og jøder overalt.
 
Rachel Shabi er irakisk-jødisk journalist og forfatter
© The Guardian og Information
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,12. juni 2012,E-mail *
5940,/debat/2014/01/laeserbeve,Læserbreve,," 
	Problematisk overvågning

Victor Boysen, Radikal Ungdom, og Sara Rønning-Bæk, Venstres Ungdom

	Selvom mediestormen efter afsløringerne af NSA’s massive spionage mod Danmark, Tyskland og andre europæiske lande efterhånden har lagt sig, er overvågningsproblematikken stadig højaktuel.

	Grænsen for monitorering af allieredes mobiltelefoner og datacentre er passeret for længst.

	Alligevel tør den danske regering ikke for alvor tage kampen op mod NSA’s krænkende spionage – en kamp, der er nødvendig for at sikre borgernes retssikkerhed og frihedsrettigheder.

	Parolen om, at man skal holde sine venner tæt, men sine fjender endnu tættere, synes desværre uantastet. Spørgsmålet er, om vi overhovedet kan kalde os venner, når vi overvåger hinanden så minutiøst, som vi gør i dag?

	Farlig alliance mellem S og DF

Elvir Pelesevic, København

	Mattias Tesfaye (S) og Peter Hummelgård (S) har i et tidligt nytårsforsæt ønsket et tættere samarbejde mellem Socialdemokraterne og Dansk Folkeparti. Umiddelbart lyder det ikke som et urealistisk mål, men er det den retning, Socialdemokraterne ønsker at gå?

	I teorien burde Socialdemokraterne og Dansk Folkeparti hurtigt kunne blive enige om en retfærdig social- og velfærdspolitik, der tilgodeser de svageste i samfundet. Virkeligheden vidner dog om, at Dansk Folkepartis sociale ansvarlighed er omskiftelig og dybt forankret i udlændingepolitikken.

	Da Venstre og Konservative var i regering, stemte Dansk Folkeparti for forringelser af efterlønnen og dagpengene for at få grænsebomme til gengæld. Der er intet, der tyder på, at Dansk Folkepartis forhandlingsstrategi vil forandre sig i deres eventuelle samarbejde med Socialdemokraterne.

	Derfor er det mest nærliggende at tro, at Socialdemokraterne bliver nødt til at foretage yderligere udlændingestramninger, hvis de vil gøre alvor af Tesfayes og Hummelgårds nytårsforsæt.

	Det vil kaste partiet ud i en konflikt med dets grundlæggende respekt for individet og forskelligheden.

	Mere vækst i lokalsamfund

Carsten Abild, Otterup

	Der er sket en positiv udvikling siden 1970’ernes strukturreform, der betød, at der blev meget færre kommuner og lokalpolitikere. Med store kommuner og få folkevalgte politikere mister borgerne overblik og politisk engagement.

	Beboerforeninger, borgerforeninger, landsbyråd og lokalråd har i mere end 40 år kæmpet for deres lokalsamfunds skole, børnepasning, foreningsliv, medbestemmelse, frivillighed og fællesskab. Meget er i løbet af de sidste fire årtier gået tabt, men landsbysamfundene har bevaret engagementet, fællesskabet og identiteten. Det er disse værdier, der kom frem i valgkampen, og som politikerne kan støtte op om fremover i deres kommunalpolitiske arbejde efter nytår.

	Modstand mod EU nytter

Niels L. Petersen, Skærbæk

	Folkebevægelsen mod EF blev dannet, fordi mange vælgere var utrygge ved, at fem ud af seks af Folketingets medlemmer gik ind for en tilslutning til EF. Ved den efterfølgende folkeafstemning stemte 36 procent nej til EF, og senere var hele 50 procent imod.

	I dag betyder modstand og skepsis over for EU, at der fortsat ikke tages afholdes en folkeafstemning om de fire forbehold.

	Engang mente man, at EU-modstanden var noget, der var begrænset til Danmark, men alt tyder på, at modstanden breder sig globalt.

	Margrete Auken og Tonni Hansen skriver den 23. december, at Folkebevægelsen mod EU er spild af venstrefløj, og at venstrefløjen hellere skulle bruge tiden på at få indflydelse.

	Margrete Auken og Tonni Hansen mener altså, at modstand mod EU er spild af tid – men hvilken indflydelse har EU-tilhængerne haft i Parlamentet i den tid, de har siddet der?

	Israels massakre må ende

Irene Clausen, København

	Det er fem år siden, at Israel startede sin massakre i Gaza. Israels mål med operationen var officielt at bekæmpe terror. I praksis har Israel dog ønsket at skræmme palæstinenserne fra at kæmpe imod besættelsen.

	Israels metoder har blandt andet været at dræbe civile palæstinensere og at ødelægge den palæstinensiske infrastruktur. 1.314 palæstinensere blev dræbt under et tre uger langt angreb, i slutningen af 2008. Umiddelbart efter angrebene, den 14. januar 2009, udtalte Israels præsident, Shimon Peres, at 90 procent af operationerne var udført i overensstemmelse med planerne.

	Mads Gilbert, der arbejdede som læge på et hospital i Gaza under massakren, spurgte den 27. december på et offentligt møde i København, hvad der ville ske, hvis billedet blev vendt om, og det i stedet var israelerne, der var ofre. Hvordan ville verden reagere på det?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,2. januar 2014,	Det vil kaste partiet ud i en konflikt med dets grundlæggende respekt for individet og forskelligheden.
11905,/debat/2011/07/laeserbreve-19,Læserbreve,Informations Webredaktion," Hårdt arbejdsliv skader  demokratiet
Søren B. Andersen, Odense
I weekendens leder kan Mette Rodgers ikke rigtig finde ud af, om det er EU's minimumregler eller et styrket civilsamfund, der skal sikre opbakning til demokrati og markedsøkonomi i Østeuropa i almindelighed og i de baltiske lande i særdeleshed.
Måske skulle man i stedet se på dagligdagen og arbejdslivet. Her har folk i Østeuropa  særligt i de baltiske lande  været underkastet et liberalistisk eksperiment siden Murens Fald. Først var det chokkur, så var der et kortvarigt boom, og fra 2008 krise med efterfølgende  hestekure, som finansmarkederne elsker dem.
Arbejdslivet som lønmodtager, altså livet for det store flertal, har derfor været præget af dårlige arbejdsvilkår, lønpres og arbejdsløshed i en sådan grad, at den fysiske overlevelse har stået på spil for mange.
I de baltiske lande har dette medført masseudvandring, faldende fødselstal og en befolkning, der skrumper hvert år. At demokrati og markedsøkonomi på den baggrund ikke har en høj stjerne i disse lande, kan vel ikke undre.
Hvad der kan undre er, at Information endnu en gang ignorerer det daglige arbejdsliv for det store flertal i sine analyser. Et forhold, der gentager sig i megen af avisens journalistik, hvad enten der rapporteres fra det øvrige Europa eller Danmark.
SF bør øge EU-modstand
Lene Kattrup, Stenløse
Det var interessant at følge en debat i Deadline på DR2 24. juni mellem Morten Løkkegaard (V), Lone Dybkjær (R) og Trine Pertou Mach, (SF).
Ifølge Eurostat er europæernes tillid til EU faldet fra 53 til 42 procent, og danskernes euromodstand ligger nu på 57 procent. Løkkegaard og Dybkjær virkede nærmest vrede over den stigende EU- skepsis og de danske EU-forbehold.
Det fremgik, at Lone Dybkjær ser en kommende afstemning om forbeholdene som et redskab til at komme af med dem  ikke som en demokratisk afstemning, hvor man ønsker at høre vælgernes mening. Måske er hun blevet så elitær, at demokratiet er kommet for meget på afstand for hende.
Løkkegaard mente som før, at danskernes negative holdninger simpelthen skyldes, at de ikke forstår det vanskelige EU-stof, hvilket også virker elitært.
Det var et lyspunkt, at Trine Pertou Mach sagde, at hendes partis negative holdning til ØMU'en skyldes, at den fokuserer mere på prisstabilitet end på beskæftigelsesfremme, hvilket SF mener er en fejl, samt at der er åbenlyse indbyggede problemer med de åbne grænser for arbejdskraften, fordi det giver lønpres og løndumping.
SF mangler så bare at tage den fulde konsekvens og spørge sig selv, om ikke det gælder for hele EU-projektet og ikke kun ØMU'en.
El-knallerter til postbudene
Søren Boas, miljøchef,  Post Danmark
Annlisa Baungaard spørger i Information 2. juli, hvordan det hænger sammen med Post Danmarks grønne profil, at flere og flere af postbudene i Virum skifter cyklen ud med knallerter.
Det er rigtigt, at vi flere steder går over til at bringe posten ud på knallert. Danskerne sender færre breve, og postbuddet skal ikke ind med post så mange steder som tidligere. Derfor er mange af postbudenes ruter blevet længere, og knallerterne er taget i brug.
Men vi er helt enige med Annlisa Baungaard i, at knallerter ikke er et godt alternativ til cykel. Derfor modtager vi i løbet af efteråret de første 1000 el-cykler og 100 el-knallerter, der på sigt blandt andet skal erstatte mange af de benzindrevne postknallerter rundt om i hele landet.
Universitetets faglige forfald
Christen Sørensen,  professor ved SDU
Studieleder for samfundsøkonomiuddannelsen ved Aalborg Universitet, Jørgen Stamhus, giver 2. juli udtryk for, at der ikke findes en særlig Aalborg-model for økonomiuddannelsen.
14. juni blev han imidlertid citeret for følgende, vedrørende et makroøkonomisk forskningsmiljø: »Det skal være med til at støtte en dagsorden på området og støtte op om vores særlige tilgang, både forskningsmæssigt og i undervisningen.«
I min kronik 30. juni forholder jeg mig til dette særlige fremtidsrettede perspektiv, og derfor er det irrelevant at studere den nuværende studieordning. Det beroliger mig ikke, at en uddannelse er kvalitetsgodkendt af Akkrediteringsinstitutionen, som jo mest af alt er et bureaukratisk legitimeringsorgan.
Hvis Jørgen Stamhus kan dokumentere blot tre personer herfra, der har været ansat i modelgrupperne institutioner som Det Økonomiske Råd, Nationalbanken eller Finansministeriet eller som er ansat som lektorer eller professorer ved andre universiteter end Aalborg, er jeg overbevist.
Så længe universiteter via taxametersystemet opfordres til at prioritere kvantitet fremfor kvalitet, kan det kun gå nedad. Oprettelsen af Akkrediteringsinstitutionen kan anskues som et forsøg på fortsat at skjule dette.
Dette er ikke kun et problem for samfundsøkonomiuddannelsen ved Aalborg Universitet, men også for økonomiuddannelserne ved blandt andet Syddansk Universitet, hvad jeg i anden sammenhæng ikke har lagt skjul på og gerne gentager her.
Succes uden indvandring
Geoffrey Cain, Hellerup
Vi får altid at vide, at vi ikke kan klare os på verdensmarkedet uden indvandring. Men det kan kineserne tilsyneladende. Hvordan kan det være?
Mig bekendt tager de ikke nogen indvandrere eller asylsøgere overhovedet, men alligevel stormer de frem på alle videnskabelige områder. Hvordan er det muligt? Læser de ikke de danske aviser?
Udemokratisk valg i Tyrkiet
Lars Aslan Rasmussen, medlem af BR (S) og Serdal Benli, Byrådsmedlem, Gladsaxe (SF)
For nylig blev den tyrkiske premierminister, Erdogan, og hans islamistiske parti, AKP, genvalgt i Tyrkiet. Valgsejren opnåede de gennem misbrug af statsapparatet og en udemokratisk valglov.
Selv om mange i Vesten opfatter Erdogan og AKP som en garant for demokratiske reformer, så viser udviklingen i Tyrkiet det stik modsatte. I 2009 iværksatte AKP et såkaldt kurdisk initiativ. Men det blev mest ved snakken.
Det er muligt at gå til kursus i kurdisk, men undervisning på kurdisk er forbudt. Tusindvis af kurdiske børn sidder fængslet for at kaste med sten mod tyrkiske soldater. Nogle af dem er idømt op til 20 års fængsel.
Også pressefriheden i Tyrkiet er i den grad truet. Tusindvis af sager er rejst mod journalister inden for det seneste år, og lige nu sidder 57 journalister i fængsel, heraf har flere af dem modtaget livstidsdomme for at kritisere regeringen.
Religiøse mindretal går heller ikke ram forbi. Det altdominerende sunnimuslimske AKP har kørt en bevidst diskriminationskampagne over for landets alevi-mindretal, som dyrker en meget moderat udgave af islam.
Sidst, men ikke mindst, er der de homoseksuelle, som altid har været prügelknaber. Således har den tyrkiske familieminister frejdigt udtalt, at homoseksualitet er en sygdom, der skal kureres.
Eksemplerne viser tydeligt, at der mere end nogensinde før er brug for, at der lægges et massivt pres på den tyrkiske regering, for én gang for alle at få dem til at overholde menneskerettighederne.
Realistiske  Anders Eldrup
Rolf Czeskleba-Dupont, ph.d., m.sc. i energiforsyning og samfundsudvikling
DONG Energys Anders Eldrup vil »aflevere et samfund, der er i orden,« og som »opnår samme grad af behovstilfredsstillelse og velfærd med et mindre ressourceforbrug« (4. juli).
På lignende måde skrev Marx i sin analyse af kapitalen: »Ikke engang et helt samfund, en nation, ja ikke engang alle samtidige samfund taget under ét ejer jordkloden. De er kun dens besiddere, har brugsret til den, og som gode familiefædre må de overlade den i forbedret stand til de efterfølgende generationer.«
På trods af al snak om bæredygtighed er vi i dag mere beskedne og sigter kun på et samfund, der er i orden. Men omfatter denne orden hele Europa og hele kloden?
Europa-Parlamentet sætter således i en betænkning om skovbeskyttelse spørgsmålstegn ved brugen af træ som afløsning for kul i el-produktionen. De vil se CO2-neutralitet over tid.
Hvornår regner DONG med, at CO2-gælden fra træfyringen er neutraliseret gennem ny vækst  efter årtier eller århundreder? Vi vil vel ikke drive rovdrift, og særligt ikke på oversøiske skove?
Kursuspligt  til MF'ere
Dorthe Sørensen, Roskilde
Folketingets medlemmer burde tvinges på et fast kursus hvert år for at få oplyst eller genopfrisket udvalgsarbejdets faldgruber og lignende praktiske ting. Eller måske skulle medlemmerne tage en udvalgsprøve, før de kunne blive udvalgsmedlemmer.
Når nu udlændinge skal prøves i dette og hint for at blive danske statsborgere, så var det vel ikke for meget forlangt, at udvalgsmedlemmerne var klædt godt på, når de skal skalte og valte med landet og befolkningen.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,7. juli 2011,"Så længe universiteter via taxametersystemet opfordres til at prioritere kvantitet fremfor kvalitet, kan det kun gå nedad. Oprettelsen af Akkrediteringsinstitutionen kan anskues som et forsøg på fortsat at skjule dette."
699,/debat/leder/2016/02/daarligt-haandvaerk,Dårligt håndværk,Christian Jensen," Han er blevet kaldt sin generations bedste politiske håndværker. Man kan være uenig i Lars Løkke Rasmussen (V) politiske projekt. Man kan have afsmag for hans moral.
Man kan betvivle hans dømmekraft, når det handler om at erkende egne fejl. Men man kan ikke – politisk modstand eller ej – være uenig i, at landets statsminister er en dreven forhandler og fremsynet strateg.
Sådan lyder en fasttømret sandhed om Lars Løkke Rasmussen på Christiansborg. Men er det nu også rigtigt? Nej, i hvert fald ikke bedømt ud fra håndteringen af den regeringskrise, statsministeren i går købte sig ekstra tid til at løse efter dagens folketingsafstemning om den landbrugspakke, der er stridens kerne.
Læs også: Med Løkke ud på kanten af afgrunden
Midt i regeringskrisen er det interessante spørgsmål imidlertid ikke, hvordan Lars Løkke Rasmussen håndterer de timelange forhandlinger i Statsministeriet med de tre borgerlige støttepartier.
Det interessante spørgsmål er ikke, om han bruger list og snilde, eller om han arbejder med stift blik og hård tale. Det interessante spørgsmål er ikke, om Lars Løkke Rasmussen formår at få løsnet det, han i går kaldte »en gordisk knude«.
Det interessante spørgsmål er, hvordan en landbrugspakke, alle borgerlige partier var – og er – enige om indholdet af, kunne ende med en regeringskrise og trusler om udskrivning af folketingsvalg?
Hvordan kunne Lars Løkke Rasmussen i ugevis holde sig for øjne og ører, mens De Konservative i stadig kraftigere lydstyrke og med god grund udtrykte frustration og vrede over miljø- og fødevareminister Eva Kjer Hansen?
Hvordan kunne Lars Løkke Rasmussen i ugevis ignorere, at såvel uvildige eksperter som embedsmænd i Miljø- og Fødevareministeriet fastslog, at der er manipuleret med regnemetoderne, så billedet forvrænges af landbrugspakkens reelle miljøkonsekvenser med bl.a. øget udledning af kvælstof i vandløbene?
De Konservative appellerede igen og igen til marginale indrømmelser for at løse konflikten, senest under tirsdagens samråd, hvor Eva Kjer Hansen mødte sit støtteparti med en mur af arrogance. Statsministeren var tavs og miljø- og fødevareministeren var hoven. Er det et udtryk for godt politisk håndværk? Nej.
Hvordan kunne Lars Løkke Rasmussen efter det forløb i går påstå, at De Konservatives mistillidserklæring til Eva Kjer Hansen kom helt uventet.
»Jeg fik et opkald ud af det blå fra den konservative formand om, at der ikke længere var tillid til ministeren,« udtalte statsministeren.
Pjat, denne udtalelse tangerer det uanstændige, og den havde alene til formål at udstille De Konservative som politiske amatører, der uforvarende bringer den borgerlige regerings liv i fare. Hvis Søren Pape Poulsen skummer af raseri forud for de kommende dages forhandlinger med De Konservative om såkaldte miljøkompenserende tiltag, der kan sikre en bedre miljømæssig balance, så er der ikke noget at sige til det. Er det er udtryk for godt politisk håndværk? Nej.
Det er meget muligt, at det vil lykkes Lars Løkke Rasmussen at få vredet armen rundt på Søren Pape Poulsen. For miljøet må vi håbe, at K-formanden er i stand til at sælge sig selv dyrt.
Men på forhånd har Lars Løkke Rasmussen gjort det nærmest umuligt for sig selv at komme med de indrømmelser, der kan sikre De Konservative en bare nogenlunde ærefuld exit i sagen.
Lars Løkke Rasmussen erklærede således i går sin fulde tillid til Eva Kjer Hansen og samtidig afviste han, at der er noget som helst at komme efter med det, eksperterne kalder manipulerede regnemetoder. Er det et udtryk for godt politisk håndværk? Nej.
Til gengæld ved vi nu med sikkerhed, hvor det hele ender, hvis de kommende dages forhandlinger ender resultatløse: »Folketingsvalg er bestemt også en mulighed,« udtalte Lars Løkke Rasmussen i går.
Den slags trusler kan man som bekendt kun komme med én gang. Dermed har Lars Løkke Rasmussen sat alt på ét bræt. Er det udtryk for godt politisk håndværk? Nej.
Hvis god ledelse og godt politisk håndværk handler om at løse konflikter, før de bliver til problemer, så har Lars Løkke Rasmussen i denne sag gjort det modsatte.
Faktisk står statsministeren efterhånden selv tilbage som det største problem i en sag, der i virkeligheden handlede om en meget lille konflikt.
Læs også: Landbruget frem for alt




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",13.0,25. februar 2016,"Til gengæld ved vi nu med sikkerhed, hvor det hele ender, hvis de kommende dages forhandlinger ender resultatløse: »Folketingsvalg er bestemt også en mulighed,« udtalte Lars Løkke Rasmussen i går."
11042,/debat/leder/2011/11/soevndals-tillidserklaering,Søvndals tillidserklæring,Christian Jensen," Fra en tjenesterejse i Kuwait ilede SF’s formand, Villy Søvndal, tirsdag sin betrængte partifælle og erhvervs- og vækstminister til undsætning. Det var på høje tid. Men formandens anstrengelser har kun gjort ondt værre.
Efter dages og ugers vedholdende forlydender om, at Ole Sohn lyver om sin fortid som formand for Danmarks Kommunistiske Parti (DKP), forsøgte Villy Søvndal at lukke sagen ved at afvise den:
»Der er ikke kommet noget frem, som ændrer på min holdning til Ole: Han er en dygtig og kompetent minister, og jeg har fuld tillid til ham,« ytrede Søvndal i sin skriftlige meddelelse.
Den går ikke, Søvndal! Ingen bestrider, at Ole Sohn kan blive en kompetent erhvervs- og vækstminister, og som vi i gårsdagens avis kunne fortælle, bakker partifællerne massivt op, selv om frustrationen breder sig. Således forventes det nu af Ole Sohn, at han fremover er mere åben og kommunikerende om sin fortid.
Selv en blind kan føle med sin stok, at det vil tjene landet bedst, hvis Ole Sohn brugte sin tid på Danmarks fremtidige erhvervs- og vækstpolitik frem for at baske rundt i sin periode som DKP-formand.
Men at Sohn har rodet sig ud i hele og halve usandheder, er hævet over al tvivl, og faktisk har han selv erkendt manglen på den troværdighed, som Søvndal nu forsvarer.
Hvad handlersagen om? Penge fra Moskva til DKP i de sidste år af Den Kolde Krig, da Ole Sohn var DKP-formand. Det danske kommunistparti var i slutningen af 1980’erne præget af intense fløjkampe, og først da Ole Sohn på partikongressen i 1990 sikrede sig et markant flertal i partiet, indledte han — ifølge eget udsagn — det nødvendige opgør med støtten fra Moskva.
»Da jeg fandt ud af, at vi modtog ordrer — eller penge i form af ordrer og andet — så sagde jeg: Det her går ikke, det er simpelthen ikke værdigt — og derfor satte jeg ind med at få lukket Terpo Tryk, Land og Folk og huset i Dronningens Tværgade,« sagde Ole Sohn i oktober 2010 til TV 2.
Og til Danmarks Radio satte han trumf på ved at tale om pengestrømmen som det rene »svineri«.
Men ingen af delene passer! Stribevis af kilder — skriftlige og mundtlige, danske og russiske — har de seneste dage brik for brik pillet Ole Sohns forklaring fra hinanden.
Sohn var derfor mandag nødsaget til undsige sig selv og erkende, at han tværtimod havde sørget for, at de sovjetiske partikammeraters donationer fortsatte uforstyrret i form af betydelige overbetalinger til DKP’s trykkeri Terpo Tryk.
»Ja, de udtalelser stemmer ikke med, hvad jeg ellers har sagt. Det var upræcist formuleret. Sandheden er, at der kom millioner fra Moskva via ordrer. Jeg havde to muligheder: Enten at lade det hele falde eller fortsætte med at udvikle det politiske projekt,« sagde Ole Sohn tirsdag til Berlingske, og oplyste samtidig, at han kendte til millionstøtten fra Moskva, allerede da han blev formand for DKP i 1987.
Tilbage står nu beskyldninger om, at Ole Sohn ydermere har modtaget brune kuverter med kontanter fra Moskva. De beskyldninger er ikke overbevisende dokumenteret.
Selv omOle Sohn nu med pinlig forsinkelse erkender sine løgne, erklærer Villy Søvndal sig tilfreds.
»Ole har for længst lagt afstand til sin fortid, han har gjort op med stalinismens forbrydelser i bøger og foredrag, og de danske vælgere har ved flere folketingsvalg sagt god for Ole,« meddelte Villy Søvndal tirsdag.
Sandt er det, at Ole Sohn flittigt har taget afstand fra det sovjetiske regime i form af foredrag og historiske bogudgivelser på eget forlag. Det står han sig ved. Han har været mere tilbageholdende med at erkende sin egen rolle i ’svineriet’.
Men hvor vigtigt er det, hvad Ole Sohn har gjort og ikke gjort i en fjern fortid som DKP-formand? Ifølge skatteeksperter er der intet strafbart i, at politiske partier modtager den slags støtte, og derfor er der ikke tale om »illegale penge«, som den borgerlige opposition taler om.
Nej, sagenhandler mere om Ole Sohns troværdighed i dag end om hans handlinger for 20 år siden. De fleste vil nok tilgive Ole Sohn hans gerninger, hvis han selv erkendte dem åbent og ærligt. Men åbenhed og ærlighed kendetegner hverken Ole Sohn eller Villy Søvndal i denne sag.
Problemet er netop, at de to i forening har skabt — og nu fortløbende forstørrer — deres eget og partiets problem ved at negligere sagen og tale udenom:
»I stedet for at diskutere ting, der ligger over 20 år tilbage i tiden, vil vi fokusere på de alvorlige udfordringer, vi står med i dag: arbejdsløsheden, økonomien og klimatruslen. Det burde oppositionen også gøre,« skrev Søvndal således tirsdag.
Det er da tænkeligt. Ligesom det er sandt, at oppositionen fornøjet driver klapjagt på Ole Sohn. Det vil den blive ved med, så længe Ole Sohn lyver. Og så længe Villy Søvndal fastholder, hvad selv hovedpersonen allerede har erkendt som usandt. 




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",50.0,24. november 2011,"Selv omOle Sohn nu med pinlig forsinkelse erkender sine løgne, erklærer Villy Søvndal sig tilfreds."
2592,/debat/2015/05/penisfaelden,Penisfælden,Amalie Langballe," For nylig sad jeg nøgen i en sofa på Nørrebro. Ved siden af mig sad en mand. En af de gode. En af de søde, kloge og sjove. En af dem, man falder for og forelsker sig i.
I en bisætning får han lidt indirekte og lidt hypotetisk sagt, at han allerede har mistet interessen for mig. Hvis han »nu havde haft tid til over en periode at fantasere om mig, havde det måske været noget andet«. Men nu var det sådan her. Sådan, at jeg var nøgen, og at vi ikke havde datet.
Mens han snakker, dækker jeg mig til. Jeg kryber under et tæppe. Der er koldt på Nørrebro nu. Jeg kigger lidt væk og lidt rundt, og jeg ved ikke, hvad jeg skal svare. Jeg tænker på, at jeg var et grådigt barn. Jeg spiste snildt to plader Marabou uden skyggen af skam. I gymnasiet levede jeg af Nutella. Jeg spiste aldrig brød til. Glas, ske, spis. Og det samme med mændene. Hellere i dag end i morgen. Og nej, jeg spiste aldrig lige brød til.
Og så tænker jeg på, at det føles som en lidt hård ting at sidde og sige, når man vitterligt lige har haft sex. Normalt er det her samlejets prime time. Det er tiden for forstillelse, hvor man kan lege lidt, at man er kærester. Man kan holde i hånd, og man kan grine, og man kan ligge tæt, og man kan glemme, at man egentlig er alene, og at København nogle gange er en stor by at være så alene i.
Og så tænker jeg, at det er godt, at jeg har prøvet det her før. Han er ikke den første, der skyller mig ud med sveden, så jeg kender grimasser, der passer, og jeg ved, at det er mere end mine bryster, der skal dækkes til. Jeg skal også skjule, at det er hårde ord at høre, når man lige har ligget og forelsket sig. Lidt.
Jeg giver ham ret med tillært selvfølgelighed. Jeg åbnede gaveboden for tidligt, kastede præmierne for hurtigt, for hårdt og for gratis i nakken af ham, så selvfølgelig skal jeg ikke gøre mig forhåbninger om at blive inviteret ud. Jeg har bortgivet alt, så jeg er svag, så jeg har tabt alt – noget med Kierkegaard. Det kan jeg godt se. Det kan jeg godt forstå.
Men faktisk kan jeg overhovedet ikke forstå det. Jeg forstår ikke den regel. Jeg har aldrig forstået lige netop den regel. Jeg forstår ikke, hvorfor tidlig sex afliver enhver form for fremtid som andet end bollehul. Jeg synes, det er en dum regel.
Men værre endnu er det en regel, der kan gøre god sex til et stort fejltrin, og mig til noget uværdigt. For det er jo mig, der skulle håndhæve reglen. Jeg var den, der skulle styre mig. Gøre mig fri af mine lysters vold.
Min mand på Nørrebro stoppede mig i hvert fald ikke. Der var intet ’Halli-halløj, kan du lige få de trusser på igen, hvis du ellers håber på en fremtid her’ at hente fra ham. Mest af alt var der bare to tumlende og bumlende mennesker i en entré og hen ad en gang og fremkæmpende mod en sofa. To mennesker, for hvem det ikke kunne gå hurtigt nok.
Det forstår jeg ikke, at der skal udgydes skam over. For skammer sig, det gør man, når man pludselig sidder i en sofa og bliver droppet på forhånd. Man skammer sig lidt og ærgrer sig meget.
Man skammer sig over ikke at have styret sig. Pæne piger havde nok haft mere tøj på og mindre sæd oppe i sig, hvis det var dem, der var havnet i en sofa på Nørrebro. Det føles som en fælde for de forfaldne. En penisfælde. Så man skammer sig lidt.
For jeg ville gerne have haft chancen. Også selv om jeg ikke er kærestemateriale. Mine tre store passioner i livet er min mor, min kat og min matadorboks. En mere dødssyg treenighed skal man lede længe efter. Men jeg ville gerne have haft muligheden for at vise dybderne af min egen nederenhed.
Nat blev morgen, tøj blev samlet sammen og jeg kom på en cykel mod Østerbro gennem et mennesketomt København. De få jeg mødte, gav mig et indforstået blik med på vejen. De vidste nok godt, hvad jeg havde lavet, og mellem os opstod igen den skam, jeg var blevet foræret natten forinden.
Men jeg vil altså ikke tage den på mig. Skammen altså. Jeg gav, tog og fik, hvad jeg havde lyst til, da jeg havde lyst til det. Det er ikke noget at skamme sig over. Det er bare en dum regel. Den slutshamer på sådan en subtil måde.
",150.0,12. maj 2015,"Jeg giver ham ret med tillært selvfølgelighed. Jeg åbnede gaveboden for tidligt, kastede præmierne for hurtigt, for hårdt og for gratis i nakken af ham, så selvfølgelig skal jeg ikke gøre mig forhåbninger om at blive inviteret ud. Jeg har bortgivet alt, så jeg er svag, så jeg har tabt alt – noget med Kierkegaard. Det kan jeg godt se. Det kan jeg godt forstå."
4600,/debat/2014/07/fagbevaegelsen-lader-unge-stikken,Fagbevægelsen lader os unge i stikken,Nicolai Arentz Larsen," I mange år har fag-, elev- og studenterbevægelsen kæmpet for et uddannelsessystem, der rummer alle og giver alle muligheden for at tage en uddannelse.
Blandt organisationernes værktøjer har været at nedlægge undervisningen, afholde landsdækkende demonstrationer og skrive utallige læserbreve. Desværre står ét klart: Eleverne står alene i denne kamp. Hverken politikerne eller fagbosserne støtter dem.
Tværtimod.
Der er sket en markant ændring i den bevægelse, der tidligere kæmpede for at forbedre uddannelsessystemet. Tidligere var fagbevægelsen nervesystemet i den venstreorienterede bevægelse. I dag er der ingen kapital tilbage i bevægelsen, og det efterlader den afhængig af tips- og statsmidler. Det er en kæmpe kæp i hjulet på den kamp, der udspiller sig på den uddannelsespolitiske slagmark.
Lad mig blot give et par eksempler på fagbevægelsens svigt i kampen på uddannelsesområdet.
Da regeringen i 2013 lavede en SU-reform, som skar markant på SU-ydelserne og tvang eleverne og de studerende hurtigere igennem uddannelsessystemet, havde elev- og studenterbevægelsen en klar forventning om, at de havde fagbevægelsen i ryggen i deres kamp mod forringelserne. Men det havde de ikke.
De to store fagforeninger, HK og 3F, fulgte LO’s linje. Herfra lød det blandt andet:
»I den mildeste version kan det overvejes at erstatte den nuværende SU under ’fjumreåret’ (det sjette studieår, red.) med en udvidet lånemulighed.«
Selv da de elevorganisationer, der organiserer fagbevægelsen unge medlemmer, nemlig Erhvervsskolernes Elev Organisation og Landssammenslutningen af Handelsskoleelever, stod som medindkaldere til protesterne, var fagbosserne stadig ikke til nogen hjælp.
Samme mønster tegnede sig, da regeringen i slutningen af 2013 lavede en erhvervsskolereform. Den indebærer blandt andet karakterkrav i forbindelse med optagelse på erhvervsskolerne. I fremtiden skal unge minimum have 02 for at blive optaget på en erhvervsskole. Under forhandlingerne blev der også talt om at indføre karakterkrav på gymnasier. Elev- og studenterbevægelsen sagde igen fra over for regeringen, fordi karakterkravene ville medføre, at mange, som ellers ville blive fantastisk faglært arbejdskraft i fremtiden, ikke ville kunne komme ind på den uddannelse, de ønsker.
Fagbevægelsen – herunder HK og 3F – bakkede ikke op om de unges budskab, men meldte, at regeringens krav var fair og en ganske god idé.
Tendensen er skræmmende. Den viser tydeligt, at fagbevægelsen har mistet kontakten til sine unge medlemmer, som ofte er dem, politikerne sparer på først. Det varsler ikke godt for fagbevægelsens fremtid, for der er ikke meget fremtid i at svigte de unge, endnu før de sætter deres ben på arbejdsmarkedet.
Proformainddragelse
Både 3F og HK har ungdomsafdelinger, men reelt er ungdomsarbejdet bare en del af den fine glasfacade på deres forbundshuse.
Hos HK Danmark hedder ungdomsafdelingen HK Ungdom. Den har et årligt budget på ca. 3,8 millioner kroner og arrangerer masser af møder for medlemmerne.
På mange måder er den bygget op som enhver anden demokratisk forening. Men reelt er HK Ungdoms eneste funktion at se godt ud udadtil.
Der er ikke tale om en selvstændig organisation, men et udvalg i forbundet. Medlemmerne har eksempelvis ingen indflydelse på foreningens budget, der administreres af ansatte. Derudover skal alle udmeldinger til pressen eller eksterne kampagner igennem HK Danmarks kommunikationsbureaukrati, inden de kan slippes ud til medlemmerne og medier. Stort set det samme gør sig gældende for 3F Ungdom.
Ungdomsorganisationerne er bundet på hænder og fødder, og det forhindrer dem i at stille progressive krav.
De kan ikke sige deres moderforbund imod. Konsekvensen er, at den bevægelse, der burde kæmpe almindelige unges sag, er handlingslammet. Vi unge står magtesløse over for de konstante angreb på og forringelser af vores vilkår, fordi vores organisationer har givet op.
Det er på tide, at almindelige unge får en mulighed for at gøre en forskel. Men som det ser ud lige nu, kan det ikke lade sig gøre inden for fagbevægelsens rammer. Nogen ville måske foreslå mig at melde mig ud og måske stifte min egen (ungdoms)fagforening.
Men det vil ikke løse problemet. Fagbevægelsen har en stærk organisation med en stærk historie og har vist, at fællesskab kan skabe store resultater: Betalt ferie, en løn, der er til at leve af, og ret til barsel for blot at nævne nogle af dem.
Derudover er enhedsfagbevægelsen, som vi har i Danmark, en god idé, da vi samles om det, vi kan blive enige om i stedet for at lade vores uenigheder splitte os. Jeg ønsker på ingen måde franske tilstande med 200 små fagforeninger. Fagbevægelsen er stærk, og vores udfordringer i bevægelsen skal løses her.
Hvordan gør vi så det?
Der er ingen tvivl om, at ungdomsarbejdet i fagbevægelsen har stort potentiale. Men så skal det udføres af de unge, ikke for de unge. Ungdomsfagforeningerne skal fungere som selvstændige, demokratiske organisationer med egen (reel) ledelse, selvstyret økonomi og egne love.
Selvfølgelig kan ungdomsfagforeningerne aldrig blive økonomisk uafhængige af fagforbundene, da de ikke modtager kontingenter. Men de bør selv kunne forvalte pengene.
Jeg har gennem mine efterhånden mange år i fagbevægelsen arbejdet side om side med utrolig mange unge mennesker, som jeg er helt sikker på, er klar til at træde til, og tage det ansvar, som fagbevægelsen kan give dem. For unge mennesker har lyst til at være aktive i deres hverdag. Den dovne eller ligeglade generation er en myte.
Fagbevægelsen er vigtig i vores hverdag. Derfor skal den give os unge en mulighed for at få indflydelse og skabe forandring.
Giv os ret til at tale
Fagbevægelsen kunne begynde forandringen med at bruge nogle af de mange millioner, den hvert år investerer i at komme ud til de unge til også at invitere de unge ind i varmen og give os indflydelse i organisationerne. Det er ungdomsfagforeningerne, der er eksperter på områder, som berører deres medlemmer, hvad end der er tale om erhvervsskoleelever eller fritidsjobbere. Det er os unge, der er i lære i Bilka eller sidder i kasse efter skole – ikke kommunikationskonsulenterne inde i forbundshuset – der ved, hvor udfordringerne ligger. Derfor skal ungdomsfagforeningerne også have ret til at udtale sig og handle politisk på vegne af medlemmerne, uden at voksenforbundet blander sig mere end højst nødvendigt.
Hvis man tør lægge kursen om, er jeg sikker på, at man vil se en hel anden og bedre udvikling i fagbevægelsen. Den vil blive en aktiv partner for unge, der står sammen mod forringelserne af SU’en, karakterkravene og de andre angreb, min generation udsættes for.
Fagbevægelsen vil være en bevægelse i offensiven for medlemmerne, og jeg er sikker på, at det er det, den danske fagbevægelse har brug for, for at vende medlemsflugt og faldende indflydelse til medlemstilgang og magt.
Vi er en masse unge, der er parate til at tage ansvar for vores uddannelse og arbejdsliv. Det er på tide, at fagbevægelsen viser os tillid ved at give os ansvar.
Nicolai Arentz Larsen er tidligere landsudvalgsmedlem i HK Ungdom Danmark




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",14.0,22. juli 2014,"Tendensen er skræmmende. Den viser tydeligt, at fagbevægelsen har mistet kontakten til sine unge medlemmer, som ofte er dem, politikerne sparer på først. Det varsler ikke godt for fagbevægelsens fremtid, for der er ikke meget fremtid i at svigte de unge, endnu før de sætter deres ben på arbejdsmarkedet."
1727,/debat/2015/09/supertanker-ingen-toer-rette-paa,"En supertanker, som ingen tør rette op på",Sebastian Stryhn Kjeldtoft," Borgerrepræsentationen er befolket af karrierepolitikere, hvis primære motiv er at blive genvalgt. Og Københavns Kommunes budgetaftale for 2016, som faldt på plads sidste fredag, er et udtryk for en usund politisk kultur, som rækker helt op i Folketinget. Det mener Lilian Parker Kaule, tidligere Liberal Alliance, men nu løsgænger i Borgerrepræsentationen siden august.
– Du har sammenlignet budgetforhandlingerne med et spil klodsmajor, hvor politikerne hellere vil bygge et vakkelvornt tårn end at starte forfra og skabe et solidt fundament. Hvorfor?
»Det er min anden budgetforhandling, og igen chokeres jeg over, at politikerne går mere op i personlige prestigeprojekter end reelle problemer. Ud af det samlede budget for 2016 på 48 mia. kr. går størstedelen til driftsomkostninger, men Økonomiforvaltningen har så afsat 1,13 mia. kr., som politikerne kan lege med. Det er deres markedsføringspenge over for vælgerne – og der, hvor der lægges allermest arm, er til ’Hassan-runden’. En ’Hassan’ er politikersprog for en politikers personlige, små mærkesager.«
– Har du et eksempel på en ’Hassan’ i budgetaftalen for 2016?
»Der er en politiker fra Ørestaden, som havde lovet nogle forældre et lyskryds foran den lokale skole. Problemet er, at der er to andre lyskryds på hver side af skolen, og ifølge forvaltningen vil et tredje lyskryds chikanere biltrafikken unødigt meget. Men nu havde politikeren jo lovet det, så forligspartierne fandt en løsning, hvor politikeren kunne bevare sit promoveringsprojekt. De aftalte at anlægge nogle blinkende advarselslys til en pris på 7-800.000 kroner. Logikken er, at ’hvis politikeren får de her peanuts, så kan vi trumfe noget andet igennem’. Dét er kommunalpolitik anno 2015.«
»Eller tag parkeringspladserne, som er religion på rådhuset. Enten er du ateist, eller også tror du på parkeringspladser eller på cyklister, det fylder 80 procent af alle vores diskussioner. Forligspartierne blærer sig nu med, at de i budgetaftalen for 2016 har oprettet 4.000 parkeringspladser i byen. Pladserne finder de ved at tage områder eksempelvis på ydre Nørrebro og ydre Østerbro, hvor det i dag er gratis at parkere, og gøre det til betalingspladser. Samtidig gør man det dyrere for pendlere at tage bilen til København, så flere vil lade være. Og vupti, så har man ’skabt’ 4.000 parkeringspladser, selv om der er den samme mængde parkeringspladser, der hele tiden har været. Det er jo helt syret.«
Manglende visioner
– Hvad er de ’rigtige problemer’, kommunalpolitikerne mangler at tage hånd om?
»Københavns Kommune er Danmarks største offentlige arbejdsplads næstefter staten. Vi har gigantiske muskler, men vi tør ikke bruge dem. Alle i Borgerrepræsentationen er f.eks. enige om, at vi bør skabe et mere rummeligt arbejdsmarked. Mange borgere kan ikke varetage et normalt arbejde, men de kan måske få et fleksjob. Problemet er bare, at ikke ret mange private virksomheder vil oprette de stillinger. Alle politikere er enige om, at kommunen burde tage et større ansvar og skabe mere fleksible arbejdspladser i det offentlige, men år efter år lykkes det os ikke at få forvaltningerne til at oprette stillinger til fleksjobbere, selv om vi tilbyder bonusordninger, og jeg ved ikke hvad.«
»Et af de største partier foreslog så denne gang, at man kunne tage 1 procent af lønsummen for hele vores 48 mia. kr. store budget og trække ud af forvaltningerne. Pengene får de kun igen, hvis de opretter flere fleksjobstillinger. Som politikere har vi mandat til at gøre det, men det udløste et ramaskrig, at nogen ville røre ved de helt store driftsmidler.«
»Så ideen faldt igen – forligspartierne er mere interesserede i et bredt forlig end at reformere systemet. Men tænk, hvis vi turde bruge kommunen til at skabe Danmarks mest mangfoldige arbejdsplads, hvor der var plads til fleksjobbere. Der ville jo ske sindssygt meget i Danmark – du ville kunne transformere hele landets arbejdspulje!«
– Et argument for brede politiske forlig er, at det sikrer en vis stabilitet og forudsigelighed i systemet på tværs af valg. Forligspartierne er måske mere interesserede i at sikre en rolig drift end at omkalfatre systemet?
»Jeg har det som om, vi er om bord på en supertanker, og der er ikke nogen, der kan rette op på den. Men kursen, vi er sat på, er bare ikke god nok. Det er en uambitiøs måde at føre politik på, men jeg tror faktisk ikke, alle mine politiske kolleger er uambitiøse. De har bare givet op over for systemet, som kvæler enhver idealisme og politisk glød med rasende fart. En af de andre politikere, som også blev valgt ind for to år siden, spurgte mig efter et af budgetmøderne: ’Hvordan er det sket, at vi allerede nu er blevet sådan nogle fedtspillere?’«
– Du er selv tidligere medlem af Liberal Alliance. Synes du også, idealismen kvæles iblandt politikerne på venstrefløjen, når de forsøger at ændre kurs på ’supertankeren’?
»Helt bestemt. Enten sidder du med om bordet og tier stille, eller også må du lave din egen lille revolution ude på Rådhuspladsen. For hvis du råber for meget op, bliver du udstødt og må give afkald på at kunne avancere karrieremæssigt som politiker. Karrierepolitikeren vil for alt i verden ikke ryste båden, for før eller siden vil man blive mødt af nogen i systemet, som synes det er irriterende, at du vil ændre på det hele.«
Mundkurv af partiet
– Da du meldte dig ud af Liberal Alliance den 23. august, rettede du en skarp kritik mod lokalafdelingen af partiet. LA København havde forinden givet dig mundkurv på, fordi du kritiserede din partikollega Lars Dueholm for at have ’bestilt’ en glasskulptur til 1,25 mio. kr., som blev opført i baghaven til den boligforening, hvor han selv boede, og hans kone var formand. Er du ked af at forlade partiet?
»Jeg er stolt over, at jeg gik, for ellers ville jeg ikke kunne se mig selv i øjnene. Og jeg håber, det vil sætte gang i nogle debatter, som kan føre partiet et andet sted hen lokalt.«
»Og hvorfor er det egentlig, man i et parti skal være enige om alting? Hvis jeg er uenig i en beslutning, må det være mit ansvar at forklare borgerne, der har stemt på mig, hvorfor jeg er et dumt svin, der stemmer imod. Partierne har travlt med at opretholde illusionen om enighed, men i stedet bør vi vise, at det ikke altid er tilfældet, og at det er helt okay.«
– Alle partier er i dag mere eller mindre topstyrede, og politikerne går meget sjældent imod partilinjen. Er dine oplevelser udtryk for et generelt problem?
»Ja, Københavns Rådhus er bare en miniudgave af Christiansborg. Partierne er meget bureaukratiske og enormt bange for dårlige historier, hvor en eller anden landsbytosse udtaler sig forkert. Og medierne er totalt glubske efter de dårlige historier. Men hvis du som parti ikke tør lade landsbytosserne tale, mister du også gløden, idealismen og specielt idéudviklingen, som i dag er overladt til det enkelte partis små ’visionsgrupper’. Resten af de folkevalgte skal bare følge partibogen og holde mund.«
– Er den intense mediedækning af især landspolitik med til at kvæle det rum, der er for at debattere politik i et parti?
»Medierne arbejder på de præmisser, at det skal gå hurtigt, og at du skal fange læsernes opmærksomhed – medierne skal sælge aviser. Og så får du ikke alle de lidt kedelige mellemregninger med, som er vigtige i en politisk debat, og som forklarer, hvor uenigheden kommer fra. Det er et problem, for uenighed kan være udtryk for en sund debat, ikke at der er krig.«
Politikerlede
»Men jeg tror, vi kunne løse problemet med politikerleden i Danmark, hvis vi fik flere politikere ind med visioner. For mange politikere har et plaster om munden, som skal rives af – og ja, i starten vil det gøre ondt og skabe historier i pressen. Men efter kritikken vil politikerne komme styrkede ud på den anden side – og med fornyet respekt fra befolkningen. Når du er loyal over for dine egne holdninger, tror jeg også folk i højere grad vil følge dig.«
– Hvad er meningen med politik, hvis ikke man må sige sin mening?
»At sidde med om bordet og få magt. Fornemmelsen af at være vigtig, tror jeg tænder mange i politik. Det handler om den position, du har som politiker, når du er på Christiansborg eller sidder på et rådhus. Desværre. Nogle gange bilder du dig selv ind, at du gør en forskel. Men jeg tror, mange politikere godt ved, at det er begrænset, hvor stor forskel de reelt gør. De må nøjes med en ’Hassan’.
– Men det er vel også lækkert at være politiker?
»Ja, og det er klamt, så hurtigt man vænner sig til det. Der er en vammel autoritet omkring rollen som politiker. Hvis du kigger inde i Snapstinget kan du se cigarholdere ved alle pladserne, og madkonerne kommer i fine forklæder og serverer maden. Nogle af politikerne knipser efter dem og vifter med glasset, når der skal hældes op. De dyrker rollen som overklassefolk, der er stillet højere end pøblen – hvis borgerne så det, ville de blive rasende.«
»Der er simpelthen for stor distance mellem borgere og politikerne, som ikke tør træffe svære beslutninger, fordi de straks vil få sure demonstranter på nakken. Men som leder skal du ikke være vellidt, du skal ville noget. Og så skal du gå i den retning og håbe på, du gør det rigtige – for så vil folk følge dig bagefter.«
Lilian Parker Kaule er underlagt tavshedspligt om dele af budgetforhandlingerne, hvorfor navne og partier bag de enkelte forslag ikke optræder i artiklen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",20.0,18. september 2015,"»Ja, Københavns Rådhus er bare en miniudgave af Christiansborg. Partierne er meget bureaukratiske og enormt bange for dårlige historier, hvor en eller anden landsbytosse udtaler sig forkert. Og medierne er totalt glubske efter de dårlige historier. Men hvis du som parti ikke tør lade landsbytosserne tale, mister du også gløden, idealismen og specielt idéudviklingen, som i dag er overladt til det enkelte partis små ’visionsgrupper’. Resten af de folkevalgte skal bare følge partibogen og holde mund.«"
11215,/debat/2011/10/laeserbreve-2,Læserbreve,Informations Webredaktion," Universiteter og virkelighed
Jan Krag Jacobsen, adjungeret professor, RUC
»Danske universiteters undervisning er for langt fra virkeligheden,« har statskundskabsstuderende Steffen Thybo Møller udtrykt i flere artikler i Information. I USA er undervisningen tættere på virkeligheden, hævder han.
De mange videnskabsbutikker, som findes på universiteterne, tyder ikke på den store afstand til virkeligheden. Organisationer, institutioner, virksomheder og andre, som ønsker at løse problemer sammen med studerende. Alle de studenterprojekter, jeg har vejledt på RUC siden 1975, har taget udgangspunkt i samfundsmæssige problemer.
Et universitet bør være mere end et rådgivende firma, og den problemorienterede undervisning kan komme til at nedprioritere udvikling af teori, der giv en dybere forståelse af de praktiske problemers karakter.
Der ikke er noget så praktisk som en god teori, og der er heldigvis steder på universiteterne, både i USA og Danmark, hvor man fordyber sig i teori, som ikke umiddelbart kan omsættes til praktisk problemløsning og fakturaer. Nysgerrighed og trang til forståelse af natur og samfund har vist sig ganske nyttig på længere sigt.
Det en vigtig diskussion, Information har taget op. Men den fortjener en mere seriøs behandling, end det indtil nu har været tilfældet.
Gaddafi var ikke Kinas ven
Clemens Stubbe Østergaard, Aarhus
I en artiklen 'Gaddafis død tvinger Kina til at skifte hest' 24. oktober, lykkes det Martin Gøttske at få det til at se ud, som om, Kina holdt med Gaddafi til det sidste.
Men han var langt fra at være en så god ven af Kina, som Gøttske citerer en tilfældig professor på et provinsuniversitet for, ja, han havde ikke havde været på officielt besøg der siden 1982. Han havde gode forbindelser til Taiwan, og da 50 af Afrikas 56 statsledere for nogle år siden mødte op i Kina, glimrede han ved sit fravær.
Kinas forbindelser til Gaddafi var ikke varmere end Frankrigs eller Storbritanniens, de handlede også om økonomi. Når Kina afholdt sig fra at stemme i Sikkerhedsrådet, var det for ikke at stille sig i vejen for interventionen; det var netop dette brud med landets normale princip om ikke-intervention, og det muliggjorde aktionen.
Det var oven i købet et problem for Kina, at Den Afrikanske Union var imod indgrebet. Allerede fra april var der kritik af Gaddafi i kinesiske medier, og i begyndelsen af juni mødtes man første gang officielt med oprørerne. Man skiftede helt åbenlyst over til TNC da Tripoli faldt i august.
Det ville være fint med mere præcision og mindre hyperengageret enøjethed i den journalistiske dækning af Kina.
Flere kuratorer er ikke svaret
Troels II Munk, Frederikserg
Karen Syberg afkræver 21. oktober kulturministeren et svar. Hun er — som Jørn Langsted, Monna Dithmer, Litten Hansen, Lars Liebst, Lars Seeberg, Bjørn Lense-Møller og mange andre — en 'uafhængig kunstkyndig'.
Hun beder, ligesom dem, ministeren om at komme med en klar og velargumenteret begrundelse for, hvorfor han ikke overlader administrationen af statens midler til kunst til netop disse uafhængige kunstkyndige.
Jeg er skuespiller og derfor sådan en, som har været med til at udpege kolleger til at aftjene 'værnepligt' i teaterråd, musikråd og litteraturråd gennem adskillige tiår. Disse råd har fungeret så tilfredsstillende, både i og uden for faglige kredse, som det overhovedet kan forlanges.
Rådene er nu blevet overlejret af et større kontorsystem, Kunststyrelsen, og hvis Karen Syberg ville problematisere den udvikling, kunne vi nok finde sammen.
Men det er ikke hendes ærinde, hun spørger kun til, hvorfor ministeren ikke skifter kunstnerne ud med kuratorer og akademikere. Men hvorfor skulle han dog det?
Grøn materialisme
Niels Simon-Larsen, København
Grøn vækst går let hen og bliver et spørgsmål om grønne opfindelser, og ikke først og fremmest et spørgsmål om mentalitetsændring. Vi skal omstille fra konkurrencementalitet til samarbejdsmentalitet på alle områder, for hvad hjælper det, at vi får cradle to cradle, men stadig er i ødelæggende konkurrence lokalt og globalt?
Det er altid lettere at tale om ting end om vores forhold til hinanden. I det grønne samfund kan der f.eks. ikke være professionel sport, og sex kan ikke være en handelsvare. Det forhindrer samarbejdsmentaliteten.
Det kræver nærmest en anden mennesketype end den, der er ved at ødelægge jorden, men den må vi så i gang med at skabe — inden det er for sent.
Græsk gæld fjernes ikke
Morten Messerschmidt, MEP (DF)
I løbet af ugen vil de europæiske politikere langt om længe officielt erkende, hvad mange andre længe har kunnet se: At Grækenland ikke kan eller vil tilbagebetale sin enorme gæld. Derfor vil man givetvis bede ejerne af græske statsobligationer om at nedbringe deres tilgodehavende med 60 procent.
Det vil dog blot betyde, at diverse banker og finansielle investorer vil skulle betale for grækernes overforbrug. Det betyder i sidste ende, at stort set alle andre europæere end grækerne bliver fattigere, ikke mindst pensionsopsparere og bankaktionærer.
Men da den europæiske banksektor ikke vil kunne overleve et så stort tab, vil de europæiske lande gå ind og overtage en stor del af regningen, hvilket betyder, at de europæiske skatteydere står med et endnu større gældsproblem.
Endelig vil det føre til, at de andre EU- og Eurolande vil skulle forgælde sig yderligere, hvorfor det er kun et spørgsmål om tid, inden næste Euroland vil bede om en klipning.
Spørgsmålet er så bare, hvem tør nu købe statsobligationer i et af de mange dybt forgældede Euromedlemslande, når de ved, at deres tilgodehavender kan blive reduceret med 60 procent blot med et pennestrøg?
Venter på Krags hjælp
Lars Weiss, Medlem af BR (S)
Opvokset i Reventlowsgade vis a vis Danmarks længste apotek, som fortovet langs Hovedbanegårdens bagside kaldes, har jeg kunnet følge, hvordan unge misbrugere fik gammelmandsansigter på få år.
Jeg er blevet standset på gaden af fortvivlede familier, som med et fotoportræt i hånden har spurgt, om man har set deres fortabte, og har talt med fastboende småbørnsforældre i kvarteret på anspændt udkig efter tilfældigt henkastede sprøjter. Billedet kendes flere steder i København.
Tingenes ulykkelige tilstand anfægtede ikke VK-regeringen og dens støtter i Dansk Folkeparti. Konsekvent nægtede VKO lægeligt tilsyn med narkomanerne. Om det skyldtes frygt for statsnarkomani, det liberale dogme, at enhver er sin egen lykkes smed, eller borgerlig forargelse over skæv levevis, er ikke til at sige.
Fixerum nævnes ikke direkte i den nye regerings 76 siders lange grundlag, men ordene efterlader næppe tvivl: »Regeringen vil tage konkrete initiativer til blandt andet at nedbringe den store dødelighed blandt misbrugere på gaden i blandt andet København«.
Flertallet på Københavns Rådhus vil nøje følge SF-sundhedsministerens ageren også i den sag.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,27. oktober 2011,"Kinas forbindelser til Gaddafi var ikke varmere end Frankrigs eller Storbritanniens, de handlede også om økonomi. Når Kina afholdt sig fra at stemme i Sikkerhedsrådet, var det for ikke at stille sig i vejen for interventionen; det var netop dette brud med landets normale princip om ikke-intervention, og det muliggjorde aktionen."
1881,/debat/2015/08/masser-naervaer-christiania-barndom,Der var masser af nærvær i min Christiania-barndom,Andreas Wester Hansen," Jeg er vokset op på Christiania. I dag arbejder jeg som strategikonsulent i New York. Jeg har været embedsmand i et af de tungeste ministerier, og jeg er uddannet fra nogle af verdens bedste universiteter. Min trygge opvækst på Christiania hos en omsorgsfuld og nærværende far har været med til at give mig et drive, en ballast og en menneskeforståelse, som jeg ikke i lige så høj grad havde fået med i et mere konventionelt hjem.
Og selv om jeg har valgt ikke at bo på Christiania som voksen, så holder jeg meget af stedet og søger at bringe noget af fællesskabet og hverdagsaktivismen ind i mit eget liv.
Men jeg ved, at der var nogle, som ikke fik den samme støtte af deres forældre. Mens jeg voksede op i et af de mere stille områder på Christiania, var der andre, som voksede op midt i Christianias fest med forældre, der i modsætning til min far både røg og drak hver dag.
Af samme grund havde jeg set frem til at se Nille Wesths dokumentarfilm Christianias Børn – Skyggesiden af eventyret, der blev vist første gang på DR den 10. august.
Nuancerne blev væk
Jeg synes, at filmen er modig og vigtig. Den har lært mig ting, som jeg ikke vidste på forhånd. Og selv om flere af de medvirkende i filmen efterfølgende har været ude og sige, at filmen blev vinklet for skarpt, så synes jeg som seer, at præmissen for filmen står ret klart. Filmen viser ikke, hvordan det generelt set var at være barn på Christiania. Filmen beskriver, hvordan nogle børn havde det nogle gange.
Men nuancerne er røget i en stor del af den efterfølgende debat, jeg har fulgt med i. Ekstra Bladets opinionsredaktør, Mads Kastrup, sagde i radioen, at »hvis vi skal se på, hvad vi generelt opfatter som gode liv, så er der jo ikke kommet ret mange gode liv ud af Christiania«. I Politiken sagde en socialrådgiver undskyld til Christianias børn. Og så var der Henrik Day Poulsen, blogger for Berlingske, som blandt andet skrev: »Børnene er vokset op med risiko for voldtægt, narkomaner overalt, døde mennesker i containere og forældre, der altid var til fest.«
Lige så ærlige de fire medvirkende i dokumentarfilmen forsøgte at være, lige så unuanceret var brugen af deres historier i den efterfølgende modtagelse af filmen hos den Christiania-kritiske del af kommentatorkorpset.
Og, altså, der er ingen, der skal sige undskyld til mig. Tak, men nej tak. Jeg så ingen døde mennesker. Og der var langt flere narkomaner og omsorgssvigtede børn på Vesterbro, hvor min mor boede, end der var på Christiania. Området omkring Hovedbanegården var langt mere utrygt end Christiania. Langt mere råt.
Altid til stede
Naturligvis er der ting i min egen opvækst, jeg har tænkt på i lyset af filmen om Christianias børn. Og der var da episoder i min opvækst, som jeg helst havde været foruden, og som nogle udenforstående nok ville bruge til at sætte spørgsmålstegn ved min opvækst. Men ingen af de situationer satte sig grundlæggende spor i mig. Jeg oplevede aldrig min barndom i min fars ombyggede skurvogn som utryg.
Min far tilhørte gruppen af ’aktivister’ på Christiania – folk, som brugte hele deres arbejdsliv og fritidsliv på at udvikle stedet. Indtil han døde som 55-årig, da jeg var voksen, var han altid i gang med et eller andet projekt. I de godt 30 år han boede på Christiania, arbejdede han i Maskinhallen, hvor de byggede voldanlæg og plantede træer på området. Han arbejdede i Indkøberen og i grønthandleren, og han var pædagog på fritidshjemmet og rundviser for turister. Han arbejdede også på Julemarkedet, hvor han blandt andet solgte de stearinlys, han støbte og håndmalede, hvilket gav ham tilnavnet ’Peter Lys’.
Pointen er, at han altid var til stede på Christiania. Ikke midt i et eller andet selvrealiseringsprojekt, men ægte til stede. Hvis ikke hjemme i skurvognen, så mødte jeg ham på vej hjem fra skole i gang med at reparere noget eller tale med nogen. Han flyttede – lidt paradoksalt i lyset af debatten efter filmen – blandt andet til Christiania, fordi han ville give mig en mere nærværende opvækst end den, han selv oplevede i direktørhjemmet i Hellerup. Og det lykkedes fuldt ud.
Samlet set har jeg følt mig utrolig heldig over at være vokset op på Christiania. Der, hvor jeg boede, var rammerne trygge for mig selv og de børn, jeg kendte bedst. Og vi fik den frihed, der gjorde os selvstændige meget tidligt. Og den skaber- og iværksættertrang, som vores aktivistforældre havde, har betydet, at så mange af de mennesker, jeg er vokset op med, i dag laver så mange forskellige og imponerende ting. Det gælder også de medvirkende i Christianias Børn.
Filmen er vigtig, for den viser, at rammerne engang imellem blev for brede, friheden for stor og forældrenærværet for svagt. Men det var aldrig tilfældet for mig.
Andreas Wester Hansen voksede op på Christiania i perioden 1975 til 1991. Han har siden bl.a. arbejdet som journalist, embedsmand og strategikonsulent
",19.0,25. august 2015,Altid til stede
8796,/debat/2012/11/velfaerd-handler-frihed,Velfærd handler om frihed,Eskil Halberg," Den sovjet-russiske propagandahelt Alexey Stachanov, blev i det gamle Sovjet afbilledet på plakater som manden, der kunne arbejde som ingen anden. Han var helten, der arbejdede for hele samfundslegemet.
En sammenlignelig propagandavirksomhed står beskæftigelsesminister Mette Frederiksen (S) i spidsen for. Alle skal arbejde så samfundet kan opretholdes. Alle skal gøre en ekstra indsats.Billederne af hårdtarbejdende folk i kansastøj, der smørerleverpostejmadder, bliver flittigt brugt. Billederne ligner til forveksling de sovjetiske plakater af Stachanov. Det hårde og nødvendige arbejde fremstilles som tappert og heltemodigt.Men som et propagandaslogan fra Sovjettiden også siger: »Den der ikke arbejder er folkefjende.« Der er ikke noget at tage fejl af.
Borgerløn og Dennis Nørmark
Den politiske og økonomiske nødvendighed fordrer hårdtarbejdende borgere. De arbejdsløse er samfundsfjendske. De snyder, snylter og er dovne. Kontrolforanstaltninger, der skal sikre at alle arbejder, tager fortsat til. Høj som lav, tyk som tynd skal arbejde. Kontrollen bliver ikke mindst sat ind over for dem, der ikke har et arbejde.
Venstrefløjen burde måske kigge mod den liberale Dennis Nørmark, der søndag den 21. oktober slog et slag for borgerlønsideen i tv-programmet Den 2. Side.
Nørmark fremhæver garanteret indkomst til alle borgere, arbejdsledige eller ej, som modsvar mod tyranniet mod de arbejdsløse. Nørmark har indset, at staten ikke bør stramme regler og kontrol unødigt.
En borgerløn til alle ville spare staten og dens borgere for henholdsvis økonomisk og personlig lidelse.Nørmark erkender nemlig det(som få politikere tør), at fuld beskæftigelse ikke er en mulighed i vores samfund. Derfor er det heller ikke meningsfuldt at piske de arbejdsløse.
Venstrefløjen bliver ikke fornyet af mere kontrol og umyndiggørelse af dem, der aktuelt ikke har et arbejde. Velfærd bør handle om frihed, ikke om arbejde. Det er forskellen på progressiv reformpolitik og sovjetisk arbejdspolitik.
",48.0,2. november 2012,Borgerløn og Dennis Nørmark
12129,/debat/2011/05/aktivering-inaktivering,Aktivering er inaktivering,Poul Ferland," Undertegnede deltager i øjeblikket i sin egenskab af arbejdsledig dr.phil. i et såkaldt vejledningsforløb over fire uger hos en privat aktør.
Man vejledes bl.a. i at skrive ansøgninger  åbenbart fordi den stigende arbejdsløshed i dette land i særlig grad skyldes ansøgernes utilstrækkelige ansøgninger. Når ansøgerne så får lært at skrive ordentlige ansøgninger, se da vil hjulene igen begynde at snurre, lærerne vil igen blive ansat på skolerne og ikke fyret, universiteterne vil igen blive fyldt op med forskere og undervisere osv. At man f.eks. har en doktorgrad er ingenlunde nok, man skal også kunne skrive en god, helst logrende, officielt autoriseret ansøgning.
Forleden fik jeg nu af den eksterne, private aktør at vide, at dersom jeg ikke finder ordinær ansættelse eller et job med tilskud inden kursusforløbets afslutning, så skal jeg umiddelbart efter de fire uger fortsætte min kursusdeltagelse i en ren gentagelse af dette forløb, idet jeg er i såkaldt intensiv aktivering.
Denne dråbe, min obligatoriske deltagelse i en gentagelse af vejledningsforløbet, fik tålmodighedens i forvejen overfyldte bæger til at flyde ganske over.
En fornærmelse
Jeg anser denne deltagelsesrepetition, uanset de lovgivendes og udøvendes  private såvel som offentlige  sikkert velmenende intentioner, for objektivt at være en fornærmelse imod mine almene evner og faglige kvalifikationer: Jeg behøver ikke gentagelsen af et i forvejen formålsløst kursus,  der i øvrigt er af en type, som jeg til overmål har været udsat for et par gange tidligere.
Eller tror man  dvs. alle relevante aktører med beskæftigelsesministeren i spidsen  ikke, at jeg på egen hånd kan finde ud af at lave ansøgninger, selv ikke efter at have participeret i ovennævnte kursus, siden jeg på denne måde så at sige skal gå 1. klasse om?
Eller mener man, at jeg ikke kan aktivere mig selv, trods det at jeg inden for de senere år, ud over at have erhvervet mig doktorgraden (dvs. forsket på internationalt niveau), har skrevet fem bøger samt faktisk bedrevet meget andet samfundsnyttigt af selvstændig karakter?
Skulle man nu alligevel, hvad meget tyder på, med djævelens vold og magt ønske mig aktiveret (denne form af verbet kaldes som bekendt for passiv, i tidligere dansk grammatisk terminologi kaldtes passivformen for 'lidemåde'; i grunden var det at blive gjort til objekt altså en lidelse, ifølge de gamle), hvad jeg dog ikke har det fjerneste imod, så lad mig da f.eks. arbejde meningsfyldt for dagpenge.
Mange virksomheder vil meget gerne have mig tilknyttet, tør jeg godt røbe; en arbejdsgiver udtrykte det for nylig sådan, at jeg med mine kvalifikationer ville være »en gave for et sted som vores«. Desværre havde denne delvis offentlige virksomhed ikke penge til en ordinær ansættelse eller et tilskudsjob. Vedkommende fandt det i øvrigt fuldkommen uforståeligt, at der ikke var arbejde til sådan en som mig et sted.
Lad mig arbejde
Summa summarum: Finder jeg ikke job, ordinært eller tilskudsjob, inden bemeldte kursus slutter, må det da være muligt for de relevante myndigheder at stille en anden løsning i udsigt end den personligt og samfundsmæssigt utilfredsstillende, fornuft- og fantasiløse løsning, det er at lade mig  og alle de mange andre i samme situation  deltage i et gentaget forløb af et ovenikøbet netop afsluttet kursus.
Så lad mig da venligst arbejde meningsfuldt for dagpengene, hvis andet ikke for øjeblikket er muligt, i stedet for at, igennem kursus- og anden mere eller mindre formålsløs aktivering, sætte min kostbare arbejdskraft ud af kraft, altså i stedet for at inaktivere mine ressourcer gennem aktivering. Al aktivering er principielt inaktivering af dyrebare menneskelige og samfundsmæssige ressourcer.
For øvrigt mener jeg at tale på talløse lediges vegne, der, slidte af ledighed, nedbøjede, skamfulde og som oftest magt-arrogant behandlet af arbejdsmarkedssystemet og dets forvaltere, ikke har overskud eller lyst til at træde frem, skønt det rettelig ingenlunde er disse, skammen burde ramme.
Poul Ferland er arbejdsløs
",85.0,27. maj 2011,"Denne dråbe, min obligatoriske deltagelse i en gentagelse af vejledningsforløbet, fik tålmodighedens i forvejen overfyldte bæger til at flyde ganske over."
10410,/debat/2012/03/1700-tals-feminist-kan-stadig-tale-nutidens-unge,1700-tals-feminist kan stadig tale til nutidens unge,Tania Ørum," Forfatteren Mary Wollstonecraft var en af feminismens pionerer. I sin samtid i 1700-tallet vakte hun furore. Den konservative presse kaldte hende »en hyæne i skørter«. Men hendes skrifter er blevet læst med interesse af feminister helt frem til i dag.
Hver ny bølge af kvinderettighedsforekæmpere – fra suffragetterne til vore dages rødstrømper, nyfeminister og ligeretsaktivister – har ladet sig inspirere af Wollstonecrafts bog Forsvar for kvindens rettigheder fra 1792, hvor hun tager fat på både de ydre og de indre forhindringer for kvinders ligeværdige stilling i samfundet.
Wollstonecraft er en rigtig 1700-talsfigur: En oplysningens kvinde, der opmuntrer sine medsøstre til at uddanne sig, så de kan blive myndige individer og deltage aktivt i samfundslivet både politisk, socialt og i familien. Mary Wollstonecraft skrev om vigtigheden af, at kvinder får en ordentlig uddannelse. Hun forsvarede den franske revolution. Hun tog modigt til orde mod tidens mest fremtrædende mænd. Hun var radikal, fordi hun både havde øje for den formelle ligestilling og for de sociale og økonomiske uligheder i samfundet.
Derfor kunne 1970’ernes rødstrømper knytte direkte an til Wollstonecraft med sloganet ’Ingen kvindekamp uden klassekamp – ingen klassekamp uden kvindekamp’. De sociale og kønspolitiske ændringer måtte følges ad. Det er ikke noget tilfælde, at kvinderetsforekæmperen Toni Liversage ud fra sin deltagelse i den danske kvindebevægelse udgav en bog om og med Wollstonecraft, Mary og revolutionen, i 1974.
For selv om Wollstonecraft var en rigtig 1700-talsskikkelse, er der deprimerende nok ikke så langt fra hendes skrifter til dagens aktuelle kønsproblematikker.
I dag bliver man måske ikke kaldt en hyæne i skørter, men det er åbenbart stadig kontroversielt at træde frem som feminist. Adspurgt om deres holdninger, begynder de fleste defensivt med en forsikring om, at de skam ikke er feminister.
Slut med pyntedukker
Mary Wollstonecraft var ikke feminist på den firkantede måde, der stiller kvinderne som det gode køn over for mændene som det onde køn. Hun var tværtimod, som også 1970’ernes rødstrømper med deres bevidstgørelsesgrupper, i gang med en selvopdragelsesproces på kvindekønnets vegne: Hvis kvinder vil respekteres som ligeværdige både ude og hjemme, må de bevæge sig bort fra livet som pyntedukker underlagt modens påbud, vove sig ud af de intime lokaler og give sig i kast med andet og mere end ugebladslitteratur.
I dagens samfund, hvor mode og udseende mere end nogensinde tyranniserer unge piger, og hvor ugebladene læses af et stort flertal af landets kvinder i alle aldre, kan den problemstilling stadig genkendes. Og i et klima, hvor mødre igen klæder deres små døtre på som viktorianske dukkebørn, og der fra den pædagogiske ’sagkundskab’ insisteres på, at vi fødes lyserøde og lyseblå og derfor må indpasse os i de dertilhørende kønsbåse fra vuggestuealderen, kan der være god grund til at huske på Wollstonecrafts ana-lyser af, hvordan kvinder selv medvirker til fortsættelsen af deres undertrykkelse og umyndighed ved at opdrage deres døtre (og sønner) til at følge kønskonventionerne.
Budskabet om at uddanne sig var ikke nyt på Wollstonecrafts tid, det overtog hun fra tidligere generationer af kvindeforkæmpere. Det budskab lyder stadig, og stadig flere kvinder synes at have forstået det, eftersom piger i de senere år har klaret sig bedre og bedre i skolen og de efterfølgende uddannelsesinstitutioner.
På Wollstonecrafts tid var det forældre og mænd, der stod i vejen for pigers uddannelsesmuligheder, fordi de syntes, uddannelse var unødvendigt for det ægteskab, der var pigeopdragelsens mål. Wollstonecraft understregede, at selv fashionable kvinder fra de bedre kredse med adgang til rejser og selskabelighed meget vel kunne blive gamle uden at nå ud over barnligheden. De indsmigrende barnlige ynder, som samtiden lagde vægt på hos kvinder, skulle sikre dem en ægtemand i en tidlig alder. Denne barnagtige socialkarakter gjorde dem imidlertid uegnede til at opdrage deres egne børn og udsatte dem – især som ældre – for foragt i familie og samfund.
For at komme ud af deres barnlige afhængighed og umyndighed og opnå moralsk modenhed måtte kvinder uddannes til selvstændigt at kunne følge deres fornuft.
Fortsat undertrykkelse
Wollstonecraft begyndte med at argumentere for, at kvinder faktisk kan udvikle både dømmekraft og moralsk handlekraft. Dermed anfægtede hun kvinders underordning under mænd. De lovgivningsmæssige og politiske krav dukkede op i forbindelse med den franske revolution, som skabte håb om ændringer af hele samfundet.
I dag er der få, som i ramme alvor vil betvivle, at kvinder er i besiddelse af samme evner som mænd. Og mange af de lovgivningsmæssige og politiske ændringer, som gør det muligt, at kvinder kan udvise dømmekraft og moralsk handlekraft både ude og hjemme, er gennemført. Ikke desto mindre er det stadig åbenbart, at kvinder ofte føler sig usikre på deres evner og er nervøse for, om de kan leve op til tidens mangesidede krav.
Wollstonecraft kritiserede de samtidige mandlige skribenter, der behandlede piger, som om de var seksualobjekter, og kvinder, som om de var børn. Men hun var også opmærksom på, at begge køn medvirkede til at opretholde denne kvinderolle. Mens mændene sexualiserede det uskyldige, hjælpe- og hjerneløse pigebarn, medvirkede kvinder aktivt til deres egen underkastelse ved at spille på de infantile sider, der tiltrak mænd – uden at forstå, at denne barnagtige charme ikke varer ved, men kun vil medføre tab af respekt senere hen. Som Mary Wollstonecraft sagde: »tilbedelsen kommer først, og foragten er ikke forudset.«
Måske er det en sådan mekanik, der stadig fungerer i dag, blot i en mere upersonlig-diffus udgave: En kombination af senkapitalismens stigende forbrugspres og den ekstreme individualisering, som de seneste årtiers borgerlige backlash har medført, presser unge kvinder med urealistiske perfektionsnormer. I dagens samfund lyder devisen igen, at enhver er sin egen lykkes smed, og at det er ens egen skyld, hvis man ikke er en succes.
I stedet for – eller ud over – forældrene, er det nu ugeblade, medier og den herskende politiske diskurs, der stiller krav om, at unge kvinder både skal gøre karriere på linje med mænd og fremtræde veltrimmede og sexede, samtidig med at de har et perfekt hjem med helst flere perfekte børn og varetager de traditionelle kvindelige familieopgaver. Det er selvsagt en umulig cocktail, der får mange unge kvinder til at føle sig utilstrækkelige og stressede.
Også mænd er i stigende grad underlagt den slags perfektionskrav, der er en del af den herskende diskurs, men opleves som subjektive og individuelle problemer.
Wollstonecraft vidste godt, at det ikke var let. I sine lidenskabelige kærlighedsforhold oplevede hun, at det var svært at fastholde værdighed og selvstændighed. Den indre frigørelse, der skal følges med de ydre rettigheder, kræver, som hun var opmærksom på, en selvuddannelsesproces. Den er det lettest at gennemføre, når man er flere og derfor kan få øje på den fælles tvang, man er underlagt som enkeltindivider.
Det demonstrerede kvindebevægelsen for min generation. Måske det er på tide at finde nye, bevægende fælles erfaringer?
 
Tania Ørum er lektor ved Institut for Kunst og Kulturvidenskab ved Københavns Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",17.0,8. marts 2012, Forfatteren Mary Wollstonecraft var en af feminismens pionerer. I sin samtid i 1700-tallet vakte hun furore. Den konservative presse kaldte hende »en hyæne i skørter«. Men hendes skrifter er blevet læst med interesse af feminister helt frem til i dag.
8410,/debat/2012/12/laeserbreve-1,Læserbreve,Informations Webredaktion," Redaktør tager fejl
Nils Enrum, Virum
Chefredaktør Christian Jensen kalder det i lederen 22. december »anerkendelsesværdigt«, at befolkningen er parat til at opgive velerhvervede velfærdsgoder for at skabe balance på statens regnskab.
Her tager chefredaktøren for en gangs skyld fuldstændigt fejl. Det anerkendelsesværdige er at kæmpe for at bevare velfærdsgoderne, selv om statsregnskabet viser underskud.
Husk, at det er recessionen som er skyld i underskuddet, og ikke omvendt. Før recessionen havde Danmark både overskud på statsfinanserne og en dagpengeperiode på fire år.
 
Luk huller i skatteloven
Jens Mose Pedersen, Lyngby
Nogle opfordrer til boykot af virksomheder, som ikke betaler selskabsskat, hvad vi nu alle kan se af de åbne skattelister. Det er en helt forkert fremgangsmåde efter min mening. Skattebetaling skal ikke være et spørgsmål om moral, men om jura.
Hvad der derimod er vigtigt, er at vi som vælgere og dermed vores politikere får øjnene op for, at vi har en skattelovgivning, som gør det muligt for selskaber helt legalt at undgå at betale selskabsskat.
Det, som skal være svaret herpå, er i stedet at få lovgivningen ændret, så det ikke er muligt for selskaberne at undlade at bidrage til vores samfund. Men det skal være en juridisk pligt og ikke en moralsk.
 
Antorini svigter de stærke børn
Merete Riisager, børne- og undervisningsordfører, Liberal Alliance
Undervisningsminister Christine Antorini (S) skriver i sin kronik 20. december, at skolereformen sandelig også er for de stærke børn. Heldagsskole er i ministerens optik godt for alle børn, og de stærke er med til at løfte de svagestes faglige niveau.
Med andre ord er det, ministeren har med i posen til de stærkeste elever, at de får inddraget en stor del af deres fritid, og at de får ansvaret for at løfte det faglige niveau for de resterende elever. Det er svært at forestille sig en dårligere aftale for de stærke elever.
Det er på sin plads at huske ministeren på, at heldagsskolen er et ideologisk projekt, der ikke er fagligt underbygget, og at argumenterne for at inddrage elevernes fritid derfor er meget tynde. Og så kan det under ingen omstændigheder være børns ansvar, hvilket fagligt niveau andre børn opnår.
De svageste elever skal undervises af dygtige, ansvarlige voksne – ikke deres fagligt stærke klassekammerater.
 
Begmand til politiet
Leif Mentzel, København
Landsretten tilkendte for nylig over 500 af demonstranterne ved klimatopmødet i København i 2009, en erstatning på over 4 millioner.
Vi husker alle, hvordan et meget emsigt politi, der ved den såkaldte knibtangsmanøvre berøvede fredelige demonstranter deres frihed. Måske skulle man fra politisk hold overveje at ændre regler og lovgivning således, at erstatningsbeløbet skal komme direkte fra politiets egne kasser, når samme politi går så langt ud over egne beføjelser, at det tilsidesætter borgernes grundlovssikrede rettigheder til at kunne deltage i fredelige demonstrationer.
 
Overtro på skoleskemaet
Poul Milberg, Bagsværd
Forslaget om at skifte navnet på faget ’kristendom’ i folkeskolen ud med ’religion’ er et fremskridt. Men tag nu skridtet fuldt ud, og skift faget Kristendom ud med et faget ’overtro’.
Det giver langt mere konstruktive dialoger at tage udgangspunkt i det, der er fælles for alle religioner, om de historisk bygger på en medicinmands dragt og besværgelser eller er baseret på skriftligt materiale som Biblen eller Koranen eller på millioner af t-kanaler.
Det betyder et langt vigtigere værktøj til at forstå den på forskellige kategorier af overtro konfliktfyldte verden omkring os og de dermed skabte menneskelige lidelser
 
Folkekirke stadig relevant
Henrik Elming, Bagsværd
I Intermetzo 22.-23. december diskuterer Georg Metz konsekvenser af den vigende tilslutning til folkekirken, og han fremfører i den forbindelse, at en medlemsandel på under 75 procent vil indebære tvivl om folkekirkens eksistensberettigelse.
Tillad mig tre paralleller til sammenligning: Når vælgerdeltagelsen i et valg til Folketinget er omkring 80 procent, taler man om et skuffende resultat. Når deltagelsen til et kommunalvalg er omkring 65 procent, taler man om et forventeligt resultat.
Mange beklager den ringe tilslutning til partiernes vælgerforeninger.
Men ingen har vist endnu talt om at afskaffe folkestyret af disse årsager. Så mon ikke vi bør opretholde folkekirken lidt endnu, især i betragtning af alternativet: En eller flere løsrevne kirkeorganisationer, der hver især vil kæmpe for deres eksistens og dominans. Kampe i religionens navn har der allerede været alt for mange af.
 
Bødskov på afveje
Fadel Juanmiry, Brønshøj
Økonomisk incitament er hverken et bestikkende argument eller et stærkt grundlag for at tvangshjemsende en asylansøger til et land, hvor han/hun har forladt alt fra ejendom, familie, kontakt til venner og intet har at vende hjem til.
Mange af de herboende asylsøgere kommer fra lande, der har været og er fortsat hærget af borgerkrig og blodige konflikter. Derfor er det en grotesk samt en uansvarlig handling fra justitsminister Morten Bødskov (S), der nu prøver at motivere asylansøgere ved at tildele dem 20.000 kroner til at vende tilbage til deres hjemlande.
Morten Bødskov burde nøje overveje at undgå at begå den samme fejl, som den forhenværende regering begik ved at tvangshjemsende de irakiske afviste asylansøgere. Vi har selv valgt at gå i krig i de afviste asylansøgeres hjemlande, derfor er det helt grundlæggende også vores anliggende at sørge for de pågældende asylansøgeres sikkerhed, der kommer fra de pågældende lande.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,28. december 2012,"Henrik Elming, Bagsværd"
10055,/debat/2012/04/laeserbreve,Læserbreve,Informations Webredaktion," Snart dages det, fleksjobbere
Jes Paludan, København
Hvad blev der af Socialdemokraternes arbejdsmarkedspolitik efter efterlønsnederlaget? Et nyt forslag til ændring af førtidspension og fleksjob sigter mod at få flest muligt unge i job og færrest muligt på førtidspension.
Derimod vil man gerne have flere i fleksjob, men til nedsat ydelse, højst i fem år, og med incitament til at man kan arbejde sig ud af ordningen. »De højtlønnede fleksjobtilbud vil vi ikke se i fremtiden«, lød det.
Hermed har man forladt den idé om rummelighed, der lå bag ordningens indførelse i 1998, hvor fleksjob var en solidarisk ydelse til folk med kronisk nedsat arbejdsevne.
I stedet for den målbevidste sparepolitik, som hærger i hele EU, skal det være mit 1. maj ønske, at vi prioriterer det solidariske sigte.
Socialisten François Hollande står til at blive præsident i Frankrig. En sejr til ham vil også gavne hos os.
Kommunekemi tilbage til staten
Jens Ellegaard, Nyborg
Kommunekemi i Nyborg bør bevares som en god og samfundsnyttig arbejdsplads til gavn og glæde for ansatte og det danske samfund. Derfor må samfundet igen overtage kontrollen med den vigtige behandling af især farligt affald.
Siden kommunerne i 2009 solgte Kommunekemi til den svenske kapitalfond EQT, har firmaet fået et dårligt ry med sit ønske om at maksimere profitten ved blandt andet at ville importere det ekstremt giftige HCB fra Australien.
Nu er Kommunekemi igen på banen for at slippe for miljøafgifter, og igen er det profitten, der lurer i baggrunden.
Om truslen om lukning er reel, kan vi selvfølgelig ikke bedømme, men det eneste rigtige må være, at staten overtager Kommunekemi, som så kan udvikles til et nationalt videnscenter, sådan som Venstre har foreslået det.
Elevplaner hører fortiden til
Morten Schiellerup Bager, Radikal Ungdom
I de år, hvor måle- og vejekulturen indfandt sig i uddannelsessystemet, dukkede den fikse idé om elevplaner op; planer, der sætter formel på elevernes trivsel og standardiserer omsorg. Man fristes til at tro, at det begyndte som en intern vittighed på Christiansborg om, hvor meget man kunne detailplanlægge skolelærernes hverdag.
Radikal Ungdom vil selvfølgelig afskaffe elevplanerne. Det er et spørgsmål om at vise lærerne den tillid, at de selvfølgelig både kan håndtere deres faglighed og se, når en elev har brug for hjælp.
Målet for mig er et uddannelsessystem, hvor undervisningen eller det sociale går hånd i hånd. Elevplaner har i den sammenhæng skabt unødvendigt bureaukrati og en distance mellem system om elev.
Vi vil en anden vej. Regeringen, herunder Radikale Venstre, skal forpligte sig til at skabe en ny og tillidsvækkende tilgang til uddannelsessystemet.
Velfærd rækker ud over staten
Kjeld Olesen, Hellerup
Ordet velfærdsstat opstod under en valgkamp i 1960’erne. Venstres daværende formand, storbonden Erik Eriksen, vrissede på den sort/hvide skærm, at den socialdemokratiske velfærd havde nået et sådant omfang, at man kunne tale om en velfærdsstat.
Trykket blev lagt på ordet ’stat‘, og det var ikke venligt ment.
Vi andre talte om at udvikle et velfærdssamfund, hvor velfærd er mere, end hvad har med staten at gøre: En solidaritet i hverdagen, der giver sig udtryk i offervilje og social forståelse. En holdning, der skaber varme relationer mennesker imellem.
Bare journalister og skribenter ville bide mærke i den forskel.
En hjemløs arbejdsstyrke
Elvir Pelesevic, København
Socialdemokraternes flirt med den borgerlige fløj, som efterhånden har udviklet sig til et papirløst ægteskab, er senest udtrykt i beskæftigelsesministerens imødekommenhed over for Venstres forslag om at genåbne førtidspensionssager.
I tilfælde af at alle 250.000 førtidspensionister kommer tilbage på arbejdsmarkedet, vil de stå i samme situation som de 17.000, som på nuværende tidspunkt er visiteret til fleksjob.
Hertil kommer de 170.000 arbejdsløse, og sammen udgør det en imponerende arbejdsstyrke. Men til hvilken nytte?
Så længe der er et stort underskud af arbejdspladser, skal man ikke fokusere på arbejdsstyrken. Og hvorfor skal de syge, som folk på førtidspension i et eller andet omfang må være, bringes ind i konkurrencen om job med de raske og arbejdsparate?
De risikerer, at deres tilværelse udenfor arbejdsmarkedet yderligere forlænges.
Socialdemokraternes pseudobeskæftigelsespolitik har mange svar på, hvor arbejdstagerne skal findes. Men de mangler stadig at svare på et centralt spørgsmål:
Hvad skal de alle sammen beskæftige sig med?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",4.0,1. maj 2012,"Vi vil en anden vej. Regeringen, herunder Radikale Venstre, skal forpligte sig til at skabe en ny og tillidsvækkende tilgang til uddannelsessystemet."
9187,/debat/2012/09/laeserbreve-18,Læserbreve,Informations Webredaktion," DF mangler troværdighed
Lars Weiss (S), medlem af Københavns Borgerrepræsentation
Hvor muntert at læse Bent Bøgsteds fra Dansk Folkeparti støtte her i avisen til Krifa. Krifas pompøse hovedsæde er opført af underbetalt østeuropæisk arbejdskraft, og deres direktør tjener 1,7 millioner kroner årligt, samtidig med at han og hans lige råber pampere efter LO-fagbevægelsens tillidsfolk.
Bøgsted vil med lov forhindre DA og LO i at indgå frie aftaler, herunder retten til ikke at levere varer og tjenesteydelser til konkurrenter. Skal tvangsforanstaltningerne også gælde andre aftaler mellem sælger og køber på det frie marked?
Bøgsted har ondt af, at LO-fagbevægelsens demokratiske forsamlinger i fuld åbenhed støtter bl.a. Socialdemokraterne .Har Bøgsted tal på, hvor mange ’tvangsudskrevne kontingentkroner’, også fra medlemmer uden sympati for højrefløjen, arbejdsgiverorganisationerne årligt sender til borgerlige partier? Og vil han oplyse, hvilke arbejdsgivere, der bidrager med hvor meget til ’arbejderpartiet’ Dansk Folkepartis kasse?
Autenticitet er unikt
Henrik Møller Jensen, Odense
Kære Ulla Holm.
Jeg lever i det daglige fint med dagligdagens æstetik: computeranimeret grafik og billeder overalt, leverpostejmad og computerlyde.
Men, kære Ulla Holm, det rokker ikke ved det faktum, at overværelsen af en koncert med Odense Symfoniorkester, et orkester af levende musikere der spiller musik af exceptionelt dygtige komponister – dem i musikhistorien vi stadig gider høre på, fordi de skiller sig ud – giver en uendelig mere intens oplevelse end ringetonen fra min mobil. Den forskel i min oplevelse er ikke et resultat af et kulturelt indarbejdet forbehold over for masseæstetik.
Byg flere studieboliger
Christopher Røhl Andersen, kollegianer og studerende, København
Følgende ønske kommer fra en kollegianer og studerende, der ikke kunne klare kravet om evig tålmodighed på Københavns ventelister for studieboliger.
Jeg valgte at søge ind på et af de få kollegier med en særlig ansøgningsprocedure. Jeg sendte hverken gaver, film. Ej heller havde jeg et et snit over 7. Det var ellers nogle af de ting mange studerende forsøgte ifølge TV 2 Nyhedernes indslag 6. september om emnet. Jeg fandt en anden løsning end ventelister. Men der er stadig mange derude, der fortsat væbner sig med tålmodighed. Lad os få løst det reelle problem. Ikke ansøgningsproceduren på nogle få kollegier, men at vi mangler studieboliger. 
Frivillighed er vejen frem
Ninna Thomsen (SF), sundheds- og omsorgsborgmester i København
I partnerskabet Røgfrit København har jeg inviteret 150 offentlige og private organisationer og virksomheder til at arbejde for at udbrede røgfriheden i det offentlige rum – og til at bidrage til, at mange flere stopper med at ryge.
Vi går frivillighedens og fællesskabets vej – ikke forbuddets. Vi står over for næste trin i en kulturændring bort fra rygning i det fælles rum, og vi skal række de sidste motiverede rygere en hjælpende hånd. Dette kræver naturligvis, at rygerne selv ønsker at stoppe, og at vi sammen kan blive enige om at skabe røgfri byrum – især der hvor børn og mange mennesker samles. Vi begynder med fra næste sommer at henstille til at cigaretterne skoddes uden for byens 125 legepladser. Samtidig tilbyder jeg som sundhedsborgmester gratis rygestopkurser til alle københavnere, der vil lægge cigaretterne på hylden.
Vi skal være fælles om det, fordi vi er oppe imod stærke kræfter. Med nikotin som et stærkt vanedannende stof, og med en tobaksindustri med markedsføringsbudgetter, som vi som kommune aldrig kommer i nærheden af.
Forlæng dinorlov, Sass
Preben Sørensen, Herlufmagle
Jeg synes at det var en rigtig god periode for den offentlige socialdemokratiske debat, da Henrik Sass Larsen (S) var på en god lang orlov. Jeg mener heller ikke at partiet har haft nogen gavn af, at han er vendt tilbage til den offentlige debat. Hans debatform er selvhævdende og med perfide henvisninger, der mest af alt minder om Venstres Inger Støjbergs.
Jeg øsnker, at der var flere af de rigtige socialdemokrater, der også ville lægge mærke til, at Sass Larsen i indlæg i avisernes debatsider klart lægger afstand mellem sig selv og de ’venstreorienterede’. Det siger vist alt om, hvor man har ham i det politiske billede. Det er kedeligt, at de gamle socialdemokrater har trukket sig så langt tilbage i partiet og overladt det til folk, der objektivt set burde befinde sig i et af højrepartierne. Nogen burde minde Sass Larsen om, hvem det er, der er/har været regeringens politiske grundlag.
Landmændene skal stoppes
Ib Jensen, Søborg
Vi har længe vidst, at landbruget er den største modtager af andres penge. Vi har også længe vidst, at landbruget er en af de største miljøforurenere i landet. Nu ved vi, at store dele af landbruget også er kriminelle lovbrydere. Vi må forvente, at deres bz-lignende aktioner bliver stoppet af politiet, og at de ansvarlige ledere – primært fra banden Bæredygtigt Landbrug – bliver behørigt straffet.
Politiets gode erfaringer med masseanholdelser fra COP15 må kunne bruges.
Sænk momsen på sunde varer
Dorte Sørensen, Roskilde
I forlængelse af sundhedsminister, Astrid Krags nye udmelding (Information 7. september) om styrket sundhedsindsats målrettet de svageste, ville det så ikke være værd at overveje en momsnedsættelse af dagligvarer – og specielt på sunde produkter? Vil det ikke være en vej til forbedret sundhed for de grupper ministeren prøver at ramme med sit ny initiativ?
Ligeledes vil nedbringelsen af førtidspensionisters og andre overførereindkomster heller ikke virke fremmende for disse gruppers sundhedstilstand. Er rygning, alkohol og andre usunde ting ikke en form for sutteklud til voksne? Hvis det er, er det så ikke mere årsagerne til, at folk ryger, drikker og så videre, der bør ses på?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,8. september 2012,"Dorte Sørensen, Roskilde"
2757,/debat/2015/04/kommer-oekonomien-krise,Kommer økonomien i krise?,Bent Greve," I den seneste tid har der igen været røster fremme om, at danskerne skal gå senere på pension, og at det vil være vanskeligt at finansiere velfærdsstaten, som den ser ud i dag i de kommende år. Det har været betegnet hængekøjeeffekten som følge af, at der vil komme en periode efter 2030, hvor den strukturelle saldo – altså underskud på offentlige finanser renset for konjunktur – overstiger kravene om maksimalt en halv procent af BNP. Den strukturelle saldo vil ifølge fremskrivninger vokse frem mod 2045 for derefter at bedres.
Men spørgsmålet er, om det er rigtigt at tage udgangspunkt i skatte- og afgiftstrykket, som det ser ud ved fremskrivning frem til 2020, og derefter lade det være uforandret? Når det er et vigtigt spørgsmål, er det, fordi Finansministeriets egne fremskrivninger viser, at skattetrykket fra 2014 og til 2020 falder med mere end fem procentpoint.
Eller sagt med andre ord: Hvis der opretholdes samme skattetryk som i 2014, vil der ikke være noget problem med at finansiere den offentlige sektor. Det er klart, at det kræver, at der ikke loves skattelettelser, og at befolkningen er villig til at betale den skat for at opretholde et velfærdssamfund af samme type, som vi har i dag.
Den stigende ulighed i Danmark kan endda ved blot at fastholde et uændret skattetryk og placere skatterne på de bredeste skuldre også bidrage til, at Danmark igen kan blive et af de mere lige lande i Europa.
Hermed ikke være sagt, at der ikke kan være fornuft i en mere fleksibel tilbagetrækning fra arbejdsmarkedet, og i at give dem, der kan og vil, mulighed for at arbejde længere tid end i dag. Men at skære alle over en kam og presse nogen, som vil have vanskeligt ved at klare sig på arbejdsmarkedet – og antageligt endnu mere i de kommende år som følge af den teknologiske udvikling – forekommer ikke logisk.
At bruge en sænkning af skattetrykket i de kommende år, herunder skatter betalt af de mest velstillede, synes ikke at være et logisk valg.
Det skyldes også, at der ikke er tegn på, at sænkning af topskatter vil have megen anden virkning end at tilgodese de bedst stillede.
Det er derudover vanskeligt at forudsige den økonomiske og samfundsmæssige udvikling så langt frem i tiden, og det er derfor alene af den grund ikke fornuftigt nu at begynde at reducere eksempelvis pensioner for at klare nogle eventuelle problemer om 15 år – som måske endda kan klares blot ved at skattetrykket ikke sænkes.
Bent Greve, professor, RUC
",0.0,17. april 2015,"Hermed ikke være sagt, at der ikke kan være fornuft i en mere fleksibel tilbagetrækning fra arbejdsmarkedet, og i at give dem, der kan og vil, mulighed for at arbejde længere tid end i dag. Men at skære alle over en kam og presse nogen, som vil have vanskeligt ved at klare sig på arbejdsmarkedet – og antageligt endnu mere i de kommende år som følge af den teknologiske udvikling – forekommer ikke logisk."
8806,/debat/2012/10/laeserbreve,Læserbreve,Informations Webredaktion," Privatsygehuse kvæles
Erik Bach, formand for Patientforeningen
Tilhængerne af offentligt monopol på hospitalsområdet har kvalt endnu et af landets privathospitaler.Privathospitalet Sorana i Sorø lukker, primært grundet den faldende tilgang af især patienter henvist via Det Udvidede Frie Sygehusvalg.
Samtidig med den slags ’succeser’ for monopoltilhængerne fortsætter de offentlige investeringer i hospitalsbyggerier til et samlet beløb, der ligger væsentligt over prisen på en storebæltsbro. Når milliarderne er brugt og indvielsesfesten er holdt, er det planen at stille byggeriet kvit og frit til rådighed for offentligt drevne sygehuse. På planlægningsmøder som vi fra Patientforeningen har været med til, har jeg spurgt, om der også er mulighed for, at faciliteterne stilles til rådighed for privathospitaler. Svaret var nej. Privathospitaler skal altså selv betale for bygninger og inventar. Til gengæld skal de forvente kun at få 82 procent af den pris, som behandlingen koster på de offentligt betalte sygehuse.
Forhåbentlig kommer der en dag en regering, der tager ligestillingen seriøst. I patientforeningen arbejder vi for ligestilling af patienterne og af alle, der udbyder hospitalsydelser.
Vil regeringen konkurrencen?
Ib Christensen, Randers
Regeringen har søsat en række initiativer, der skal øge konkurrencen i erhvervslivet inden for blandt andet apoteksvæsen, tv-udbydere, bygge- og anlægsbranchen samt taxierhvervet. Strafferammerne forøges drastisk over for priskarteller.
Det er alt sammen tiltrængt, men der forlyder intet om, at man vil sætte de fornødne ressourcer af, for eksempel ved at styrke indsatsen i form af overvågning, kontrol og retsforfølgning mod monopoldannelser. Man kan frygte, hvorvidt de lovmæssige tiltag bliver tilstrækkeligt radikale. Det skulle nødigt gå som med VKO-flertallets kriminalitetsbekæmpelse, der bestod i stadig højere strafferammer, men uden at politiet fik tilstrækkelige ressourcer til at bekæmpe kriminaliteten.
Samtidigt med de rosværdige, men måske utilstrækkelige, tiltag for at opnå større konkurrencekraft, gennemfører regeringen en ændret planlov, derpåskønnelsesværdigt begrænser byggeriet ved kysterne, men som desværre også opstiller nye bureaukratiske, restriktive og konkurrencehæmmende regler for butikkers størrelse og placering.
De Samvirkende Købmænd hylder denne protektionisme, men den virker stik imod regeringens erklærede ønsker om at øge konkurrencen i erhvervslivet.
Ensidig lægedebat
Sarah Wadmann, ph.d-studerende
Det var meget relevant, at Information 8. oktober satte fokus på, hvordan finansielle forhold kan påvirke behandlingsanbefalinger i sundhedssektoren. Sagsfremstillingen er dog ganske ensidig.
Med et snævert fokus på enkeltlægers interessekonflikter reproduceres en stereotyp forestilling om læge-industri-samarbejde, hvor virksomheder portrætteres som farlige og læger som korrumperede. Når Information vælger at føre debatten om økonomi og lægemidler på moralsk grund ved at drage enkeltlægers samarbejdsrelationer i forgrunden, så drages vigtige politiske forhold i baggrunden. Måske er det på tide, at Information også fokuserer på de forsknings- og erhvervspolitiske prioriteringer, som er med til at fremme dette samarbejde. Så kunne der peges på det paradoksale i, at man fra politisk hold på den ene side ansporer til øget offentlig-privat forskningssamarbejde under overskrifter som ’Sund Vækst’ og på den anden side tager afstand fra læger, der netop er engageret i samarbejde med private lægemiddelvirksomheder.
Lad os komme videre fra denne ’syndebukpolitik’, så vi kan begynde at diskutere, hvordan vi skaber gode rammer for sundhedsforskning og medicinsk innovation i Danmark.
Bevar tilskud til tandlægen
Else-Merete Jørgensen, Viby
Hvordan har regeringen dog fået den idé, at paradentosepatienter skal betale for nye fængselspladser?
Det forholder sig sådan, at tandlæger anbefaler denne type patienter at få foretaget tandrensning hver tredje måned med henblik på at begrænse sygdommen og bevare tænderne længst muligt. Paradentosepatienter bruger i forvejen formuer på tandlægeregninger: Hyppige rensninger, eventuelle implantater, almindelig behandling og i sidste ende proteser. At tage det minimale tilskud, der er til tandrensninger, er skandaløst. Vi trænger til en debat om betaling for tandlægebehandling.
Det er faktisk vigtigt for folks sundhed, at tænderne er intakte, men det er som om detstadig betragtes som et kosmetisk problem. Læg i stedet brugerbetaling på skader opstået ved ekstremsport, herunder skiferier. Det er selvforskyldte skader, som folk, der tager på vinterferie vel selv må påtage sig ansvar for.
Det er svært at forstå logikken bag forslaget. Gid tandlægerne måtte komme på banen.
Tag hånd om syge studerende
Emma Fonslev, Brovst
Mange unge oplever at få en kronisk sygdom under deres ungdomsuddannelse, og må derfor gennemgå indlæggelser, psykologsamtaler og andre tiltag, der er nødvendige, når et ungt menneske får en diagnose, der har konsekvenser for levestandarden for det enkelte individ. Når man oven i det hele skal til samtaler med skolen, der omhandler trussel om udsmidning, kan det blive for meget.
Det skal være muligt for unge at få en ungdomsuddannelse på trods af sygdom, for uanset hvad man fejler, har man brug for en hverdag med rutine. Men som det ser ud nu,skal man igennem rigtig mange samtaler, før at en gymnasial uddannelse på fire år overhovedet kommer på tale. Når jeg kigger tilbage på mit eget sygdomsforløb, tog det mig halvandet år, før jeg fik tilbuddet om en fireårig uddannelse. Det var på trods af, at jeg havde vist muligheden til rektor.
En syg teenager har meget at forholde sig til i forvejen, og når uddannelsen bliver fjernet fra skemaet, kan stressniveauet stige endnu mere. Det kan derfor ikke være rigtigt, at man skal udelukkes fra uddannelsessystemet. Mit håb til politikerne er, at de gør det muligt at få en ungdomsuddannelsefor alle de unge, der kæmper med en sygdom i hverdagen. Derfor skal det være lettere at få en gymnasial uddannelse der strækker sig over fire år, så der er plads i undervisningen til nødvendige lægebesøg m.m.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,1. november 2012,"De Samvirkende Købmænd hylder denne protektionisme, men den virker stik imod regeringens erklærede ønsker om at øge konkurrencen i erhvervslivet."
4095,/debat/2014/09/skylden-placeres-toppen,Skylden skal placeres i toppen,Anders Vang Nielsen," Man skal et godt stykke ind i Jørgen Steen Nielsens »En kineser belaster nu klimaet mere end en europæer«, der blev bragt i Information den 23. september, før en udslagsgivende detalje nævnes, som ikke blot gør artiklens overskrift misvisende, men faktisk usand.
Det, som belaster klimaet så uforholdsmæssigt meget på kinesisk grund, er i høj grad al den outsourcede industri, som holdes i gang af privatforbruget i Vesten.
Men problemet ved denne type formidling stikker dybere end en fejlplacering af ansvar mellem verdens lande og befolkninger. Hver gang et tal – såsom mængden af CO2-udledning – opgøres pr. indbygger, skabes et billede af, at ansvaret for det, der måles, kan fordeles ligeligt blandt civilbefolkningen.
Selvfølgelig skal vi have skruet ned for privatforbruget, både i Europa og resten af verdenen. Mere konkret skal vi nogenlunde tilbage til et 1970’ernes niveau for at nærme os en levestandard, Jorden kan holde til.
Men at fokusere på gennemsnitsborgere og gøre dem til problemets rod – og indirekte også løsningen (for eksempel kunne vi jo alle sammen tage at købe en hybridbil) er at springe let hen over en stribe essentielle led, hvori de virkelige løsninger skal findes. Så som at få afmonteret den neoliberale verdensorden, som gør produktion til overforbrug både muligt og rentabelt. Der skal gøres op med vækstparadigmet og fejringen af BNP, der begge drives af overforbrug. Internationale handelsaftaler skal genforhandles, så de tilgodeser lokal produktion, forbrug og lovgivning i stedet for det modsatte, som er tilfældet nu. Der skal indføres hård beskatning af fossilindustrien og transportsektoren, så det bliver for dyrt at fise rundt på verdenshavene med bananer og LNG (Liquified Natural Gas, red.).
Det elitære erhvervsliv
Ansvaret for ødelæggelsen af Jorden ligger hos det elitære, multinationale erhvervsliv og hos den politiske overklasse – ikke hos den kinesiske forbruger.
Den folkelige opstand, der skal til for at tøjle eliten, og som vi så nogle stærke glimt af med sidste uges talstærke demonstration i New York og den seks timer lange folkelige oversvømmelse af The Financial District, bør vi alle og enhver, uanset nationalt tilhørsforhold, være med til.
Anders Vang Nielsen, Bolivia
",0.0,29. september 2014,"Den folkelige opstand, der skal til for at tøjle eliten, og som vi så nogle stærke glimt af med sidste uges talstærke demonstration i New York og den seks timer lange folkelige oversvømmelse af The Financial District, bør vi alle og enhver, uanset nationalt tilhørsforhold, være med til."
12149,/debat/2011/05/laeserbreve-5,Læserbreve,Informations Webredaktion," Trier har  dummet sig
Keld Thor Jørgensen, Frederiksberg
Lars von Trier dummede sig på pressemødet i forbindelse med visningen af Melancholia, skriver Information 21. maj i lederen Hyklerisk Cannes Festival, og mener videre, at det internationale samfund vil reagere på hans særprægede humor.
Jeg synes som landsmand, at det er dybt bekymrende, at en stor filmkunstner som Lars von Trier, der er født i 1956, og som derfor må siges at tilhøre den voksne generation, ikke har mere omtanke og situationsfornemmelse for, hvad han lukker ud af barnlig humor og provokationer i et internationalt forum.
At end ikke Kirsten Dunst, som er en af hovedrolleindehaverne i ovennævnte film, lagde sin venlige hånd på hans skulder under pressekonferencen kunne få ham til at stoppe den barnlige provokation, er ret sigende.
Jeg synes ikke, modsat Information, at det er hyklerisk, at Lars von Trier får en lærestreg og dermed en udelukkelse fra Cannes Festivalen. Jeg håber næste gang bemeldte herre udtaler sig, at det bliver med mere omtanke og gerne krydret med humor, hvis han altså har lært noget af denne dumhed.
Pyt med  økonomerne
Patrick Bødker, Lyngby
Helle Thorning-Schmidts (S) og Villy Søvndals (SF) længe ventede plan Fair Løsning 2020 blev endelig præsenteret i sidste uge. Den indeholder en masse flyvske ideer til, hvor man kan finde pengene til det øgede offentlige forbrug, Helle og Villy ønsker at gennemføre.
Planen har dog mødt stor kritik fra finansministeriet og samtlige økonomer, som ikke er ansat i AE-rådet. Det afskrækker dog ikke Thorning, som affejer kritikken med, at der skam også er økonomer, som mener, at Fair Løsning er en holdbar plan.
Men eftersom hun ikke vil sige, hvem de er, og ingen økonomer siger, de støtter planen, må man gå ud fra, at det ikke passer. Det bekymrer heller ikke Helle og Villy. Pyt med økonomerne. De føler det kan lade sig gøre. Det er ikke ansvarlig politik og respekt for vælgerne.
Troløse  politikere
Svein Melhus, Hundested
Gitte Redder skriver i Information 23. maj om troløse politikere, som hopper rundt mellem partierne. Valgforskeren og den politiske kommentator finder det bemærkelsesværdigt at hver tredje kandidat til Folketinget ikke længere er en trofast partisoldat.
I det politiske liv uden for Folketinget er det egentlig ikke noget problem, men hvis de pågældende kandidater, når de bliver valgt, bibeholder denne holdning til hoppen rundt, kan vi virkelig få et alvorligt problem med løsgængere. Nu, hvor blå og rød blok er næsten lige store, kan to-tre løsgængere forrykke hele den folkevalgte magtbalance i Folketinget.
Før det kommende valg, bør nogen tage initiativ til, at der vedtages en lov, som fratager folketingsmedlemmerne retten til at erklære sig som løsgængere, så de forbliver i sit parti hele perioden frem til næste valg. Hvis man bliver uenig i sit partis politik, skal man i stedet forlade Folketinget og lade en suppleant indtræde.
I øvrigt synes jeg, at det at melde sig som løsgænger er en direkte hån imod de flere tusinde vælgere, som  står bag det pågældende folketingsmedlem.
DF hjælper  kriminelle
Keld Rasmussen, Vanløse
Dansk Folkeparti påstår, at de elsker fædrelandet og føler en historisk forpligtelse til at værne om landet, folket og den danske arv. Men nu har DF's navlepilleri medført, at muligheder og penge til at forbedre indsatsen mod østeuropæiske kriminelle hældes ud af vinduet.
30 millioner kroner pr. år skal ifølge DF's seneste opfindelse spildes på en lille politienhed til at opsnuse østeuropæiske hjemmerøvere. En opfindelse, som selv en af Rigspolitiets allerhøjeste chefer hævder, bygger på en myte. Politiet vil derimod langt bedre kunne styrke indsatsen mod østeuropæiske kriminelle, hvis de selv får lov til at bestemme, hvordan pengene skal bruges.
I modsætning hertil vil Pia Kjærsgaard altså på bedste tidligere østeuropæiske vis dirigere rundt med og forstyrre det danske politis indsats.
Salafismen  er problemet
Paul Smith, Hällesåker, Sverige
Forfatteren Alaa al-Aswany beretter 17. maj om salafisternes terror mod koptiske kirker i Ægypten. Det gør artiklen bemærkelsesværdig i Danmark, hvor den samme terror næsten konsekvent kaldes for islamistisk. Af danske journalister synes kun Lasse Ellegaard at fatte, hvad sagen drejer sig om. Dette er mærkeligt, da galningene bag 11. september var salafister. Forbryderne bag bomberne i Øst-Afrika, London, Madrid og Bali var det samme. Van Goghs morder var salafist. Og så videre. Alle 'islamistiske' terrorhandlinger er mig bekendt begået af salafister. Øksemanden, som opsøgte Kurt Westergaard, havde kort forinden besøgt den salafistiske Bellevue-moské i Göteborg.
For en del år siden forsøgte salafister fra samme moské at forhindre kåringen af Miss Somalia. Deltagerne var i traditionelle folkedragter, og en stor politistyrke beskyttede festen.
Salafisterne fik anderledes succes på Nørrebro, hvor et lignende arrangement blev forhindret. Modsat deres svenske kolleger var det danske politi aldeles ligeglade med fredelige  somalieres forsamlingsfrihed. Tænk, hvis det havde været et møde i Dansk Folkeparti, som salafistiske tosser havde forsøgt at stoppe?
Men det sker aldrig, da DF og salafisterne forstår hinanden. Det er i salafisternes interesse, at deres perverse terror kaldes for 'islamistisk terror', da den dermed forbindes med 'islam'. Og det er i DF's interesse, at folk er bange for muslimer, hvorfor de næppe heller ønsker, at problemets navn bliver kendt.
Og den danske presse? Den snorksover.
Landbruget har enorme udfordringer
Bente Dahl, MF, fødevareordfører (R)
Niels Jørgen Pedersen er netop blevet valgt som formand for landbrugets brancheorganisation, Landbrug og Fødevarer. Jeg ønsker ham hjerteligt tillykke med valget.
Men samtidig vil jeg gerne gøre Niels Jørgen Pedersen opmærksom på, at det er en post med store udfordringer. Landbruget har bragt sig selv ud i en økonomisk uholdbar situation ved store lånoptagninger, mens der var højkonjunktur. Denne situation må og skal stabiliseres på et niveau som både landbrug, finanssektor og det øvrige samfund kan være tjent med.
Der er et stadigt behov for dialog med det omgivende samfund, som jeg håber, at Niels Jørgen Pedersen som formand vil medvirke til at fortsætte. Jeg håber også, at Niels Jørgen Pedersen vil modvirke ensidige protestdemonstrationer fra landbrugets side.
Landbruget er en del af vort fælles samfund med de rettigheder og forpligtelser, der hører med. Radikale Venstre ønsker en fødevareproduktion i landet. En fødevareproduktion, der tager hensyn til forbrugernes ønsker, der tager hensyn til, at det omgivende miljø ikke forurenes af diverse restprodukter og giftstoffer. En fødevareproduktion, der i højere grad omlægges til økologisk produktion.
De frie  halvtredsere
Finn Holten Hansen, København
En ellers udmærket leder af Mette-Line Thorup (23. maj) slutter på en lidt uheldig måde: »For det kan da ikke passe, at vi er lige så seksualforskrækkede som i 'hænderne over dynes' årti, 50'erne«.
Vi var sgu da ikke så seksualforskrækkede dengang! Henry Millers bøger, som var forbudte i USA, udkom hos Reitzel i Mogens Boisens oversættelse, PH og Brusendorff udsendte Kærlighedens billedbog i store oplag, Klaus Rifbjerg  og jeg!  debuterede som romanforfattere, og der var i det hele taget grøde i den.
Og 'hænderne over dynen'? Citatet er jo fra Scherfigs Idealister, skrevet ca. 1939-40, hvor gartner Holms kone formaner sin datter ved sengetid. Og da pigen siger, at så fryser hun på armene, sætter konen trumf på: »For resten er det vel bedre at fryse nu end at brænde i helvede senere.«
Skoven er  for os alle
Anker Madsen, Birkerød
Når forskerne Lars Graudal og Vivian Kvist Johannsen i kronikken 23. maj 2011 argumenterer for, at biomasse er bedre end sit rygte, forudsætter de, at denne produktion sker på en bæredygtig måde. De roser Svend Auken for at have drevet en visionær skovpolitik og kritiserer de sidste 10 års borgerlige regeringer for den førte skovpolitik.
De to forskere glemmer at fremdrage, at Svend Auken i sit politiske virke netop arbejdede for, at skovene i udstrakt grad skulle være andet end en brænde- og tømmerfabrik. Skove skulle være bæredygtige ikke blot i økonomisk forstand, men samtidig skulle man sikre den biologiske mangfoldighed og borgernes ret til at færdes og opholde sig i naturen.
Så når de to forskere efterlyser et udspil fra politikere og topembedsmænd på, hvad man har tænkt sig at gøre for at fastholde viden, øge produktionen i Danmark og sikre en bæredygtig global produktion af træ, må man håbe, at svaret på tilsvarende vis er som Svend Aukens: Politik rummer bæredygtighed i alle dets former. Skoven er for os alle.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,25. maj 2011,"Forfatteren Alaa al-Aswany beretter 17. maj om salafisternes terror mod koptiske kirker i Ægypten. Det gør artiklen bemærkelsesværdig i Danmark, hvor den samme terror næsten konsekvent kaldes for islamistisk. Af danske journalister synes kun Lasse Ellegaard at fatte, hvad sagen drejer sig om. Dette er mærkeligt, da galningene bag 11. september var salafister. Forbryderne bag bomberne i Øst-Afrika, London, Madrid og Bali var det samme. Van Goghs morder var salafist. Og så videre. Alle 'islamistiske' terrorhandlinger er mig bekendt begået af salafister. Øksemanden, som opsøgte Kurt Westergaard, havde kort forinden besøgt den salafistiske Bellevue-moské i Göteborg."
4394,/debat/2014/08/laeg-smartphone,Læg nu den smartphone!,David Rehling," Det var hjerteskærende syn, der mødte os i restauranter på min husstands nylige cykelrejse Paris-Santiago de Compostela-Lissabon.
Ved vores eget bord sad vi hyggeligt fordybet i samtale om, hvad der den dag havde mødt os i landskaber og byer, og om, hvad vi håbede at finde forude. Alt mens vi glædede os over de retter og drikkevarer, der blev stillet foran os. Fint, fint. Det var de andre borde, tragikken spændte over. Uanset, om det var familier, venner eller kærestepar, der sad sammen ved bordet, foregik det grueligt hyppigt, uden at de talte med hinanden eller ænsede, hvad der blev stillet foran dem. De sad nemlig hver for sig fuldstændigt opslugt af deres smartphone. Nogle gange måtte tjeneren hen og vifte med menukortet foran dem for at få dem til overhovedet at afgive bestilling.
Når det bestilte ankom til deres bord, indtog det med opmærksomheden mere end halvvejs rettet mod elektronisk kommunikation. Og var der endelig en afbrydelse i smartphoneriet, skyldtes det, at de skulle udenfor og ryge. Så tog de deres smartphone med sig ud.
Hvordan er det kommet dertil, at abstrakt samvær med fjerne forbindelser på nettet er mere tiltrækkende end at dele oplevelse med dem, som man sidder til bords med?
I min egen barndom – erindrer jeg med beklagelse – var middagen ikke noget, der rigtigt samlede familien.
Min mor stod ude i køkkenet og skrumlede med madlavningen, mens min far sad ovenpå og hakkede i sin skrivemaskine, og min bror og jeg passede hver vores. Så råbte min mor op ad trappen, at nu var der middag.
Det skete tit, at hun måtte råbe op ad trappen flere gange og true med at smide min fars mad ud, hvis ikke han kom ned.
Til gengæld gik han ret hurtigt fra bordet og op til sin skrivemaskine. Så gav min mor sig til at bakse med opvasken. Jeg og min bror var fælles om væbnet neutralitet. Jeg erindrer ikke, at vi nogensinde hjalp min mor.
Så ville skæbnen, at jeg som udvekslingsstudent i gymnasietiden boede et år i et jødisk musikerhjem i Los Angeles. Dér var middagen et højdepunkt. Alle var omhyggelige med at sætte den time af, som middagen mindst ville tage. Uanset om de havde et musikalsk engagement senere på aftenen.
Maden var djærv, men dejlig. Der blev serveret et glas vin – også til os teenagere. Konversationen boblede, og der blev leet og fortalt historier fra nutid og fortid. Alle var i godt humør, når middagen var overstået.
Det gjorde et stort indtryk på mig. Jeg kom til at forstå, at det gode måltid ikke bare er det, hvor man spiser og drikker godt. Det er ét, hvor man er godt sammen. Det har jeg fået lykkeligt bekræftet ved senere bordfællesskaber i mit liv. Der er mennesker, jeg under måltidet er kommet så tæt på, at de forbliver inde i mit hoved, selv om jeg aldrig kommer til fysisk at være sammen med dem igen. Og jeg skal tilstå, at selv om jeg ikke selv beder bordbøn, forstår jeg godt dem, der gør.
Det er jo ingenlunde givet, at man kan få noget at spise og drikke – og dele det med nogle, man er glad for at være sammen med. Så derfor: »Gud være lovet og takket for dette måltid.«
I min egen husstand har vi ritualiseret middagsmåltidet. Vi spiser helst hjemme. Vi begynder tættest muligt på klokken 17 med en kop te og en enkelt småkage. Så sidder vi og læser frem til lidt før klokken 20. Så går vi i gang med at lave middag. Det kan vi være ganske længe om, og der skal også dækkes pænt bord. Klokken kan let blive hen ad ni, før vi får os sat.
Til gengæld bliver vi oftest siddende, indtil det er sengetid.
Vi lader os ikke distrahere af at se fjernsyn eller andre skærmbilleder. Vi lytter til klassisk musik. Vi har fået os elektronisk så snedigt indrettet, at vi kan modtage direkte klassisk radiosending fra Paris, Wien, Washington og Sydney. Fordelen ved at lytte til klassisk fra Australien er, at når det er aften her, er det dyb nat dér, og så snakker de ikke i programmerne, men spiller bare musik. Lige til at løfte ånden over et middagsbord.
Og hvis nogen synes, at det er småborgerligt at dyrke måltidet på den måde, så melder jeg mig som stolt småborger.
David Rehling er skribent ved Information




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",4.0,21. august 2014,En artikel pr. redaktion - sendt til jer hver søndag
6752,/debat/2013/09/kynisme-idioti-nej-tak,"Kynisme og idioti - nej, tak!",Pia Fris Laneth," 
	Ligebehandlingsloven og barselloven er klart formuleret: Det er forbudt at fyre kvinder, fordi de er gravide, og forbudt at fyre forældre på barsels-, fædre- og forældreorlov. Hvis en medarbejder efter endt orlov vender tilbage til et job med væsentligt andet indhold og vilkår, sidestilles det med afskedigelse, og er derfor også forbudt.

	Så man skulle tro, at diskussionen om gravide kvinders rettigheder på arbejdsmarkedet var et overstået kapitel. Men det er det ikke.

	Forbundet af Offentligt Ansatte, FOA, fører i øjeblikket 22 sager i forskellige kommuner, hvor kvinder har fået afbrudt deres uddannelse som pædagogisk assistent og social- og sundhedshjælper, fordi de er gået på barsel.

	Kommunernes Landsforening bakker de kommunale arbejdsgivere op og hævder, at elever kan sammenlignes med midlertidigt ansatte: Deres uddannelseskontrakt dækker en bestemt periode. Hvis elever skal på barsel, inden de er færdiguddannede, er det bare ærgerligt – ud med dem. De har ikke retskrav på at få forlænget deres uddannelsesaftale. Fidusen ved den praksis er, at kommunen kan udbetale eleven barselsdagpenge, som er nogle tusinde kroner lavere om måneden end elevlønnen.

	Kommunale kontorelever har samme problemer. 25-årige Signe Ulrich begyndte som kontorelev i Ballerup kommune i 2011, blev gravid og gik på barsel, da hun manglede fem måneder af sin elevtid. Hun fik ikke forlænget sin uddannelsesaftale.

	Politikens omtale af sagen i begyndelsen af juni fik dog Ballerups borgmester, Jesper Würtzen (S), til at besinde sig. Få dage senere udtalte han i en pressemeddelelse, at Ballerup Kommune »går ind for elevvenlighed, praktikvenlighed og ligestilling.« Fremover vil kommunens barslende elever få forlænget deres uddannelsesaftale.

	I Københavns Kommune har flere gravide elever fået afbrudt deres uddannelsesforløb. Men måske er der rimelige tilstande på vej. Sundheds- og omsorgsborgmester Ninna Thomsen (SF) udtalte torsdag til Politiken, at hun vil stille forslag om en ændret praksis. Hendes forvaltning har regnet ud, at det årligt vil koste kommunen 300.000 at betale eleverne løn i stedet for barselsdagpenge, og det kalder hun ganske rigtigt for »småpenge« i det kommunale budget.

	Så vidt så godt! Men der er 96 andre kommuner, og antallet af den type sager stiger. Derfor ønsker både FOA og HK at få en principiel afgørelse om gravide elevers ansættelsesforhold. Forbundene er parate til at bringe en konkret sag i Tvistelsesnævnet (der afgør uenigheder mellem elever og praktiksteder), og føre sagen videre til domstolene, hvis nævnets afgørelse går forbundet og eleven imod.

	Forsvaret af de gravide elevers rettigheder er altså sat på skinner. (Hørte jeg nogen kalde fagbevægelsen overflødig?). Men hvor jeg dog savner ramaskrig, folkelig forargelse og politisk harme over kommuners behandling af deres gravide elever.

	Til sammenligning vil jeg erindre om den følelsesstorm, servering af halalkød på offentlige institutioner udløste for nogle måneder siden, og den bølge af sympati, der rejste sig, da hunden Thor i januar blev dømt til aflivning, fordi den bed en anden hund – indsamling af 10.000 underskrifter på to døgn og enorm offentlig virak.

	I forvejen er børn en barriere på vejen til uddannelse og job for unge mødre. Kun mellem hver tredje og hver fjerde kvinde, der har født første barn før sin tyve års fødselsdag, har en erhvervsuddannelse, når hun kommer i 30’erne. Næsten tre fjerdedele af unge mødre uden uddannelse ender på kontanthjælp med alt, hvad deraf følger af materiel og kulturel fattigdom.

	At afbryde gravide kvinders uddannelse er lige dele kynisme og samfundsøkonomisk idioti: De småpenge, kommunerne sparer på elevlønnen, vil helt forudsigeligt give øgede udgifter til offentlig forsørgelse senere.

	Så hr. ligestillingsminister Sareen, fr. beskæftigelsesminister Frederiksen, fr. uddannelsesminister Antorini, og fr. socialminister Wilhelmsen: Jeg efterlyser socialt engagement! Hvorfor slås I ikke om at få denne sag på jeres skrivebord? Jeg efterlyser politisk handlekraft – sagen er jo oplagt: Ligestillingspolitik går i al enkelhed ud på at hindre, at biologiske forskelle skaber social og økonomisk ulighed mellem kønnene.

Pia Fris Laneth er forfatter og foredragsholder
",2.0,3. september 2013,"	Så man skulle tro, at diskussionen om gravide kvinders rettigheder på arbejdsmarkedet var et overstået kapitel. Men det er det ikke."
235,/debat/2016/05/laeserbreve-5,Læserbreve,Informations Debatredaktion," Enhedslistens signalforvirring om EU
Magnus Falko, Vanløse
Enhedslistens årsmøde i weekenden skal vedtage, om partiet skal opstille til EU-Parlamentet og søge valgforbund med Folkebevægelsen mod EU, eller om partiet fortsat skal støtte Folkebevægelsen. Som medlem af Folkebevægelsen mod EU siger jeg klart nej til et valgforbund med partier, fordi det ville være en unødvendig legitimering af blokdannelsen EU.
De personer i Enhedslisten, der ønsker, at partiet skal opstille, fremhæver, at EU blot skal supplere andre platforme, så de socialistiske budskaber kan blive spredt. Problemet er bare, at EU tilhører det gamle og bestående. Derfor bliver idéen også reaktionær og indskrænkende.
Desuden er EU en platform, som flere og flere europæere er trætte af og har mistillid til. Partiopstillingen er fantasiløs.
Hvorfor ikke hellere lægge kræfter i at udtænke og udvikle helt andre måder at indrette samfundet på samt andre veje til mere mellemfolkeligt samvirke? Ifølge Enhedslistens principprogram vil de gerne ud af EU. Det er signalforvirring at ville ind i noget, man gerne vil ud af.
Giv os et løfte om åbenhed
Eva Flyvholm, freds- og forsvarsordfører, Enhedslisten
Kære forsvarsordførere i forligskredsen: Henrik Dam Kristensen (S), Peter Juel Jensen (V), Marie Krarup (DF), Martin Lidegaard (R), Holger K. Nielsen (SF), Leif Mikkelsen (LA) og Rasmus Jarlov (K)
Jeg håber, I vil sikre den nødvendige tid til debat om milliardindkøbet af nye kampfly. Ved flere lejligheder har jeg bedt forsvarsministeren garantere en minimumsperiode fra beslutningsgrundlaget er ude, til den endelige beslutning træffes. Han har sagt, at det er op til forligspartierne.
Derfor beder jeg nu jer, forligspartier bag kampflykøbet, om at garantere den debat. Konkret foreslår jeg, at I lover befolkningen minimum en måneds behandling af forslaget.
Kampflykøbet har selvsagt store konsekvenser for dansk økonomi og udenrigspolitik, og netop derfor bør der være tid til debat. Det er en grundsten i vores demokrati, at vigtige beslutninger drøftes bredt. Det sikrer bedre og mere velunderbyggede beslutninger, og mindsker risikoen for fejltagelser.
Nu er der lagt et beslutningsgrundlag frem – der giver mulighed for at undersøge og spørge ind til sagen. Men det kan ikke klares på få dage eller uger, hvis vi skal have den debat forsvarsministeren har lovet. Og derfor vender jeg mig nu til jer.
Vi har vores uenigheder om selve kampflykøbet. Men jeg håber, at I vil give håndslag på, at befolkningen og vores demokrati fortjener minimum en måneds debat om kampflykøbet.
Flygtningebørn stilles ringere
Linda Villadsen, Vanløse
Regeringen har netop sendt et lovforslag til afstemning, og bliver det vedtaget, vil landets kommuner frit kunne vælge at give flygtningebørn en undervisning, der ikke står mål med de behov, flygtningebørn har for at lære og trives; en undervisning, der er ringere end den, Danmarks øvrige børn modtager
. Undervisningen af flygtningebørn har hidtil været defineret af fastsatte mål og rammer gennem folkeskoleloven. Der har været et fastlagt maksimum for antallet af børn i modtagerklasserne og et minimum for antallet af lektioner, flygtningebørnene skulle undervises i – altså helt som i folkeskolen.
Men regeringen vil nu med det nye lovforslag vige fra de principper, der hidtil har sikret kvalitet i undervisningstilbuddet for alle børn i Danmark. Det vil stille flygtningebørn dårligere end andre børn i Danmark, og det vil da også løse en kommunal udfordring her og nu.
Men det vil ikke være regeringen eller landets kommuner, der betaler prisen på den lange bane. Det gør flygtningebørnene, der stilles dårligt i forhold til uddannelse og arbejde.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,13. maj 2016,En artikel pr. redaktion - sendt til jer hver søndag
11179,/debat/leder/2011/11/papandreous-sidste-udvej,Papandreous sidste udvej,Mads Frese," Georgios Papandreou valgte mandag aften overraskende at sætte alt på ét bræt og lægge aftalen med EU, som medfører en reduktion af den græske statsgæld og yderligere besparelser i den offentlige sektor, ud til folkeafstemning.
Beslutningen er dristig, måske ligefrem dumdristig og forfængelig, men måske også den eneste udvej for det kriseramte demokrati i Grækenland og Europa. Papandreous socialistiske regering blev valgt i 2009, da det fulde omfang af den græske stats gæld og budgetunderskud endnu ikke var kendt. Folkeafstemningen, som angiveligt skal afholdes i december eller januar, vil måske kunne skabe afklaring omkring det helt afgørende spørgsmål: Har Papandreou folkeligt mandat til at gennemføre de påkrævede reformer?
Hvis ikke opbakningen er der, kan regeringen og EU vedtage nok så mange reformer, men vil få mere end svært ved at implementere noget som helst.
Et emblematisk eksempel på den udbredte modstand mod udlandets krav til Grækenland var de ansatte ved det statslige statistikinstitut, Elstat, der for en måned siden med en protestaktion forhindrede den rettidige færdiggørelse af statistikkerne om statsgæld og budgetunderskud. Den græske krise er i høj grad også en loyalitetskrise, som kræver, at grundlaget for borgernes loyalitet med staten og politikernes loyalitet med befolkningen bliver redefineret. Men mistilliden er så dybt, at Papandreous dristige træk nemt kan give bagslag:
»Folkeafstemningen er et bluffnummer,« siger en 50-årig gadefejer fra Athen til avisen Kathimerini og sætter fingeren på de uafklarede spørgsmål: »Hvordan skal jeg stemme? Som til et parlamentsvalg eller en folkeafstemning? Og hvad vil spørgsmålene være?«
Papandreou bedste chance er at gøre folkeafstemningen til et spørgsmål om Grækenlands fortsatte medlemskab af eurozonen: »Papandreou kunne ikke tage flere politiske tæsk. Vi står i en underlig situation. Alle forbander regeringen og forventer samtidig, at den klarer det hele — reorganiserer økonomien, reducerer statsgælden og indgår aftaler med tyskerne — men uden at nogen hjælper Papandreou,« siger Georgios Kistos, politisk analytiker og ejer af avisen Athens City, til New York Times og tilføjer: »Alle partier og alle medier kritiserer regeringen. Så på en måde har Papandreou gjort sit bedste for med folkeafstemningen at tvinge partierne, medierne og borgerne til at tage et medansvar. Folkeafstemningen er et spørgsmål om ja eller nej: Enten er man for, eller også beslutter man at sige farvel til eurozonen.«
Folkeafstemningen burde i teorien også tvinge det store oppositionsparti, Nea Demokratia, til at tage stilling til Grækenlands forhold til EU. Men foreløbig er meldingen fra partilederen Antonis Samaras uforsonlig:
»Det er helt uomgængeligt, at de foreliggende planer ikke får nogen medskyldige, i hvert fald ikke hos os,« udtaler lederen for Nea Demokratia.
EU-partnerne og et kor af finansanalytikere og politiske kommentatorer betegner derimod beslutningen om at lade de græske vælgere tage stilling til den aftale, som det for en uge siden omsider lykkedes at få på plads, som uansvarlig. Endvidere ser det ud til, at Papandreous regeringsflertal smuldrer: En minister valgte at træde tilbage efter nyheden om folkeafstemningen, og seks medlemmer af partiets landsråd har krævet Papandreous afgang. Og endelig har oppositionen mulighed for at fremprovokere et valg ved at trække sig fra parlamentet. Spørgsmålet er altså, om der overhovedet bliver nogen folkeafstemning, og om Georgios Papandreou stadig er Grækenlands premierminister efter en tillidsafstemning i parlamentet på fredag.
Med folkeafstemningen om krisen har Papandreou trukket sit sidste kort. Rygterne om, at han ønskede at trække sig, har længe cirkuleret og er punktlig blevet dementeret. Måske skal forslaget ses som Papandreous forsøg på at redde sit politiske eftermæle og fralægge sig ansvaret for afmonteringen af den sociale velfærd i Grækenland.
»En folkeafstemning er ikke nødvendigvis den bedste måde at have en dialog med befolkningen på. Vi har et repræsentativt parlament og en regering, og ikke alle politiske muligheder er endnu udtømt. Det bør de være, før man tyr til sidste udvej — en folkeafstemning,« påpeger den græske politolog Spyros Economides på side 6-7 i dagens avis: »65 procent er for EU og euro-medlemskab, men 60 procent er imod redningsplanen. Hvad fortæller det os? At der er en stor grad af forvirring over, hvad man skal gøre. At holde en folkeafstemning er ikke nødvendigvis den bedste måde at diskutere spørgsmålet.«
Trods alle spekulationer om Papandreous mulige motiver og indvendinger om det politiske opportune i en folkeafstemning om aftalen med EU, er der dog ingen tvivl om, at grækerne har akut brug for en ny social kontrakt. Hvis det i stedet for en folkeafstemning ender med et parlamentsvalg og dannelsen ny regering med et reelt krisemandat, bliver det forhåbentlig også lettere at implementere reformer. 
",5.0,2. november 2011,"Beslutningen er dristig, måske ligefrem dumdristig og forfængelig, men måske også den eneste udvej for det kriseramte demokrati i Grækenland og Europa. Papandreous socialistiske regering blev valgt i 2009, da det fulde omfang af den græske stats gæld og budgetunderskud endnu ikke var kendt. Folkeafstemningen, som angiveligt skal afholdes i december eller januar, vil måske kunne skabe afklaring omkring det helt afgørende spørgsmål: Har Papandreou folkeligt mandat til at gennemføre de påkrævede reformer?"
3403,/debat/leder/2015/01/forandring-paa-vej,Forandring på vej,Mette Rodgers," Angela Merkel, EU’s mest magtfulde regeringsleder, gav onsdag under et besøg i London premierminister David Cameron sin støtte til genforhandling af EU’s immigrationsregler. Hun afviste visse ting (nej til at pille ved den fri bevægelighed), var vag om andre (traktatændring og afskaffelse af børnepenge), men hun var specifik i forhold til behovet for ændringer i adgangen til velfærd for EU-migranter.
»Misbrug må bekæmpes,« slog hun fast.
Om Merkels begrænsede støtte er nok til at redde Camerons job er langt fra sikkert. Men selv hvis Storbritanniens premierminister fra maj skulle hedde Ed Miliband – der vil være under samme pres fra befolkningen som Cameron – synes det efter Merkels udtalelser sikkert, at reform er på vej i Europa.
I Tyskland, såvel som i mange andre EU-lande, er immigrationen vokset i de seneste år – dels intern EU-immigration, dels udefrakommende fra bl.a. Syrien.
Økonomisk krise har skærpet konkurrencen om job og velfærd. Mange europæere føler, at de nuværende regler, hvor en udefrakommende EU-borger har samme ret til velfærd som en mangeårig, fastboende skatteyder, er uretfærdige. Selv lande, der taler højlydt imod stramninger – såsom Polen – har ifølge iagttagere en interesse i at bremse hjerneflugt på grund af uligheden i løn og velfærdsydelser.
Alt i alt peger det i retning af, at der kan samles flertal for ændringer i reglerne for, hvad EU-borgere har ret til, hvis de benytter sig af den fri bevægelighed.
Man kan påpege, at det er unødvendigt. At velfærdsturisme er et minimalt problem talt op af populister.
Alligevel kan reform være fornuftigt. En harmonisering af (visse) regler kan skabe klarhed for både fastboende og migranter – og vigtigst af alt: Genoprette troen på retfærdighed i velfærdssystemerne.
",0.0,9. januar 2015,"Man kan påpege, at det er unødvendigt. At velfærdsturisme er et minimalt problem talt op af populister."
7425,/debat/2013/05/hvordan-goere-imod,Hvordan kunne de gøre det imod os?,George Blecher," 
	Det meste af politiets indsats omkring sidste måneds bombeaktion mod Bostons Marathon foregik efter et velkendt skema, deriblandt med foranstaltninger, som for bare to årtier siden ville have fået os til at gyse: Overvågningskameraer overalt, både institutionelle og private, registrerede vores mindste bevægelse.

	Politiet og de øvrige myndigheder viste sig på få minutter i stand til bogstaveligt talt at lukke hel en storby ned. Grelle huller i informationsstrømmen blev aldrig udfyldt, fordi nye meldinger hele tiden konkurrerede om medieplads og fjernede alle muligheder for nuance og detalje: Hvad med den tredje bombe? Hvorfor hørte vi aldrig mere til den yngre brors selvpåførte sår, da han gemte sig i båden?

	Terroristen som et menneske

	At sige at terrorhandlinger efterhånden lader os ligeglade eller keder os, indfanger ikke helt kompleksiteten i vores følelser. Fra mordet på Kennedy til 11. september og videre frem har tv-journalistikken udviklet en fast formular til dækning af nationale menneskejagter med ca. denne formel: talende hoveder, lynhurtige overgange, afbrudte interview og opdateringer, endeløse gentagelser af de samme filmoptagelser osv.

	Formularen er så velkendt, at det efterhånden føles vanedannende og vagt pornografisk. Vi sidder klinet til fjernsynet. Ikke kun fordi vi er interesserede, men fordi selve formularens vedvarende båndsløjfe gør os høje, giver os et adrenalinsus.

	Således også i sidste uge i Woolwich, hvor terroristen blev fanget på mobilkamera. En mand sølet til i blodet fra sit netop dræbte offer forklarer over for en tilfældig forbipasserende med kameratelefon motivet til sit grusomme angreb. Det ene mere rablende politiske budskab end det andet ryger ud af ham. Og så pludselig denne kejtede undskyldning til »de kvinder, der har skullet se på dette her.« Men den blodtilsølede mand er ikke vred over, at hans makabre ugerning er blevet filmet, han er tværtimod tilfreds.

	Det er en terroristpressekonference i det 21. århundrede, og den foregår en onsdag eftermiddag i Woolwich. Vi møder terroristen som et menneske. De, som kender den formodede gerningsmand, Michael Adebolajo, fortæller om en dreng med en typisk London-barndom: »en intelligent og sjov fyr, der spillede fodbold«.

	Amerikansk antiamerikaner?

	For mig var det mest interessante aspekt ved Boston Marathon-bomben netop den del, der trodsede formularen og slog ud i det, som den østrigske dramatiker Peter Handke engang kaldte »øjeblikket af ægte følelse« – den uventede strøm af om ikke sympati, så i al fald empati for Dzhokhar, den overlevende Tsarnaev-bror. Man havde ventet at finde et uhyre, og man fandt en dreng.

	Jeg skal ikke kunne sige, om dette aspekt er nået igennem i den europæiske mediedækning, men på sin egen stilfærdige måde var det bemærkelsesværdigt og uventet – og et reelt brud på formularen.

	Den første bølge af sympati kom fra Dzhokhars high school- og collegevenner, hvis varme ord om ham forekom helt ægte. De beskrev ham som en god ven, en social og udadvendt person, der deltog i alle deres aktiviteter. En ven brugte konsekvent ordet ’angiveligt’ som for at understrege, at han er uskyldig, indtil andet er bevist.

	Herefter citerede medierne Dzhokhars tweets, som var fulde af slang, coolness og humor, og offentligheden blev endnu mere forvirret: Hvordan kunne denne unge mand være så amerikansk og alligevel så antiamerikansk? Fotos af Dzhokhar fulgte. Han var jo bare en stor dreng! Han lignede en på 12, ikke en på 19! Alle kendte nogen som ham – en sød fyr med en attitude, der røg hash, fjollede rundt og kunne være charmerende nok til at bringe tårerne frem i øjnene på både piger og drenge.

	Da menneskejagten begyndte for alvor, kom der endnu en bølge af sympati. En klassisk amerikansk myte udspillede sig foran vores øjne – den enlige flygtning/cowboy, der jages af lovens lange arm. Løkken strammes om hans hals for hver time, der går. Som historien udviklede sig og dens fokus forskød sig til den urolige storebror Tamerlane og hans vrede mor, vandt Dzhokhar os igen over på sin side: Af mange blev han nu set som et uskyldigt offer for familiens pres.

	Var det ikke, som om mange af os inderst inde ønskede, at han aldrig havde ment det for alvor, og var hans sønlige loyalitet på sin vis ikke beundringsværdig?

	Loyal over for hvem?

	Om ikke andet kaster hændelsen lys over et sentimentalt anstrøg i den amerikanske nationalkarakter, som europæerne kan finde naiv eller rørende, alt efter hvilken indstilling de har til USA.

	Handlinger som Dzhokhar Tsarnaevs fører til stor forvirring blandt amerikanere. Han passede jo ind, han blev jo ’en af os’. Fra sin skolegang på high school til sin iPhone og tweets fulgte han et mønster, der så ud til at have sat ham på den ideelle amerikanske Tom Sawyer-rute – den rebelske knægt, der ender med at blive en af samfundets støttepiller. Så hvordan kunne han forråde os? Hvordan kunne han være så illoyal?

	Hvad vi virkelig lærte af Boston Marathon-bombningen og drabet i Woolwich, var, at flere gamle loyalitetsbånd kværnede rundt i hovedet på de unge mænd, og at de rørte ham på et plan, der muligvis stikker langt dybere ned end der, hvor både iPhones og tweets kan nå. I Amerika, hvis borgere ofte nægter at se i øjnene, at de er led i en kæde, der går tilbage til forhistorien, viste denne tragiske begivenhed, at Dzhokhar uundgåeligt var forbundet til sin familie og til sin klan. Og at uanset hvor meget vi gerne vil tro noget andet, har det altid været en fiktion at tro, at man kan blive helt amerikansk.

George Blecher er amerikansk forfatter

© George Blecher og Information

Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,28. maj 2013,© George Blecher og Information
7892,/debat/2013/03/forsvar-enhedslistens-rotationsprincip,Forsvar for Enhedslistens rotationsprincip,Steen Folke," For tiden er Enhedslistens rotationsprincip til offentlig diskussion. Således foreslår Christian Braad Thomsens i Information (27. februar), at Enhedslisten skal afskaffe rotationsprincippet for folketingsmedlemmer. Det kalder på et svar fra én af dem, der har stået vagt om princippet og selv har haft fornøjelsen af at forlade Folketinget på grund af det. Det skete i januar 1984, da Preben Wilhjelm og jeg planmæssigt forlod det høje Ting efter at have repræsenteret Venstresocialisterne i den vedtagne periode, som for vores vedkommende varede ni år. Vi skulle, som Enhedslistens MF’ere i dag, trække os ved det første valg, efter at vi havde siddet i Folketinget i syv år.
Også dengang var princippet selvsagt kontroversielt. Der var mange, der forudså, at det ville gå helt galt for VS ved valget, især fordi Preben Wilhjelm blev betragtet som uundværlig for partiet.
Men faktisk gik det helt smertefrit. Ved valget i 1981 havde vi fået 2,7 procent af stemmerne og fem mandater, og ved valget i 1984 fik partiet sandelig igen 2,7 procent af stemmerne og fem mandater. Og nu trådte et nyt politisk talent, Annegrete Holms-gaard, samtidig frem i lyset (at hun inden næste valg forlod VS til fordel for SF er en anden, mere beklagelig historie).
Ingen er uundværlige
Braad Thomsen mener, at Enhedslisten »vil blive straffet af vælgerne og opleve en massiv tilbagegang«, hvis ikke partiet dropper rotationsprincippet og sikrer, at Johanne Schmidt-Nielsen kan genvælges. Uden at være medlem af Enhedslisten har jeg selv stemt på Johanne, og jeg synes også, hun har gjort det fremragende. Men uanset om Johanne er med eller ej, er jeg overbevist om, at Enhedslisten vil få fremgang ved det kommende valg, og den måde, der for tiden regeres på, har kun gjort dette endnu mere sandsynligt.
For nogle år siden var det Pernille Rosenkrantz-Theil (nu S), der blev anset for helt uundværlig for Enhedslisten, men det gik altså endda uden hende. Og nu er medierne begyndt at tale og skrive om Pernille Skipper som det næste store talent.
Men en af de ting, som Braad Thomsen forbløffende nok slet ikke kan se, er det dybt problematiske ved i den grad at identificere et venstrefløjsparti med en enkelt person. Medierne gør naturligvis alt, hvad de kan for netop at gøre politik til en kappestrid mellem mere eller mindre begavede og populære enkeltpersoner. Men for et venstrefløjsparti må det i sig selv være en del af det politiske projekt at understrege, at et partis succes eller mangel på samme ikke kun skyldes enkeltpersoner, men et resultat af en kæmpemæssig holdindsats.
Nej tak til levebrødet
Braad Thomsen mener, at ’jobbet’ som folketingsmedlem er fuldstændig som alle andre job, og at det til enhver tid blot gælder om at vælge den bedst kvalificerede. Alt andet er ’antielitært og småborgerligt’.
Men det er noget vrøvl. Én ting er, at det er noget lettere at vurdere kvalifikationerne hos de blikkenslagere og professorer, som Braad Thomsen sammenligner med, end hos MF’ere. Gennemslagskraft i medierne er vigtigt, men ikke den eneste kvalitet hos en politiker. Noget andet er, at en folketingsgruppe gerne skal udvise en vis mangfoldighed med hensyn til køn, alder, erhverv og så videre – og også en mangfoldighed af talenter på forskellige områder. Samtidig indgår det blandt ’kvalifikationerne’ i en folketingsgruppe, at kandidaterne er valgt ud fra deres forskellige politiske holdninger og synspunkter.
Endelig synes Braad Thomsen, at det er »nedrig mistænkeliggørelse«, når tilhængere af rotationsprincippet gerne vil undgå at udvikle »levebrødspolitikere«.
Men efter mine egne ni år i Tinget må jeg sige, at det var tiltrængt at komme tilbage til en anden form for virkelighed. Der er nogle, der formår at blive ved med at forny sig, men det er altså heller ikke svært at komme i tanker om nogle, der sad der alt for længe. For et venstrefløjsparti må det være et mål i sig selv at inddrage så mange som muligt så meget som muligt. Politik er for vigtigt til at blive overladt til professionelle politikere, selv de allerbedst kvalificerede.
Steen Folke er fhv. MF for VS
",26.0,14. marts 2013,"Men det er noget vrøvl. Én ting er, at det er noget lettere at vurdere kvalifikationerne hos de blikkenslagere og professorer, som Braad Thomsen sammenligner med, end hos MF’ere. Gennemslagskraft i medierne er vigtigt, men ikke den eneste kvalitet hos en politiker. Noget andet er, at en folketingsgruppe gerne skal udvise en vis mangfoldighed med hensyn til køn, alder, erhverv og så videre – og også en mangfoldighed af talenter på forskellige områder. Samtidig indgår det blandt ’kvalifikationerne’ i en folketingsgruppe, at kandidaterne er valgt ud fra deres forskellige politiske holdninger og synspunkter."
13046,/debat/2010/12/laeserbreve-9,Læserbreve,Informations Webredaktion," Vendekåben SF
Søren Søndergaard, MEP, Folkebevægelsen mod EU
SF's EU-ordfører, Pia Olsen Dyhr, kan ikke udstå Folkebevægelsen. Vi befinder os i en »tidslomme« og skulle i stedet komme »ind i kampen,« mener hun (14. december).
Men hvad er det for en kamp til gavn for befolkningen, som Folkebevægelsen ikke er en del af i EU-parlamentet? Hvilke konkrete forslag mod f.eks. social dumping og menneskehandel er det, som Folkebevægelsen ikke har støttet eller selv stillet?
Til gengæld har Olsen Dyhr nok ret i, at Folkebevægelsen befinder sig i en tidslomme. Vi skifter ikke standpunkt, som andre skifter undertøj.
Det samme kan ikke siges om SF-ledelsen: Fra NATO-modstandere til NATO-tilhængere. Fra EU-forbehold til EU uden forbehold. Fra krigsmodstandere til støtte til militærbudgettet, inklusiv krigen i Afghanistan. Fra republikanere til bal på hoffet. Fra udlændingeanstændighed til accept af 24-årsreglen, pointsystem og gå-ad-helvede-til-retorik.
Det seneste skud på stammen er den fælles aftale mellem Socialdemokraterne og SF om en ny regerings EU-politik, hvor retsforbeholdet skal erstattes af et flygtningeforbehold. Et forbehold mod flygtninge! Det er ærligt talt ikke særlig kønt at se på.
SF og  forbeholdene
Pia Olsen Dyhr, SF's EU-ordfører
SF tager ansvar. Vi foreslår derfor, at retsforbeholdet justeres, og forsvarsforbeholdet afskaffes. Meget er sket siden 1992, og det er i klar dansk interesse at deltage i bekæmpelse af international kriminalitet og i fredsbevarende opgaver. Det handler om medindflydelse på områder, vi ikke kan løse alene. 
Rina Ronja Kari fra Folkebevægelsen mod EU påstår, at vi kan løse det hele i Folketinget (16. december). Det kan vi ikke. Bekæmpelse af kvindehandel, handel med børn, narko- og våbensmugling, hvidvaskning af penge og anden form for organiseret kriminalitet kan kun løses i fællesskab.  
EU's forsvarssamarbejde skal være i overensstemmelse med FN-pagten. Det står netop sådan, da vi ikke vil deponere vores mulighed for indgriben i f.eks. etnisk udrensning - som vi så det på Balkan - hos Rusland i FN's Sikkerhedsråd. Samtlige EU-missioner er hidtil blevet gennemført på opfordring fra FN.
Danmark vil frit kunne vælge fra mission til mission, om vi vil deltage. Forsvarsbudgetterne forbliver et suverænt nationalt anliggende - så hvilket udstyr vi giver vores soldater, er fortsat fuldstændig op til os selv.
Tarvelig triumf
Lars Weiss, socialdemokratisk folketingskandidat i Københavns Storkreds
Og hvad nu, hvis Løkkes sladder holdt stik, og tidligere S-ministre var blevet behandlet på et privathospital? S har principielt ikke noget imod privathospitaler som alternativ til det offentlige sundhedsvæsen. Vi giver blot det offentlige absolut første prioritet. Akkurat, som vi prioriterer folkeskolen, men anerkender - og stemmer for bevillinger - til private skoler, der fungerer som ventil for de børn, som ikke falder til i den offentlige skole?
Med Løkkes sladder tilsat Haarders oplysning om Sass Larsens behandling på et privathospital fejres tarveligheden triumf på Christiansborg.
Hvordan ligger det i øvrigt med Venstres principielle modstand mod statssubsidier til de politiske partier? Modtager Danmarks liberale Parti fortsat tocifrede millionbeløb fra skatteborgerne?
Krænkende kampagner
Jakob Svensson, København
Indtil i søndags kunne man opleve statsfinansieret chikane på Københavns rådhusplads i form af et gravsted til minde om afdøde rygere. Ifølge sundheds- og omsorgs borgmester Ninna Thomsen er installation tænkt som en provokation.
Jeg mener, at installationen er udtryk for magtmisbrug og en manglende omsorg. Jeg er ikke stødt over intentionen eller budskabet, men over den ubegavede, primitive og upassende metode, Københavns Kommune har valgt at benytte sig af.
Er det i det hele taget det offentliges opgave at provokere borgerne? Grænsen for, hvordan en kommune kan tillade sig at agere, er overskredet. Ønsket om at nedbringe antal af rygere helliger ikke midlet. Jeg er ikke stødt som ryger, men som borger.
Jeg kunne for øvrigt godt tænke mig at vide, hvad sundheds- og omsorgsborgmester Ninna Thomsen ville sige til følgende forslag, inspireret af gravstedet: Hvis man som engageret borger i København, på en varm sommerdag ønskede at arrangere og invitere til offentlig gruppesex på Rådhuspladsen, med baggrund i, at det er videnskabeligt bevist, at sex er sundhedsfremmende, ville man da kunne få tilladelse af kommunen? Hvis nej, hvorfor ikke? Måske det ville provokere og krænke nogle, men budskabet ville jo være positivt. Efter gravstedet ville det da være dobbeltmoralsk ikke at give tilladelse til et sådant arrangement.
Aktionærret
Ole Eldar Andersen, København
Lars Løkke Rasmussen (V) taler gerne om, at regeringen har sørget for såkaldt unikke patientrettigheder, når han skal diskutere overbetalingen til privathospitalerne. Han undlader at nævne, at mens pengene i det offentlige system både går til behandling og forskning, går pengene i det private sygehusvæsen både til behandling og til ejerkredsen.
Det er et grundvilkår for det private sygehusvæsen, at der skal skabes profit til ejerne. Profitten forsvinder derfor ud af behandlingssystemet og kommer hverken syge til gode eller hjælper med at nedbringe ventelisterne. Har regeringen så sørget for unikke aktionærrettigheder?
Jeg nakker dig, fede spasser
Bjørn Rasmussen, Samsø
Jeg vil gerne protestere mod den goebelske forråelse af sproget, som nu også DR 2 bidrager til med programtitlen Nak og Æd. Det skulle efter sigende være et ganske seværdigt program, men jeg ser det ikke, på grund af den usmagelige titel.
Nakkeskud er en særlig modbydelig form for henrettelse som anvendes i George Orwells 1984, i dagens Kina samt i kriminelle kredse. Unge mennesker, som jeg arbejder med til dagligt, bruger frejdigt udtrykket, hvis en kammerat har opført sig blot en smule provokerende. Når så dette udtryk ikke længere har en passende effekt, må man tilføje et 'og jeg mener det'.
Det er på høje tide, at besindige mennesker sætter hælene i og går forud med et godt eksempel, hvad angår en sprogbrug som fremmer en konstruktiv meningsudveksling.
Overskriften på dette indlæg skulle hellere lyde: 'Var din mund, at du ikke skammer dig!'
Kan lamme pludselig gå?
Karen Due, Rødovre
Egentlig undrer det mig ikke, at regeringen har fået den blændende idé at ændre på fleksjobordningen. Det var vel bare et spørgsmål om tid, før turen kom til mennesker med handicap. Regeringen har ikke ligefrem lagt skjul på, at de går efter de svageste. Tænk bare på starthjælpen - et ord, der ellers lyder så positivt - det nye pointsystem ved familiesammenføring, skattelettelser osv.
Det, der undrer mig, er, at oppositionen, med Enhedslisten som eneste undtagelse, lader til at synes om regeringens ideer om at gøre det sværere at få fleksjob og gøre arbejdsvilkårene dårlige for fleksjobbere. Hvornår er det blevet socialdemokraternes og SF's politik at gå efter de svageste?
Regeringen har en urokkelig tro på, at økonomiske incitamenter kan klare alt - åbenbart også få de lamme til at gå. At oppositionen skulle være enig er et chok. Resultatet vil være, at selvom mennesker med muskelsvind, der arbejder så meget, de kan, og udfører et godt stykke arbejde, sjældent blive andet end fattige.
Denne fleksjobreform er åbenbart ikke noget, der har nyhedsværdi. I hvert fald er medierne pænt gået uden om den. Det er måske ikke vigtigt, når det bare handler om mennesker med handicap?
Julemanden kommer
Martin Henriksen, folketingsmedlem, DF
Den flittige debattør Morten Bro skriver i Information 16. december, at julemanden ikke kommer til Danmark i år, da han ikke har point nok. Men jeg kan berolige Informations læsere med, at julemanden skam kommer. Julemanden bor som bekendt i Grønland, og er formentligt, uden at jeg har tjekket registrene, dansk statsborger, som de øvrige gode beboere i Grønland. Dermed er der ingen problemer i forhold til julen. For resten vil jeg gerne ønske alle en glædelig jul!
Pressens  misbrug
Søren Blaabjerg, Hørning
Det er meget populært for tiden at agitere for absolut politisk åbenhed og kritisere politisk hemmelighedskræmmeri. Men man glemmer ofte at se kritisk på pressens rolle. Billedet af fordækte politiske magtspil har vi alle på nethinden, men hvad med muligt fordækte spil i det journalistiske regi? Hvordan kan man være hundrede procent sikker på, at forskellige dele af pressen ikke bruger detaljeret aktindsigt til at give en fordrejet og forenklet fremstilling af virkeligheden? Hvordan kan vi vide, at man ikke sorterer behændigt i oplysningerne med en bestemt politisk hensigt i baghovedet?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",6.0,17. december 2010,Indtil i søndags kunne man opleve statsfinansieret chikane på Københavns rådhusplads i form af et gravsted til minde om afdøde rygere. Ifølge sundheds- og omsorgs borgmester Ninna Thomsen er installation tænkt som en provokation.
6549,/debat/2013/10/flere-fattige-boern-danmark,Ikke flere fattige børn i Danmark,Zenia Stampe og Liv Holm Andersen," 
	Regeringen har afskaffet VKO’s fattigdomsydelser. Det var der, vi begyndte oprydningen efter højrefløjens 10 år ved magten.

	Kontanthjælpsloftet, starthjælpen og 225-timers-reglen parkerede familier i fattigdom og fik ikke i tilstrækkelig grad flere folk i arbejde.

	Derfor virker det absurd, at Løkke, Barfoed, Samuelsen og Thulesen Dahl nu vil genindføre fattigdomsydelserne. Til det har vi kun én ting at sige: Det vil regeringen aldrig tillade. En genindførelse af fattigdomsydelserne vil ramme en masse familiers hverdag. Antallet af fattige børn i Danmark vil stige med over 20 procent, hvis de særligt lave ydelser genindføres. Det mener Radikale Venstre er forkert. Vi vil ikke lade familier leve på et ydelsesniveau, som Liberal Alliance ved gentagne lejligheder har betegnet som lavt, eller som Dansk Folkeparti næppe ville godkende som generelt kontanthjælpsniveau.

	Vi tror ikke på, at økonomiske incitamenter skulle virke bedre blandt de svageste kontanthjælpsmodtagere og blandt flygtninge, som kommer med fysiske og psykiske problemer. Et skøn fra Økonomi- og Indenrigsministeriet viser, at omkring 2.500 flere børn vil havne under fattigdomsgrænsen, hvis de borgerlige partier genindfører fattigdomsydelserne.

	Det vil forværre konsekvenserne af den negative sociale arv i Danmark markant. Og det flugter dårligt med højrefløjens påståede målsætning om bedre integration.

	Fattigdom findes

	Integration kræver deltagelse, og den hæmmes for børn, der skal vokse op på helt særligt lave ydelser.

	Regeringen vil deltagelsen, og regeringen vil rimeligheden; højrefløjens ambitioner er derimod at skabe flere fattige. Det vil gå ud over pigen, der ikke kommer med på fodboldskolen, eller drengen, som har ondt i maven over, at der mangler penge til studieturen.

	Den pige, den dreng, deres forældre og borgere i samme båd kan ikke bruge det til noget, at de borgerlige ikke mener, at der findes fattigdom i Danmark og derfor nu ønsker at skabe flere fattige. Vi fortsætter til gengæld arbejdet med at reducere antallet af fattige. Alt andet ville være uansvarligt.

	 

Zenia Stampe, socialordfører, og Liv Holm Andersen, integrationsordfører (R)
",1.0,2. oktober 2013,	Fattigdom findes
8325,/debat/2013/01/stor-ulighed-loen-mellem-koennene,Stor ulighed i løn mellem kønnene,Maria Rose Thyren," 10 år med snak og debat har ikke gjort nogen forskel. Tværtimod peger pilen nu igen i den modsatte retning.
Kvindelige ledere får stadigvæk en lavere løn end deres mandlige chefkolleger. Det er konklusionen i den lønstatistik, som vi i organisationen Lederne netop har offentliggjort – en statistik, der bygger på indberetninger fra 21.232 ledere.
Når man skærer ind til benet og renser alle tallene for branche, sektor, alder m.v. lander vi på en forskel på 7,0 procent i mændenes favør – sidste år var forskellen 6,3 procent.
Der et intet belæg for, at kvindelige ledere præsterer dårligere end mandlige ditto, vi skaber lige så gode resultater på bundlinjen i virksomhederne. Så hvorfor denne lønforskel?
En del af forklaringen kan nok skyldes, at vi er alt for pæne sammenlignet med mændene. Under en forhandling er vi måske mere tilbøjelige til at tænke på, hvordan stemningen mellem os og arbejdsgiveren vil være bagefter, hvorfor vi er mere tilbageholdende. Mænd udviser vel en større aggressivitet og beslutsomhed, og det kan vi kvinder lære noget af. Vi skal begrave den kvindelige pænhed, når skal tales om kroner og øre. Vi skal blive bedre til at turde sige, at vi vil have så og så meget i løn.
En anden forklaring er, at de største lønstigninger kommer, når lederen skifter job. Og da mandlige chefer oftere skifter job, har de bedre muligheder for at få en højere løn.
En årsag til, at kvindelige ledere ikke skifter job lige så hyppigt som de mandlige ditto kan måske hænge sammen med, at mange har prøvet at blive forbigået i forbindelse med forfremmelser og lignende. Dette kan medvirke til, at de mister noget af troen på egne evner og derfor holder sig tilbage fra at søge videre.
Uanset hvad, er det en god idé at være beredt, når man ved nyansættelsen skal forhandle løn. Mit råd til kvinderne er på forhånd at afsætte tid til at lære forhandlingens kunst, for eksempel via kurser. En anden oplagt mulighed er at sparre med andre kvindelige ledere. Hos Lederne har vi rundt om i landet tilsammen 11 netværk specifikt for kvindelige ledere.
Der prædikes konstant om, at der skal være flere kvindelige ledere og flere kvinder i bestyrelserne, men så bør der også være en gulerod, nemlig en løn, der matcher mændenes.
Maria Rose Thyren, Afdelingsformand, Lederne, København Vest
",27.0,11. januar 2013,"Uanset hvad, er det en god idé at være beredt, når man ved nyansættelsen skal forhandle løn. Mit råd til kvinderne er på forhånd at afsætte tid til at lære forhandlingens kunst, for eksempel via kurser. En anden oplagt mulighed er at sparre med andre kvindelige ledere. Hos Lederne har vi rundt om i landet tilsammen 11 netværk specifikt for kvindelige ledere."
8174,/debat/2013/02/laeserbreve-19,Læserbreve,," En fjer bliver til fem høns
Elvir Pelesevic, København
Det gamle ordsprog om at en fjer bliver til fem høns, har sjældent været mere passende end i historien om chikane af jødiske børn i folkeskolerne på Nørrebro. Æren for at mestre og udøve overdrivelseskunsten må især tilskrives Dansk Folkeparti, Venstre og de konservative, som på baggrund af én skoles rapportering af problemet hurtigt og uden betænkningstid har været ude og truet ’bøllerne’ med bål og brand.Vigtigheden af, at man aldrig vender det blinde øje til forfølgelse af andre mennesker, uanset på hvilken baggrund det sker, kan ikke understreges nok. Når man nu skal løse den konkrete problemstilling, nytter det til gengæld ikke, at politikerne tilspidser konflikten og bringer den op på et niveau, hvor det kan være svært at bevare overblikket og finde konstruktive løsninger. Hvis straffeforanstaltninger i form af udvisning og forflytning af problematiske børn til andre skoler, som visse politikere fra de ovennævnte partier har udtalt, overhovedet skal komme på tale, må det aldrig gå forud for dialog og oplysning.
Planlovssludder
Carsten Maegaard, Herning
Carsten Abild har gennem årene gjort en brav indsats for landsbyerne. Men i sit indlæg i Information 29. januar hopper kæden altså af. Hvis vi liberaliserede planloven ville det umistelige åbne land snart blive plastret til med lækre villaer, virksomheder med behov for flotte showrooms og supermarkeder i strategiske vejkryds. For ikke at tale om sommerhuse, der ville brede sig som en steppebrand langs resten af kysterne.Hvilken kommunalbestyrelse ville stå imod en investor, der tilbød at bygge et hotel og tilbyde 20 helårsarbejdspladser blot på betingelse af, at det kom til at ligge i forreste klitrække? Der er såmænd rigelige muligheder for iværksættere i nedlagte landbrugsbygninger, endda med udvidelsesmuligheder. Den regel har været gældende i over 20 år, men det er meget småt med resultater. Sagen er nemlig, at de fleste iværksættere i forvejen bor i byerne. For øvrigt er der også ledige bygninger i ældre industrikvarterer. På landet hersker driftige landbrugsiværksættere.
Muren om København
Anne Kirstine Iversen, København
’Akademisk medarbejder søges til Københavns politikere’. Sådan lyder titlen på den jobannonce fra Københavns Kommune, som jeg netop har besluttet mig for at søge.Jeg er træt allerede inden, jeg er gået i gang. Jeg har sendt et hav af ansøgninger til Københavns Kommune, men uden held. Jeg synes ellers selv, at jeg er ret sej og at mit CV er temmelig tjekket. Men når det kommer til at søge job hos Københavns Kommune, er det som at stå foran en usynlig mur, der adskiller mig og Københavns største arbejdsplads. En usynlig Berlinmur – eller køben­havnermur – jeg ikke kan forcere. På Checkpoint Charlie i Berlin kan man se, hvordan østtyskere kreativt krydsede Berlinmuren. Fælles var, at man skulle have de rette kontakter, og at der på den anden side af muren stod vesttyskere klar til at hjælpe. Således også når man skal krydse københavnermuren! Jeg har prøvet det hele, men lige lidt har det hjulpet. Træt må jeg erkende, at jeg ikke har det rette netværk, og når jeg selv har forsøgt mig, har der ikke stået nogen klar til at hjælpe mig. Inspireret af de modige østtyskere beslutter jeg mig dog for ikke at resignere! Hvis nu blot en enkelt leder rækker hånden ud til en nyuddannet på flugt.
Mere plads til ulandsvækst
Leif Mentzel, København
Nogle økonomer ser en vis optimisme omkring erhvervslivet i Tyskland, som jo er det såkaldt europæiske lokomotiv. Analytiker i Arbejderbevægelsens erhvervsråd Frederik Pedersen mener, det er glædeligt og kan have en vis afsmitning på Danmark. Han synes dog, at det største problem herhjemme er husholdningernes tilbageholdenhed. Skulle vi nu ikke i stedet se lidt positivt på det faktum, at vi under den økonomiske krise har haft et mindre ressourceforbrug i den vestlige verden, og derfor kan give mere plads til ulandenes vækst? Så lad os nu i stedet glæde os over, at vi måske er på vej væk fra ’køb og smid væk-samfundet’!
Sammenhæng eller kaos
Lennart Kampmann, Frederiksberg
I forlængelse af debatten om undervisning på modersmål er det vigtigt at påpege, at folkeskoler med tyrkisk eller arabisk som dominerende sprog vil være med til at cementere en opdeling mellem dansktalende og ikkedansktalende. Det vil øge afstanden mellem grupperne og forhindre en dialog, da man ikke kan kommunikere. Det er bedre at tale sammen på et lidt gebrokkent dansk end at skulle have en tolk tilstede.Opdelingen vil cementere parallelle samfund og resulterende i tab af fælles identitet. Andre steder kan man klare sig som forskellige nationaliteter, der lever side om side uden at blande sig i hinandens forhold, men spørgsmålet er vel, om ikke folkeskolen skal skabe sammenhængskraft frem for kompartmentalisme?
EU vil sikre dine data
Britta Thomsen, MEP (S)
70 procent af EU’s borgere er bekymrede for, at deres personlige oplysninger bliver udnyttet uden deres tilladelse, når de færdes på nettet. Mange mennesker ved ikke, hvad de egentlig giver virksomheder som Facebook lov til, når de opretter en profil. For hvem har tid til at læse Facebooks betingelser, der fylder 14.000 ord på juridisk sprog?Kompliceret sprogbrug er bare ét af de tricks, som internetvirksomheder bruger for at sikre bedst mulig udnyttelse af vores private data. Personlige data på internettet er en milliardforretning. I EU-parlamentet er vi ved at lægge sidste hånd på en lovpakke, der vil give internetbrugere deres rettigheder tilbage.Den seneste lovgivning på området stammer helt tilbage fra 1995. Derfor er jeg glad for, at EU-Kommissionen har fremsat et ambitiøst lovforslag, som vi i parlamentet netop nu er ved at gøre endnu bedre. Vi vil bl.a. kræve, at virksomheders betingelser skal skrives tydeligt og give borgerne ‘retten til at blive glemt’. Det tvinger virksomheder til at slette alle personlige data, hvis en bruger ønsker det. Al videresalg og udnyttelse skal eksplicit godkendes af brugeren. Med den nye lovgivning vil EU få mulighed for at give bøder på op til to procent af virksomhedens globale omsætning.Vi skal sikre, at alle borgere føler sig trygge, når de bruger det, da internettet er et fantastisk værktøj. 
",0.0,4. februar 2013,"Anne Kirstine Iversen, København"
4896,/debat/2014/06/fortael-sandheden-boerneligene-galway,Fortæl os sandheden om børneligene i Galway,Emer O’Toole," 
	I en nedlagt spildevandstank i Tuam i grevskabet Galway i det vestligste Irland har man fundet ligene af 796 børn. Det yngste barn var to dage, det ældste ni. Børnene omkom mellem 1925 og 1961 i et hjem for mødre og børn, hvor de var sat i pleje under Bon Secours-nonneordenens auspicier.

	Det viser sig nu, at lokalbefolkningen har kendt til denne grav siden 1975, da to små drenge, mens de legede, kom til at knække den betonplade, der var lagt på som dække og derved opdagede en grav fuld af små skeletter. En lokal sognepræst fremsagde derpå bønner på stedet, hvorefter det blev forseglet og glemt igen. Hvor mange lig, der fandtes i graven og navnene på de afdøde, ulejligede man sig ikke med at undersøge.

	Utrætteligt arbejde

	Det var først en lokalhistoriker fra Tuam, Catherine Corless, der afdækkede massegravens sande omfang, da hun anmodede om at få aktindsigt i de registreringer af børnedødsfald, der var sket i nonneordenens hjem. Registraturen i Galway gav hende næsten 800 navne. Chokeret over det høje tal tjekkede hun 100 af dem og sammenholdt dem med de samtidige kirkegårdsbegravelser og opdagede, at kun en enkelt lille dreng var blevet begravet på sin families gravsted. Langt de fleste af børneligene befandt sig øjensynligt i den tidligere septiktank. Siden har Corless og en lokal komité arbejdet utrætteligt for at rejse penge til et mindesmærke, der skal omfatte mindeplader for hvert enkelt barns navn.

	Frugten af synd

	Det vil muligvis ikke være læserne bekendt, hvordan Irland helt frem til 1990’erne behandlede ugifte mødre og deres børn, så lad mig lige rekapitulere: Disse kvinder blev spærret inde i statsfinansierede, kirkedrevne institutioner, der blev kaldt for ’mor og barn’-hjem eller Magdalene-anstalter. Her måtte de arbejde for at sone deres synder. Deres børn blev taget fra dem.

	Ifølge Corless var dødeligheden for børn i mor og barn-hjemmet i Tuam og i lignende institutioner fire til fem gange højere end den tilsvarende dødelighed for den almindelige befolkning. I en lægerapport fra 1944 om Tuam-hjemmet beskrives afmagrede børn med oppustede maver, psykisk nødlidende mødre og en rystende overbelægning. Men som Corless påpeger, var det ikke anderledes på de øvrige tilsvarende hjem i resten af Irland. Her herskede alle steder den samme mentalitet: Disse kvinder var syndere og deres børn frugter af synd, og derfor burde de straffes.

	I Irland ved vi godt alt dette. Vi kender til de systematiske overgreb, som kvinder og børn led i hænderne på kirkelige autoriteter, og vi ved, at de blev understøttet og finansieret af den teokratiske irske stat. Hvad vi ikke vidste, var, at de døde børn blev kastet i umarkerede massegrave. Skal vi nu vænne os til flere afsløringer af samme art?

	Floskuløs damage control

	Corless udtrykker sin forundring over, at det tog medierne så lang tid at tage hendes historie op. Som om det ikke vedkom offentligheden. Hvis to børnelig blev fundet i en umarkeret grav, ville det være en stor nyhed. Men hvad så med 800? Og hvad er i grunden forskellen mellem den mur af løgne, benægtelser og hemmeligholdelse, som kirken har opført for at beskytte sine pædofile præster, og den betonplade, som blev lagt over ligene af 796 børn, der blev vanrøgtet ihjel af nonner? Det er op til gode ??mennesker at afdække disse onde sandheder, men på en eller anden måde formår kirken altid at smyge ansvaret af sig.

	Ærkebiskoppen af ??Tuam og lederen af ??den nuværende orden af irske Bon Secours-søstre vil nu snart mødes for at diskutere opsættelse af et mindesmærke og afholdelse af en gudstjeneste på stedet. Bon Secours søstre har også doneret, hvad den irske tv-station RTÉ betegner som »en mindre sum« til komiteen for børnenes kirkegård.

	Fader Fintan Monaghan, sekretær for Tuams ærkebiskopdømme, udtaler:

	»Jeg tænker, at vi nok ikke rigtig kan bedømme fortiden ud fra vores moralske optik i dag. Alt, hvad vi kan gøre, er at markere dette historiske kapitel på en ordentlig måde og sørge for, at der kommer et velegnet sted, hvor folk kan komme og mindes de spædbørn, som omkom«.

	Vi må altså ikke dømme fortiden med nutidens moral, men hvordan forholdt det sig da med datidens moral. Var det i midten af ??det 20. århundreds Irland fuldstændig i orden at smide lig af døde børn i kloaktanke? Hvad Monaghan i realiteten siger, er: »Vi må slet ikke dømme fortiden«. Han tager fejl! Fortiden må vi netop dømme, hvis vi skal lære af den.

	Monaghan har dog ret i, at vi er nødt til at markere historien på en ordentlig måde. Det er derfor, jeg gerne vil fremsætte følgende forslag til, hvordan den katolske kirke bør reagere:

	For det første: Fremsig ikke nogen katolske bønner for disse døde børn. Undlad at håne dem, som I foragtede og mishandlede, da de var i live. For det andet: Fortæl os i stedet, hvor de eventuelle resterende børnelig befinder sig.

	Der fandtes sådanne hjem over hele Irland, og i dem alle var børnedødeligheden uhyrlig. Fortæl os, om Tuams Bon Secours-søstre var en unormal og afvigende sekt, eller om deres praksis var typisk for kirkens praksis i det øvrige Irland. Hvor mange børn døde af vanrøgt i disse andre hjem? Hvad er deres navne? Hvor er deres grave? Vi har ikke brug for floskuløs damage control. Vi har brug for at kende den fulde og hele sandhed om deres historie.

Emer O’Toole er adjunkt i ved School of Canadian Irish Studies på Concordia University Montréal

© The Guardian og Information

Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,6. juni 2014,© The Guardian og Information
11985,/debat/leder/2011/06/aandssvage-konventioner,Åndssvage konventioner,Mette-Line Thorup," På dagen, hvor rød blok vågnende op til en vælgerfremgang til 55,3 procent ifølge Voxometer, andenbehandlede Folketinget et regeringsforslag om som hovedregel at udvise kriminelle udlændinge. Kun hvis en udvisning 'med sikkerhed' er i strid med internationale konventioner, skal den gøres betinget. Med en så opmuntrende udsigt til at overtage magten, er der ingen grund til at sætte fremgangen over styr, synes at være tankegangen bag det faktum, at også S og SF stemmer for lovforslaget, som integrationsminister Søren Pind (V) pointerer vil føre til flere udvisninger og muligvis domme mod Danmark ved Menneskerettighedsdomstolen.
SF og retsordfører Astrid Krags strategi er en anden. For at undgå en valgkamp, hvor VKO igen og igen kan beskylde rød blok for, at den forhindrede et lovforslag, som kunne sende den dømte bandeleder Fez Fez ud af landet, mener SF'eren nemlig ikke, at lovforslaget vil have de store konsekvenser.
»Det skal ministeren jo sige,« svarede Astrid Krag i går på spørgsmålet om, hvorvidt praksis ikke bliver ændret, når lovgivers »udtrykkelige ønske er, at udvisning skal ske i videst mulig omfang«. Det skal Astrid Krag jo sige, kan man replicere. I hendes bagland i gruppen og i partiet må det gøre mere end ondt, når de radikales Marianne Jelved  under anden-behandlingen udtaler, at lovforslaget grundlæggende ændrer de værdier, der har præget dansk retspraksis og konstaterer, at »det ikke er værdigt for et humanistisk, demokratisk samfund«.
Mens Pind giver den hele armen og taler om omvendt bevisbyrde, som nok er noget juridisk sludder, men sender det klare signal, at Pind  der har kaldt konventioner både »åndssvage« og »forældede«  har tænkt sig at gå over grænsen, hvis det er det, der skal til.
S og SF er helt på det rene med, at stramningerne er betaling til DF. Hvordan S og SF kan tages seriøst som lovgivere, der stemmer for et forslag i Folketinget, som de åbenlyst ikke bryder sig om konsekvenserne af, må man håbe, deres vælgere tænker over, inden de sætter krydset.
",5.0,22. juni 2011,"S og SF er helt på det rene med, at stramningerne er betaling til DF. Hvordan S og SF kan tages seriøst som lovgivere, der stemmer for et forslag i Folketinget, som de åbenlyst ikke bryder sig om konsekvenserne af, må man håbe, deres vælgere tænker over, inden de sætter krydset."
1748,/debat/leder/2015/09/undtagelsestilstand,Undtagelsestilstand,Christian Jensen," Vi taler om en skelsættende uge. Vi taler om en skæbnestund for Danmark. Men måske glemmer vi at tale om det allermest forbavsende: Hvordan kan det egentlig være, at 3.200 flygtninge kan bringe nationen i noget nær undtagelsestilstand?
Hvordan kan en af verdens mest velordnede velfærdsstater være tvunget til at lade uordenen herske med flygtninge – børn som voksne – der driver rundt på landets motorveje og i tog?
Vi kan ikke klare presset, hedder forklaringen fra politiet. Og bureaukraterne kan ikke finde ud af deres eget bureaukrati: Skal flygtningene registreres eller skal de ikke? Hver dag i denne uge har groft sagt bragt nye meldinger – og ingen handling.
Men helt ærligt: Der er tale om 3.200 mennesker! Kunne vi hjælpe dem, hvis vi ønskede at hjælpe dem? Ja, selvfølgelig kunne vi det. Når vi ikke vil det, handler det selvfølgelig om en politisk virkelighed med en regering, der har sat som succeskriterium at få færre flygtninge til landet, og som derfor forsøger at holde flest muligt ude – og lempe andre videre til Sverige.
Men det handler også om, at flygtningekrisen har tydeliggjort en konflikt mellem vores grundlæggende humanitet på den ene side og vores samfundssystem på den anden.
Når regering, politi og andre myndigheder slår ud med armene og siger, at systemet kan ikke klare presset, så siger de i virkeligheden: Det er vigtigere for os at bevare vores system, end det er at forsvare de enkelte flygtninges krav på hjælp og ordnede forhold.
Når politikere advarer de tusindvis af civile danskere, der tager over, hvor det officielle Danmark svigter ved at hjælpe flygtninge med mad, vand, tøj, transport og husly, så siger de i virkeligheden: Når I gør jer til flygtningenes hjælpere, gør I jer samtidig til systemets modstandere.
De danskere, der i disse dage fragter flygtninge gennem landet eller sejler dem over Øresund, kriminaliserer sig selv, når de insisterer på at hjælpe et medmenneske på flugt frem for at beskytte et system.
Vi kender alle historien om dengang, vores egne forfædre havde behov for et sted at flygte hen.
Det var den historiske kontekst og kendsgerning, EU-Kommissionens formand, Jean-Claude Juncker, mindede os om i sin tale tidligere på ugen i Strasbourg. Hvordan kan vi europæere moralsk undslå os fra at hjælpe flygtninge, når vi som kontinent under Anden Verdenskrig selv har været dybt afhængig af andre nationers vilje til at hjælpe os?
Når Jean-Claude Junckers tale herhjemme har påkaldt sig politisk irritation, så handler det formentlig om, at han gjorde det stik modsatte af den danske regering: Han appellerede til at forsvare det enkelte menneskes krav på hjælp, før vi tænker på at bevare vores samfundssystemer. Han satte humanitet før system.
Og så fastslog han, at ja, der er de seneste dage, uger og måneder kommet mange flygtninge og migranter til Europa, men de udgør – ifølge kommissionsformanden – altså blot 0,11 procent af den samlede befolkning i EU.
Til sammenligning udgør de 3.200 flygtninge, der i den seneste uge har passeret den danske grænse, 0,06 procent af den danske befolkning. Og de 668 flygtninge, der foreløbig har søgt om asyl i Danmark, udgør 0,01 procent af befolkningen.
Så når Lars Løkke Rasmussen (V) siger, at Danmark ikke kan klare det øjeblikkelige flygtningepres, så må svaret tilbage være: Selvfølgelig kan vi det. Hvis vi ville.
Ingen skal forklejne den aktuelle flygtningekrises alvor og potentielle konsekvenser. Så længe verdens ledere står magtesløse over for borgerkrigen i Syrien og den eskalerende fattigdom i Afrika, vil flygtninge- og migrationsstrømmen fortsætte mod Europas grænser.
I Danmark kender vi nu vores første reaktioner på den globale flygtningekrises lokale virkelighed: Civilsamfundet har taget over, hvor regeringen og systemet har svigtet.
Efter denne uge står det klart, at regeringens politik er en daglig undsigelse af Danmarks tidligere position som humanitær stormagt. Hvordan vi i de kommende dage og uger vil forholde os til de flygtninge, der kommer til Danmark, står hen i det uvisse. Men der er i sandhed behov for, at politikerne genfinder vores medmenneskelighed.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",49.0,12. september 2015,Leave this field blank 
761,/debat/2016/02/prinsessen-vandt-igen,Prinsessen vandt igen,Maja Spuur Hansen," Det var weekenden før fastelavn, og min datter legede på værelset og klædte sig ud. I min gamle frakke, min mands hue og gamle 90’er-solbriller og et sort overskæg fra Tiger. Hun kom ind i stuen med en alvorlig mine. Hun var detektiv, og jeg tog begejstret et billede af hende. Men da hun så det på telefonen, sagde hun: »Det dér sender du ikke til nogen!«
Nej, nej, det gjorde jeg da heller ikke. Jeg har en regel om, at jeg aldrig sender noget af mine børn eller poster noget på Facebook, som de ikke har sagt god for. Man er vel et voksent menneske med et modent forhold til de sociale medier og alt det der.
Seancen endte alligevel med, at min datter besluttede sig for at være detektiv til fastelavn. En fantastisk idé, tænkte jeg. Det var kreativt, hun så skøn ud, og ikke mindst var det modigt. Hvorfor modigt?
Jo, for hun er jo en pige. Og piger er jo ikke klædt ud som drenge, er de?
Vi kørte i H&M for at finde en hvid skjorte, men der var ingen hvide skjorter – altså i pigeafdelingen. Så jeg sagde nonchalant på min socialkonstruktionisktiske ’man kan være pige på mange måder’-facon, at der da helt sikkert var en skjorte i drengeafdelingen. Men da vi nærmede os drengeafdelingen, blev min datter mere og mere ubehagelig til mode. Jeg kunne mærke det. Hun tøvede. Man bliver jo ikke en dreng af at gå ind i drengeafdelingen, tænkte jeg, men min datters ansigtsudtryk afslørede, at hun ikke var så sikker endda.
Vi fandt hurtigt skjorten, hun accepterede den modvilligt, men hendes stemme var blevet skinger: »Jeg tager den kun på til fastelavn. Og så aldrig mere!«
Nej, nej, selvfølgelig ikke.
Nu begyndte jeg selv at tvivle. Jeg kunne jo godt ane, hvor det bar hen. Til fastelavn kommer der til at være fyldt af prinsesser, Monster High-piger, prinsesse Lea’er osv. i skolegården, ja, og så min ’man kan være pige på mange måder’-detektivpige, tænkte jeg. Men jeg ville også gerne bakke hende op i, at hun havde fået en kreativ og anderledes idé. Og hun holdt faktisk fast. Hun ville være detektiv.
’Ingen må se mit overskæg’
Fredag morgen står vi op og gør os klar. Vi finder detektivtøjet frem, maler øjenbrynene mørke og får sat overskægget på. Hun begynder igen at virke irritabel, overskægget kilder i næsen, og det er der jo ikke noget at sige til. Da vi kommer over på skolen, er der ganske rigtigt prinsesser, men der er heldigvis også klovne og katte, tænker jeg.
Men da min datter går ned til morgensang, dukker hun hovedet dybt ned i den store jakke.
»Ingen må se mit overskæg.«
Nu er det vist tid til en man-kan-være-pige-på-mange-måder-snak. Jeg fortæller hende, at hun er kreativ og fantasifuld, og at fastelavn handler om, at man kan få lov til at være noget, man ikke er til hverdag. Jeg er oprigtigt stolt af hende. Jeg synes, hun er modig!
Med fornyet tro på projektet trasker hun til morgensang.
De havde grinet
Men da jeg syv timer senere henter hende på fritidshjemmet, samler der sig tårer i øjnene på hende, da hun ser mig. Hun har sminke i hele hovedet. Godt med øjenskygge og en tydelig rød læbestift. Hendes læderjakke er lynet stramt om skjorten, flipperne er vendt indad, så man kan se dem mindst muligt.
De havde grinet af hende. De havde grinet af hendes overskæg. De havde grinet af, at hun var en dreng. Nogle piger var kommet hende til undsætning. De havde hjulpet hende med at skjule al den drengethed hun havde påført sig. Der skulle en hel del makeup til for at opveje fejltagelsen.
Da vi parkerer cyklen for at købe fredagsslik, masser af fredagsslik, for at råde bod på, at mor er sådan en socialkonstruktionisktisk ’man kan være pige på mange måder’-mor, ser vi en dreng med et fantastisk kostume. Han er en slikbutik. Han har en hel lille slikbod ud over overkroppen. Meget kreativt. Min datter fortæller, at han vandt for bedste udklædning – altså blandt drengene. Hos pigerne var det en meget smuk prinsesse, der vandt.
Alt det der socialkonstruktionistiske ’man-kan-være-pige-på-mange-måder’-fis, det giver de ikke meget for i skolegården.
Maja Spuur Hansen er adjunkt ved UCC København




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",3.0,15. februar 2016,"Alt det der socialkonstruktionistiske ’man-kan-være-pige-på-mange-måder’-fis, det giver de ikke meget for i skolegården."
2416,/debat/2015/06/blaa-blok-brug-kriminelle-boern,Blå blok har brug for kriminelle børn,Benny Lihme," For nylig ’tilstod’ kriminologen Flemming Balvig foran et fyldt auditorium på Københavns Universitet, at han gennem et langt liv med forskning havde tjent omkring 50 millioner kroner brutto på kriminalitet. Ikke alle millionerne var gået i hans egne lommer, men alligevel.
Underligt er det, at den viden, som Balvig er kommet med, ikke har fundet bedre plads hos politikerne. I valgkampen er det partierne i blå blok, som ignorerer forskningsresultaterne med forslaget om at sænke den kriminelle lavalder fra 15 til 12 år og oprette et statsligt system med særlige børne- og ungdomsdomstole, der kan idømme børn straf. Forskningsresultater, som entydigt viser, at den slags tiltag vil være direkte skadelige – for både børn og fremtidens kriminalitetsniveau – synes at være sat skakmat af politikeres caseviden, som når man i en overskrift i BT kan læse følgende om en vild pige, der har begået et overfald under flugt fra en institution: »Pia K. efter overfald på Khaders datter: Den kriminelle lavalder skal sænkes til 12 år.«
Liberale vil have mere stat
Lars Løkke Rasmussen m.fl. ønsker et nyt system og ’mindset’. Et nationalt system, der kan bygge viden op, om hvad der virker og ikke virker.
Man må spørge, hvad nyt der er i at kopiere voksensystemet og overføre det på børn. Og hvad viden angår, har vi jo allerede et nationalt system i form af universitetet/Balvig. Og længere inde i statens maskinrum har vi Justitsministeriets forskningskontor. Vi kan også nævne betænkningen Indsatsen mod ungdomskriminalitet fra 2009, hvor der ikke på en eneste af de 766 sider var forskning, som gav belæg for noget af det, vi ser i forslaget fra blå blok.
Løkke burde melde klart ud, at det, han mener med viden, er viden, som passer til hans værdi- og retspolitik.
Det nærmeste han kommer et vidensgrundlag, er et nyt tal på 1.855 14-årige, som politiet »mistænker« for at have begået kriminalitet.
At være mistænkt af politiet er jo ikke det samme som at være anklaget endsige dømt skyldig. Altså en svag indikator på en stigning i et problem. Når man dertil ser, hvilke handlinger, de unge måske har begået, bliver det klart, at blå blok skyder gråspurve med kanoner. Der er tale om butikstyverier, hærværk og ’alvorlig kriminalitet’ som at medvirke til salg af hash.
Nu er hashsalg i sig selv en offerløs forbrydelse, hashsælgerne gør kun det ulovligt, som spiritus- og tobaksforhandlerne gør lovligt. Hvis en 14-årig knægt agerer bud eller vagt for hashhandlere, er der brug for SSP eller anden form for opsøgende socialt arbejde. Men at rubricere medvirken til salg af hash som ’alvorlig kriminalitet’ og koble det sammen med zoneforbud er ude af proportioner.
Der ligger en til dels skjult dagsorden bag det liberale ønske om et nyt statsapparat til håndtering af børns kriminalitet, nemlig at de i kommunerne er for bløde i deres tiltag. Så bløde, at der skal en statslig overhaling til. Tager man imidlertid kommunernes manglende lyst til at indstille unge til ungdomssanktion, med sanktionens fase et på sikret institution, bygger det på sund fornuft og kendskab til denne sanktionsforms katastrofale ineffektivitet.
Skæv mod vest
Normalt har det været anbefalelsesværdigt, at et velfærdssamfund som det danske ser forbi Storbritannien og USA, når det drejer sig om at tackle unges kriminalitet. Disse lande har i årevis haft særlige retssystemer for børn og unge. Uanset at de unge er blevet proppet ind i særlige lukkede ungeanstalter og ikke i voksenfængslerne, har erfaringerne været så negative, at man nu er i den paradoksale situation at måtte anbefale blå blok at se til Storbritannien og USA. For der har i en række år været et opgør med den hårde retspolitiske linje i disse nationer. Det, blå blok vil, er at importere systemer, som har passeret sidste salgsdato i Storbritannien og USA.
For Storbritanniens vedkommende er antallet af børn, som kommer ind i det kriminalretlige system, faldet drastisk siden 2007. Der har været tale om et egentligt opgør med den unødvendige kriminalisering af trivielle foreteelser, jævnfør Parlamentets Justice Committee. Ifølge komitéformanden, Sir Alan Beith, skal indespærring af børn kun finde sted i undtagelsestilfælde.
Socialpolitiet
Faktum er imidlertid, at politiarbejde og pædagogik i tiltagende grad blandes sammen i Danmark.
Forsiden af Socialpædagogen var i oktober 2014 prydet af et foto af to mænd og en kvinde under overskriften »Socialpolitiet«. Den socialpædagogiske fagforening kunne vise et nyt ansættelsesområde for medlemmerne, nemlig politiet. Københavns Vestegns politi havde som den første politikreds i landet ansat en socialpædagog, som i tæt samarbejde med betjente i civilt skal få børn og unge væk fra kriminalitet og bander. Et er tværfagligt samarbejde som SSP, noget andet er patruljering i en politibil. Historisk set er der tale om en overskridelse af tidligere tiders etik for det sociale arbejde. En etik, som stod klart i 2007, hvor justitsminister Lene Espersen ville skifte socialpædagogerne på de sikrede sociale institutioner ud med fængselsbetjente, men fik nej fra pædagogsiden. Et nej, som det kan blive vanskeligt at fastholde, hvis en ny regering omdanner de sociale institutioner til kriminalforsorgsinstitutioner, hvor det vil være logisk at ansætte fængselsbetjente.
Politibetjente har også invaderet det sociale felt i andre sammenhænge. Per Larsen stod som chef i Københavns Politi for rydningen af Ungdomshuset og fængsling af børn og unge under klimatopmødet. Nu er han formand for Børnerådet, og har for nylig sanktioneret, at en 15-årig aarhusiansk dreng er blevet tvangsfjernet, fordi faderen indoktrinerede ham i fundamentalistisk retning. Tvangsfjernelse til en sikret institution, hvor drengen kan risikere at støde ind i nye terrortyper som Omar Abdel Hamid el-Hussein, der i februar stod bag skuddramaet på Krudttønden i København. Børn helt ned til 12 år kan anbringes i et af landets otte ’socialfængsler’, der aktuelt har tomme pladser. En anden politimand, Hamid Vazin, er blevet leder af den sikrede institution Sønderbro, som ellers påberåber sig et pædagogisk vidensgrundlag.
Mens det er nyt, at en socialpædagog ansættes som socialbetjent ved politiet, er politibetjente allerede trængt ind i ledende positioner på det sociale område.
Behov for kriminalitet
Der foreligger ikke dokumentation for, at vi har brug for et nyt statssystem begrundet i børns kriminalitet. Ønskerne om mere konsekvens i forhold til en meget lille gruppe børn og unge kan imødekommes inden for de rammer, der i forvejen eksisterer. Og som inden for de seneste 10 år tilmed er udviklet i den retning, som blå blok ønsker. Som Flemming Balvig ironisk konstaterede i sin fratrædelsesforelæsning, er han ikke den eneste, der har haft interesser i kriminalitet. Også politikere har det. Men de føler tilsyneladende ikke, at disse interesser er truet med næsten halveringen i børne- og ungdomskriminaliteten på mindre end 10 år.
Blå bloks interesse i kriminalitet er blevet frustreret. De har ganske enkelt behov for flere kriminelle børn, som de kan eksponere deres værdi- og retspolitik på.
Spørgsmålet er, om det er intelligent politik. Aktuelt plæderer Det Kriminalpræventive Råd for at være smart on crime. Med formanden for Rådet, Linda Nielsens ord, udelukker det tough on crime. En sænkning af den kriminelle lavalder og et særligt doms- og kriminalforsorgssystem for børn og unge synes ikke at være smart, men dumsmart.
Benny Lihme er redaktør og forfatter til bl.a. bogen ’Socialt arbejde med udsatte unge’




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",4.0,8. juni 2015,"Faktum er imidlertid, at politiarbejde og pædagogik i tiltagende grad blandes sammen i Danmark."
8694,/debat/2012/11/indien-fortjent-bedre-kumpankapitalisme,Indien har fortjent bedre end ’kumpankapitalisme’,Jayati Ghosh," Mens den globale opmærksomhed har været rettet mod de seneste politiske forandringer – eller rettere: mangel på samme – i USA og Kina, er der andre steder sket udviklinger, som også kan få afgørende betydning for geopolitikken. Den aktuelle politiske tumult i Indien afspejler mere end blot den siddende regerings skrøbelighed: De sætter fokus på væsentlige forskydninger i den offentlige mening, som kan få afgørende betydning for Indiens fremtidige politiske økonomi.
To tendenser må fremhæves: Dels eksplosionen i antallet af korruptionsskandaler, der har bragt opsigtsvækkende kumpankapitalistiske udskejelser i et dybt splittet samfund og en stærkt voksende økonomiske ulighed for dagen. Dels manglen på politisk handlekraft i Kongrespartiet (og det hermed forbundne kaos), der hidtil har søgt at fremstille sig selv som den naturlige leder for landets ’sekulære’ politiske kræfter.
Skønt det kunne se ud, som om økonomisk kriminalitet og bedrageri især har været i eksplosiv vækst i den seneste tid, vedrører de fleste afsløringer faktisk flere år gamle korruptionsaffærer. Perioden med størst vækst viser sig også have også været perioden med den største grad af økonomisk lusk.
Wild West-kapitalisme
De seneste to årtier har Indien oplevet en stærk ’koncernstyret’ vækst med massive stigninger i profitrater og renters forhold til BNP. Fremgangsmåden var i vidt omfang at anvende statsmagten (ikke bare på forbundsstatslig, men også på delstatsligt og lokalt niveau) til at trække ressourcer og overskud ud.
Statens rolle var altafgørende i overdragelsen af naturressourcer til private aktører: jord, mineralressourcer, vand osv.
Statens gav skattelettelser og andre skattemæssige incitamenter for at fremme et højere afkast af virksomhedernes investeringer og tilbød kredit gennem offentlige banker med attraktive rentesatser. Men hvad værre er: Statsmagten vendte også det blinde øje til omfattende og åbenlyse overtrædelser af mange af de juridiske bestemmelser og love, der skulle beskytte arbejdstagere, lokale folkegrupper og andre interessenter, hvis disse blev opfattet som stående i vejen for den aggressive profitjagt.
Alt dette blev gjort i vækstens hellige navn, fordi den indiske regerings officielle holdning var, at BNP-vækst er den bedste målestok for det indiske folks økonomiske velfærd, og at denne vækst bedst leveres af store private virksomheders investeringer.
Dermed skabtes en økonomisk dynamik i værste Wild West-stil: Man så stort på overholdelse af de retsstatsprincipper, som skulle sikre en lige behandling af borgere og opbyggede tætte relationer mellem kapitalinteresser og staten. Det er indlysende, hvor nemt og hurtigt en sådan alliance kan udvikle sig til et ildelugtende system af ’kumpankapitalisme’. Men fremgangsmåden var ikke en afvigende adfærd. Den var en integreret del af vækststrategien.
Denne strategi har nu vist sig uholdbar. De sociale spændinger, som den kraftigt voksende ulighed har skabt, bliver stadig sværere at holde i skak. Progressiv lovgivning såsom offentlighedslove, der giver god mulighed for aktindsigt, har betydet, at en stor del af den snavs, som fulgte med den tidligere højkonjunktur, er kommet frem i dagens lys. De stadig flere indiske borgere, der har fået nok af bedragerierne, har lokket stadig flere whistleblowere til at bryde omerta – tavshedens lov. Efterhånden som stadig flere skumle forbindelser mellem erhvervslivet og de politiske klasser bliver blotlagt, bliver accepten af de ’teknokratiske’ argumenter for en økonomisk politik stadig mindre, da de i alt for mange tilfælde har medført større elendighed for de fleste borgere, for at nogle få andre har kunnet berige sig hurtigere.
Politisk tilbagegang
Kongrespartiets nedtur afspejler den proces. I lang tid var national politik i Indien synonymt med dette parti, der kunne trække på sin betydelige politiske kapital som en afgørende faktor i kampen for frihed fra det britiske kolonistyre. Men fra midten af 1970’erne blev dets organisatoriske svagheder synlige, og dets efterfølgende forsøg på alene at bygge på Nehru-Gandhi-familiens karisma skabte mildt sagt ujævne resultater.
I en ny bog om partiet, Congress after Indira, fremhæver forfatteren, Zoya Hasan, at Kongressen i dag ikke har nogen ideologi, kun en strategi for at fastholde og udvide sin politiske magt.
»Den økonomiske liberalisering har forstærket denne tendens og åbnet et helt nyt felt, hvor særinteresser og individuelle interesser kan operere åbent.«
Denne tilgang kunne fungere i den foregående periode fra 2004 til 2009, da Kongrespartiet var bundet af sin koalition med det venstreorienterede United Progressive Alliance (UPA), der tvang det til i det mindste at honorere enkelte valgløfter og gennemføre nogle populære ordninger såsom beskæftigelsesgaranti i landdistrikterne.
Førstefamilien
Men modellen er næppe langtidsholdbar. Regeringen og Kongrespartiet fremstår i dag som nærmest identisk med de negativer sider af den kumpankapitalisme, der var vækstens motor. Beskyldninger mod ’førstefamilien’ – især Robert Vadra, svigersøn til Kongrespartiets forkvinde, Sonia Gandhi – har sammen med næsten daglige afsløringer af svindelnumre, der har kostet de offentlige kasser enorme summer, bragt partiet i en folkelig miskredit.
En umiddelbar politisk tilbagegang for Kongrespartiet synes uundgåelig. Hvad skal erstatte det? Kompleksiteten og kakofonien i indisk politik antyder ikke noget enkelt svar. Men den fremtidige ustabilitet vil helt sikkert påvirke ikke bare landet, men også resten af verden.
Forhåbentlig vil den også ende med at bekræfte vitaliteten i Indiens demokrati.
 
Jayati Ghosh er professor i økonomi ved Jawaharlal Nehru University, New Delhi
© The Guardian og InformationOversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,15. november 2012,"Denne strategi har nu vist sig uholdbar. De sociale spændinger, som den kraftigt voksende ulighed har skabt, bliver stadig sværere at holde i skak. Progressiv lovgivning såsom offentlighedslove, der giver god mulighed for aktindsigt, har betydet, at en stor del af den snavs, som fulgte med den tidligere højkonjunktur, er kommet frem i dagens lys. De stadig flere indiske borgere, der har fået nok af bedragerierne, har lokket stadig flere whistleblowere til at bryde omerta – tavshedens lov. Efterhånden som stadig flere skumle forbindelser mellem erhvervslivet og de politiske klasser bliver blotlagt, bliver accepten af de ’teknokratiske’ argumenter for en økonomisk politik stadig mindre, da de i alt for mange tilfælde har medført større elendighed for de fleste borgere, for at nogle få andre har kunnet berige sig hurtigere."
9034,/debat/2012/09/obama-doktrinen,Obama-doktrinen,Vibeke Schou Tjalve," Sammenholdt med den mediedækning, der blev hans forgænger til del, har den europæiske ditto af præsident Barack Obamas udenrigspolitik været overraskende lav.
Forklaringen er for så vidt indlysende. Neokonservatismen var en journalistisk lækkerbisken. Obamas pragmatisme er journalistisk set en død sild. De dronemissioner og såkaldte åkandebaser (amerikanernes ’kælenavn’ for de mange små og meget mobile militærbaser dronerne udgår fra), der ind over sommeren har skiftevis forundret og forarget Europa, er imidlertid ikke udtryk for tilfældige eller usammenhængende strategiske vildskud. Tværtimod er de del af en samlet filosofi med inspiration fra både en ’gammel’ realistisk skepsis over for moralske ekspansionseventyr og fra nye forsvarspolitiske strømninger om risikostyring, fleksibilitet, og tilpasningsdygtighed.
Fredsfyrste eller realist?
Første stop i den ideologiske hybrid er nobelprisuddelingen i Oslo, 10. december 2009. Europæiske aviser rapporterede dagen derpå om fornyet amerikansk idealisme: om fredsfyrsten Obama, der med sin kritik af Irak-krigen og sin bevægende og forsonlige Kairo-tale havde flyttet amerikansk sikkerhedspolitik ud af konfrontationens dystre skygger og ind i dialogens klare lys.
Obama selv talte dog snarere om skyggelandets og gråzonernes etik. Talens omdrejningspunkt – Martin Luther King – var bestemt dialogens fortaler. Men Obamas pointe var mere kompleks.
»Jeg ved, at der ikke er noget som helst svagt – ikke noget som helst passivt – over den lektie og det liv, både Ghandi og King gav os,« som han sagde.
»Jeg må imidlertid møde verden som den er (…) at sige at fysisk magt til tider er nødvendig, er ikke et udtryk for kynisme – det er en erkendelse af historien, af menneskets uperfekthed og af fornuftens grænser.«
Dén grundtone fik amerikanske kommentatorer til at tale om en slags håbefuld klassisk realisme – en filosofi, der for Obama altid har været hængt op på forbilledet Abraham Lincoln: borgerrettighedsforkæmper og slavebefrier, men også ansvarlig for en af historiens blodigste borgerkrige. Lincoln inkarnerede den jordiske retfærdigheds uundgåeligt splittede natur. Han kæmpede – til tider med vold – for det, han troede på. Men han vidste samtidig, at det han troede på, var begrænset af hans eget udsyn. Blot fordi vi bor i Nord, formanede han ved Gettysburg, bør vi ikke bilde os ind, at vi er Syden moralsk overlegne. Ingen af os er guddommelige – det, der skiller Nord fra Syd, slavebefrier fra slaveejer, er alene geografi og tilfældigheder.
Det mindste ondes etik
Når Obama’s droner, åkandebaser og specialoperationer skal afkodes, er det nok i dette lys. Ikke blot som et forsøg på at lave billigere eller mere målrettet forsvarspolitik, men som et filosofisk og ideologisk skift, der skulle erstatte Bush-administrationens selvovervurderende idé om USA som verdens demokratiserende kraft med en mere ydmyg, mindre ekspansiv – mere snævert ’forsvarende’ – udenrigspolitik.
At en sådan ydmyghed ikke betyder pacifisme er ikke overraskende. Allerede i Obamas første valgkamp stod det klart, at han langtfra er modstander af militær magt. At han sætter ’terrorbekæmpelse’ højt er heller ikke nyt. Obama lytter meget til de amerikanske forsvarseksperter siger, og det er sandsynligt, at han med disses hjælp er kommet frem til at betragte dronestrategien som det mindste af flere onder. Dels fordi dronestrategien undgår overambitiøse forestillinger om en verden skabt i amerikansk billede. Og dels fordi den alene rammer enkeltpersoner, ikke befolkninger.
Det er også sandsynligt at Obama, i tråd med Chicago-forskeren John Mearsheimers voldsomt populære tanker om offshore balancing (militær tilstedeværelse væk fra fastlandet, typisk via små og mobile flådebaser), forestiller sig dronernes diskrete tilstedeværelse som mindre provokerende end det seneste årtis store interventionsprojekter.
I det hele taget bærer Obamas sikkerhedspolitik præg af nærkontakt med forsvarets ideologiske strømninger. Militæret møder overvejende det 21. århundrede gennem begreber som risiko, globalisering og uforudsigelighed. Af samme årsag handler dets bud på en ny doktrin om fleksibilitet og manøvrefrihed. Det er helt tydeligt, at denne måde at forstå verden på – væk fra traditionelle antagelser om forsvarspolitik som velgennemtænkte manøvrer på et skakbræt og hen imod en forståelse af sikkerhedspolitik som konstant foranderlig risikostyring – har haft meget at sige for dronestrategiens popularitet i Det Hvide Hus.
Ny amerikansk exceptionalisme
Dermed ikke sagt at status anno 2012 kunne have været entydigt forudsagt. Modsat den neokonservative styringsoptimisme rummer Obama’s idémæssige udgangspunkt en kompleksitet og en situationspragmatisme, der åbner for valg og vurderinger. På den ene side betones grænserne for amerikanske værdiers rækkevidde. På den anden side lægges der vægt på behovet for handling, selv i en uperfekt verden. Det er en moralsk og politisk balancekunst, der trods de gode intentioner let ender i fordrejede eller direkte perverterede politikkers fordel. For meget passivitet. Eller til den anden side: Storhedsvanvids forestillinger om statsmandens ’nødvendige’ pligter i valget mellem flere onder.
Måske er det i en sådan skævvridning, Obama’s dronepolitik er ved at havne. Det er paradoksalt, at en umiddelbart mere ydmyg sikkerhedspolitisk kurs nu er havnet i sin egen form for magtfuldkommenhed. Nok har dronepolitikken erstattet Bush-administrationens idé om USA som den exceptionelle moralske anfører med en slankere militær linje.
Men er dronepolitikken ikke udtryk for sin egen arrogance? Obama tiltror næppe klodens øvrige politiske magter dømmekraft til at forvalte teknologiens muligheder. Her må man spørge, om ikke ’snævrere’ stadig hviler på en forestilling om ’højere’– på en ny variant af ideen om Den Nye Verdens overlegne moralske status?
Imperialt præsidentembede?
Spørgsmålet om magtfuldkommenhed forekommer også relevant i relation til det indenrigspolitiske. Som historikeren Arthur Schlesinger Jrs moderne klassiker Det imperiale præsidentembede (1973) beskrev, har amerikansk politik gennem hele det 20. århundrede givet stadigt flere beføjelser til den udøvende magt.
Mange så en kulmination af den tendens i Bush-administrationens antiterrorlove. Obama har både under sin valgkamp og i perioden efter gjort genopretning af balancen mellem præsident, kongres og domstole til en afgørende politisk ambition. Særligt lovede han lukning af militærfængslet Guantánamo og genoprettelse af terrorbekæmpelsens juridiske grundlag. Nu truer dronestrategien reelt med en forværring: at udskifte fanger uden rettergang med anonym teknologisk henrettelse.
Hvordan skal vi forstå den udvikling? Modsat kritikernes anklager om hensynsløs ligegyldighed er det forbilledet Lincoln, der tilbyder den mest sandsynlige forståelsesramme. Lincoln erklærede med borgerkrigen en forfatningsstridig undtagelsestilstand. Det tog han med stor alvor et egenhændigt moralsk ansvar for.
Obamas personlige og ifølge vidner nærmest salvelsesfulde underskrift på hvert eneste droneangreb, synes leveret i samme ånd. Hvis det er tilfældet, synes følgende realistiske replik fra Oslo-talen nærmest profetisk:
»Vi er fejlbarlige. Vi laver fejl, og vi giver efter for stolthedens , magtens og sommetider ondskabens fristelser. Selv vi med de bedste intentioner vil til tider mislykkes i forsøget på at erstatte uret med ret.«
 
Vibeke Schou Tjalve er ph.d., seniorforsker i forsvars- og sikkerhedspolitik på DIIS
Vil man vide mere om dronestrategien, er her en helt ny rapport fra Stanford/NYU Law Schools: http://livingunderdrones.org




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",14.0,1. oktober 2012,"Obamas personlige og ifølge vidner nærmest salvelsesfulde underskrift på hvert eneste droneangreb, synes leveret i samme ånd. Hvis det er tilfældet, synes følgende realistiske replik fra Oslo-talen nærmest profetisk:"
9570,/debat/2012/07/laeserbreve-14,Læserbreve,Erwin Plahn," Ekstreme Sass Larsen
Henrik Guldborg Bøge,
Charlottenlund
Henrik Sass Larsen (S) beskylder Enhedslisten for at være ekstrem. Men for bare et par år siden var det et ekstremt synspunkt at skære i dagpenge og andre overførselsindkomster. Det var en idé, som kun de mest liberalistiske venstreløver og CEPOS turde foreslå. Men efter regeringen har overtaget idéen i sin skattereform, opfattes det nu af Sass Larsen som et helt legitimt forslag fra den politiske midte.
EL ønsker en offentligt drevet bankvirksomhed. Det beskriver Sass Larsen som »et ekstremt synspunkt«. Men det er kun ganske få år siden, at den statsdrevne Girobank var en vigtig spiller i bankverdenen.
Det tyder altså på, at Sass Larsens definition af, hvad der er ekstremt, ikke handler om indholdet, men om afsenderen. Socialdemokraternes politik vil i Sass Larsens øjne til enhver tid være midtsøgende og legitim, mens forslag fra EL altid vil være ekstreme. Jeg håber, at mange vil gennemskue hykleriet.
 
Lær af Baunsgaard
Ole Thorbek, Værløse
For de radikale er det et mål i sig selv, at regeringen indgår forlig med V og K. Resultatet har blandt andet været forringelser af forholdene for de arbejdsløse, kontanthjælpsmodtagerne og førtidspensionisterne.
Men her kunne R lære meget af den tidligere radikale statsminister, Hilmar Baunsgaard, der sagde: »Det handler ikke om, hvem man samarbejder med, men hvad man samarbejder om.« Og i den forbindelse kunne R passende erindre sig Viggo Hørup, der sagde: »Min hånd skal altid være mod den politik, som jeg anser for den lumpneste af alle, den, hvor de rige rotter sig sammen om at plyndre de fattigste og sætter overklassen på nakken af dem, der har mindst at stå imod med, for at trykke dem ned til ingenting.«
 
Proletariat på rastepladsen
Erik Østergaard, adm. direktør, Dansk Transport og Logistik
Enhver vognmand og chauffør har ved selvsyn konstateret den sociale armod, som hver dag udspiller sig på vores rastepladser.
De dårligst betalte chauffører har ikke råd til basale hygiejniske faciliteter, og tilbereder selv deres mad på primus. Det kan sagtens være, at de tjener en hæderlig hyre sammenlignet med lønningerne i deres respektive hjemland, men det er bestemt ikke en tilstand på det danske arbejdsmarked, som vi kan være bekendt at vende det blinde øje til.
I dag krydser der flere danskejede lastbiler med udenlandske nummerplader over grænsen end nogensinde før. Vi befinder os på et historisk lavpunkt i forhold til antallet af danske vognmænd: Cirka 700 færre end for bare fire år siden. Samtidig ser vi, at konkurrencen fra udenlandske chauffører presser prisen på transportydelser langt ned. Det har blandt andet den uheldige sideeffekt, at chauffører presses eller fristes til at køre på kanten af reglerne om køre-hvile-tider, hastighed og last for at tjene penge.
Det kan ikke være rigtigt, at danske transportvirksomheder skal udkonkurreres af et proletariat af underbetalte udenlandske chauffører.
 
To retninger for gymnasierne
Christian Harder, Aalborg
Freja Schloss skriver i en klumme den 11. juni, at »krav om høje gennemførelsesprocenter og taxametersystemet har korrumperet gymnasierne«. Det er sket i forlængelse af politikernes ønske om, at 95 procent af en årgang skal gennemføre en ungdomsuddannelse.
For at nå denne målsætning har politikerne haft to instrumenter at regulere på. Det ene var en generel opkvalificering af ungdommen, det andet var en generel sænkning af kravene for at gennemføre ungdomsuddannelserne.
Det er ret nemt at gennemskue, hvilket af instrumenterne der var nemmest at regulere for at nå målsætningen. Den nye karakterskala understreger blot, hvilken retning der blev valgt.
 
Farlig historieløshed 
Søren Lom, Herlev
Det tog Socialdemokraterne 60 år at rydde op efter liberalisternes fest i 20’erne. Det tog neoliberalisterne 20 år brænde det hele af igen. Og nu står S med tændstikkerne fremme, og siger, de også vil være med.?Historieløshed er en farlig drik.
 
Markedet skal repareres
Michael Kongstad Nielsen, Virum
I en artikel bragt den 11. juli udtaler professor Ove Kaj Pedersen, at ingen af de ideologibærende partier i Danmark »har brugt krisen til at reformulere sig«.
Det er så rigtigt. Hjernevirksomheden er gået i stå under krisen. Partierne fortsætter blindt med at tro på det frie markeds velsignelser, alt sammen på trods af fem bankpakker, internationalt aftalte kartelrenter mellem de største banker, manglende investeringer, faldende forbrug og stigende arbejdsløshed.
De gamle partier vil ikke se i øjnene, at markedet er i krise. Det er markedet, der skal repareres, og ikke samfundet, der skal tilpasses markedet. De nye samfundsvilkår, som artiklen hentyder til uden forklaring, er markedets krise. Men i stedet for at angribe formuleringen derfra, lægger man sig fladt ned for markedets uudtalte krav, og prøver at tilpasse samfundet derefter.
 
Ens regler for alle i udlandet
Simon Emil Ammitzbøl,
politisk ordfører, LA
Danske nødhjælpsorganisationer tager sig til hovedet, fordi regeringen og Venstre og Konservatives skattereform kommer til at koste dem flere millioner kroner om året.
Sagen er nemlig den, at danske nødhjælpsarbejdere, der er sendt ud i mere end 180 dage om året, fremover skal betale fuld skat.Lovændringen rammer i øvrigt også erhvervslivet, der sender medarbejdere til udlandet i længere perioder.
NGO Forum har bedt skatteministeren om at undtage nødhjælpsorganisationer fra de nye regler. Hvis det sker, bør Thor Möger (SF) helt droppe at skærpe skattereglerne. Loven bør være ens for alle udenlandsdanskere – uanset deres jobfunktion. Merbeskatningen af udsendte medarbejdere vil nemlig resultere i svækket konkurrenceevne eller tab af danske job.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,14. juli 2012,De 5 artikler I har brugt mest tid på
5306,/debat/2014/04/kandidater-speciale-paradise-hotel,Kandidater med speciale i Paradise Hotel,Julie Sten-Knudsen," 
	Dengang jeg var til introdag på kandidatuddannelsen i Litteraturvidenskab ved Københavns Universitet, var et af de mere overraskende indslag den daværende studieleders peptalk til de nye studerende. Han fortalte, at det var håbløst gammeldags, hvis vi forestillede os, at vi skulle bruge de næste to år på at fordybe os i Virginia Woolf eller Marcel Proust. Vi skulle overveje, om ikke erhvervslivet ville være mere interesseret i en kandidat, som havde beskæftiget sig med samtidskulturelle fænomener som Paradise Hotel. For mig virkede det, som om man forsøgte at indgyde de studerende en skam over deres faglighed: Det var åbenbart ikke velset at studere litteratur på Litteraturvidenskab.

	For nogle uger siden så jeg, at kandidatuddannelsen i Litteraturvidenskab på trods af den erhvervsafrettende indsats er havnet nederst på listen i en opgørelse over danske uddannelsers jobrelevans. Måske var erhvervslivet alligevel ikke så interesseret i at aftage kandidater med speciale i Paradise Hotel. Eller måske var de litteraturstuderende uimodtagelige over for universitetets forsøg på at gøre dem jobegnede.

	Selv blev jeg i hvert fald irriteret og kontrær allerede på introdagen, et sted mellem kompetenceafklaringsøvelsen og oplægget om, hvor vigtigt det er at netværke. Jeg bestemte mig for at bruge studiet på at nørde igennem. Jeg skrev opgave om spørgsmålstegn og tankestreger i poesi. Jeg skrev om linjebruddets historie, min konklusion lød: »Det er fuldstændig afgørende at historisere og politisere enhver type linjeskift, for kun ved at se et digt i dets specifikke litteraturhistoriske kontekst, kan vi forstå, hvordan det udfordrer eller ikke udfordrer sin form.« Ha, tag den, erhvervsliv! Se, om I kan bruge det forskningsresultat til at skabe vækst i små og mellemstore virksomheder!

	Jeg bliver stadig glad, når jeg kigger på min opgave om linjebrud. Ikke fordi jeg betragter den som en stor revolutionær bedrift, men fordi jeg kan se, at jeg havde det sjovt med at skrive den, at jeg lærte noget nyt. Men jeg tror ikke, at den slags tæller i det store regnskab, i en tid hvor enhver menneskelig aktivitet bliver vurderet ud fra dens betydning for samfundsøkonomien.

	»Tænk, hvis man nedsatte en kommission til at undersøge skønlitteraturens betydning for Danmarks produktivitet og konkurrenceevne,« sagde jeg forleden til min kæreste, der stod i køkkenet og lavede ærtesuppe. »Man ville helt sikkert komme frem til, at det bedst kan betale sig at nedlægge poesien.« Min kæreste rystede på hovedet, litteraturen skaber da masser af vækst, den skal bare have lov til at stå og gære i nogle år, tænk på H. C. Andersen! Bagefter foreslog han ironisk, at vores kapitalistiske forbrugersamfund slet ikke ville kunne fungere, hvis der ikke sad en masse mennesker og studerede nytteløs, uforståelig poesi og på den måde lærte at »tænke ud af boksen« og »være innovative«, som det hedder.

	Det er problematisk, at man overhovedet føler sig nødsaget til at legitimere litteraturstudiet med vækstøkonomiske termer. Hvis præmissen i stedet var, at skønlitteratur har en vigtig betydning i vores kultur, ville det give sig selv, at der skal være nogle mennesker, som i kraft af deres uddannelse er kvalificerede til at undervise i den, formidle den, kritisere den og videreudvikle vores forståelse af den. Så de kan arbejde på forlagene, aviserne, bibliotekerne, højskolerne, gymnasierne, universiteterne.

	Og det er faktisk ikke så verdensfjernt at studere linjebrud, som det nok umiddelbart lyder. Op gennem det 20. århundrede var den poetiske linje genstand for en heftig politisk og litterær diskussion mellem ’de revolutionære’ og ’de konservative’. Ødelagde man poesiens væsen ved at forlade de faste, rimede vers? Eller ville de frie vers, hvor hver digter bryder linjerne ud fra sin egen rytmiske fornemmelse, demokratisere poesien og frigøre vores tanker? Diskussionen lever stadig. I sidste uges bogtillæg til denne avis udtalte litteraturlektor Hans Hauge, der betegner sig selv som kulturkonservativ og er medlem af CEPOS, at han savner en poesi, der ligesom den engelsksprogede (konservative og nostalgiske) nyformalisme vender tilbage til traditionelle versformer. En udtalelse, der fint illustrerer, at der er en sammenhæng mellem litteratur og politik.

Julie Sten-Knudsen er forfatter.
",13.0,3. april 2014,"	»Tænk, hvis man nedsatte en kommission til at undersøge skønlitteraturens betydning for Danmarks produktivitet og konkurrenceevne,« sagde jeg forleden til min kæreste, der stod i køkkenet og lavede ærtesuppe. »Man ville helt sikkert komme frem til, at det bedst kan betale sig at nedlægge poesien.« Min kæreste rystede på hovedet, litteraturen skaber da masser af vækst, den skal bare have lov til at stå og gære i nogle år, tænk på H. C. Andersen! Bagefter foreslog han ironisk, at vores kapitalistiske forbrugersamfund slet ikke ville kunne fungere, hvis der ikke sad en masse mennesker og studerede nytteløs, uforståelig poesi og på den måde lærte at »tænke ud af boksen« og »være innovative«, som det hedder."
12875,/debat/2011/01/laeserbreve-12,Læserbreve,Mikkel Marienlund," Lykketoft og CIA
Niels Harrit, Dragør
Mogens Lykketofts (S) aktuelle kritik af Fogh-regeringens håndtering af CIA-flyvningerne klinger hult.
Artikel 5 i NATO-traktaten, den berømte musketer-ed, blev aktiveret i Bruxelles 12. september, 2001. Beslutningen blev verificeret, da den amerikanske diplomat Frank Taylor havde fremlagt beviser mod al-Qaeda for det Nordatlantiske Råd 2. oktober, samme år. Beviserne er ikke blevet offentliggjort. Ved et møde to dage senere besluttede Rådet at ’institutionalisere’ beslutningen med en række kollektive tiltag. Hermed blev medlemsstaterne bl.a. forpligtede til at åbne deres luftrum for amerikanske flyvninger, hvis disse var relateret til terrorbekæmpelse.
Danmark blev med andre ord traktatmæssigt forpligtet til at acceptere CIA-flyvningerne og har siden denne dato ikke haft mulighed for at afvise dem.Det må formodes, at suverænitetsafgivelsen blev sanktioneret af Udenrigspolitisk Nævn.
Danmarks udenrigsminister hed Mogens Lykketoft.
Værn om demokratiet 
Jacob Borup Nørløv, Frederiksberg C
Kan man håbe på, at prominente personer som Vaclav Havel, Arpad Goencz, Adam Michnik, Lutz Rathenow vil skrive et internationalt læserbrev, hvor de også gør opmærksom på demokratiets sørgelige forfatning her i Danmark? 
For ikke alene har vi en regering, der på tiende år fører en politik, der på linje med Viktor Orbáns i Ungarn lader hånt om grundlæggende demokratiske værdier som pluralisme, ytringsfrihed, individuelle frihedsrettigheder, magtens tredeling og domstolenes uafhængighed. Vi har samtidigt en opposition, der til­syne­ladende også er parat til at sælge ud af alle (social) demokratiske værdier for at få magten.
Ordbøger til folket
Viggo Jensen, Aalborg
I forlængelse af diskussionen om, hvorvidt Dansk Sprognævn skal tage sig af fremmedsprog, har jeg et enkelt forslag, der ville være til stor gavn: Læg ordbøger, Engelsk-Dansk m.m., på nettet. Her skal de være til gratis afbenyttelse for alle. 
Forslaget burde kunne få tilslutning fra alle politiske partier. Det opfylder jo det gamle slogan ’forskning for folket’. Alt i alt er her et meget stort besparelsespotentiale både i penge og papir. (På vores lille husmandssted har der gennem årene ophobet sig mindst fem kilo ordbøger). 
På nettet findes der allerede et stort antal gratis ordbøger på de store sprog. Det meste dog med en masse flimmer og bannerreklamer. Her kunne vi nemt blive bedst.
Forslaget ville også imødekomme statsministerens ønske om mere vidensdeling. 
Det vil blot kræve en server i undervisnings- eller videnskabsministeriet. Man kunne bede universitets sproginstitutter om at holde ordbøgerne opdaterede.
Ordbøgerne skal så kunne downloades til pc og hen ad vejen til smartphones e-bøger m.v. 
Minus på kontoen
Gunhild Lindstrøm, Frederikssund
Venstre hævder, at en almindelig familie får 3.000 kroner mere til sig selv om måneden.
Men hvad hjælper det, når man er nødt til at købe en bil, fordi bussen til arbejde og skole er sparet væk!
Glidende overgang
Poul-Erik Tindbæk, Stavtrup
Der er stort behov for, at flere arbejdspladser udvikler flere deltidsjob, der matcher seniorers behov for en glidende overgang fra fuldtidsjobbet. Fremfor springet fra klippen, hvor man stopper på jobbet fra dag til anden, har en undersøgelse fra University of Maryland i USA vist, at en glidende overgang fra sidste fuldtidsjob til pension ikke bare giver gennemsnitligt flere leveår, men også flere gode år og færre sygedage. Det er først og fremmest godt for de 70-, 80- og 90-årige, men det er også godt for samfundet. Det sparer udgifter til både sygehuse og ældrepleje. 
Når virksomhederne endnu ikke har udviklet de deltidsjob, der kan få flere seniorer til at blive længere på arbejdsmarkedet, tyder alt på at der er brug for større konkurrence mellem virksomhederne om at tiltrække og fastholde seniorerne og deres værdifulde erfaring. 
Måske kan eksistensen af efterlønnen i sidste ende motivere flere virksomheder til at udvikle attraktive deltidsjob, efterhånden som arbejdsstyrken falder – netop fordi ydelsen er et tiltrækkende alternativ til fuldtidsjobbet. 
Fjerner man efterlønnen, bliver der mindre incitament til at gøre noget ekstra for at holde på ældre medarbejdere.
Alt andet lige fremmer efterlønnen udviklingen af de nødvendige deltidsjob, der matcher seniorers og samfundets behov.
Ret anklagen mod Libanon
Flemming Bengtsson, Brønshøj
Forargelsen over Integrationsministeriets regelbrud i forbindelse med behandlingen af statsløses ansøgning om statsborgerskab – herunder palæstinensiske Susanne – er hul og hyklerisk, når forargelsens fokus kun er regelbruddet.  
Hvor er forargelsen over for den stat, som Susannes palæstinensiske forældre kommer fra? Stadig i 2011 nægter Libanon palæstinensiske 1948-flygtninge og deres efterkommere libanesisk statsborgerskab. Palæstinensere i Libanon har ingen rettigheder. De nægtes frit uddannelses-, erhvervs- og boligvalg. De kan ikke blive læger advokater, politibetjente og journalister. Det er grotesk, at palæstinensere i vestlige lande, også i Israel, har flere forfatningssikrede rettigheder end i de lande, som de kommer fra som flygtninge. Visse arabiske lande udnytter palæstinensere i had til Israel og delegitimering af staten ved at nægte palæstinensere statsborgerskab. 
Danmark bør kraftigt anfægte, at den arabiske verden fraskriver sig sit ansvar for det palæstinensiske flygtningeproblem. Det gør vi ikke nu, og det er tåbeligt og uansvarligt. For når den næste Libanonkrig kommer – og det gør den ifølge Hizbollahlederen Hassan Nasarallah – så vil vi stå med nye statsløse palæstinensere, der søger asyl i Danmark. 
Alligevel skal Susanne ønskes tillykke med håbet om, at hun kan blive en dygtig politibetjent. Og i øvrigt se sig selv som dansker med palæstinensisk baggrund og ikke kun som palæstinenser med dansk pas.  
Frivillige ikke løftestang til nedskæringer
Pernille Frahm, Folketingsmedlem, SF
Når socialminister Benedikte Kiær slutter sit indlæg om fattigdom og frivillighed (12. januar) af med at konstatere, at frivillige vil gå en krank skæbne i møde, når flertallet skifter, skyldes det vel, at jeg og andre i oppositionen længe har advaret mod, at regeringen kombinerer store offentlige besparelser med mere frivilligt arbejde!
Der er, som Dennis Kristensen fra FOA også siger, ingen modsætning mellem det topprofessionelle arbejde, der leveres i det offentlige, og den indsats frivillige bidrager med, hvis rammerne for arbejdet er i orden. Men i en virkelighed, hvor kommunerne af økonomiske årsager må skære på hjemmehjælp, hjælpen på plejehjem, anbringelser af børn udenfor hjemmet, vikartimer i skolerne – for bare at nævne nogle af velfærdsforringelserne, kan socialministerens begejstring for det frivillige arbejde altså ikke ses løsrevet fra regeringens øvrige arbejde.
Erstattes det professionelle med det frivillige, skrider retssikkerheden og trygheden for modtagerne af velfærdsydelserne.
Vend kikkerten
Lone Nørgaard, Frederiksberg
Københavnske daginstitutioner skal fremover holde sommerferielukket to uger i juli, kan jeg forstå af artiklen med overskriften Småbørn får to ugers tvungen ferie (11. januar). Nej-hvor-synd-for-de-små-børn-at-de-ikke-skal-i-institution er vist den association, man i første omgang skal have. Desuagtet stadig flere erfaringer taler deres tydelige sprog: børn har ikke godt af at være institutionaliseret i mere end seks timer om dagen. Vuggestuebørn har overhovedet ikke godt af at være i institution. 
I anden omgang finder jeg så ud af, at det slet ikke børnenes behov, der står på spil. Det er forældrenes. For gudhjælpemig om formand for BUPL i Hovedstaden, Henriette Brockdorff, ikke er citeret for at kalde indgrebet ’kynisk’. 
Kynismen består i, at man binder personale og forældre til at holde ferie på et bestemt tidspunkt. Hold da op, hvor der er gået inflation i sproget. Tænk, at titulere det kynisme, at forældre skal planlægge at holde to uger fri sammen med deres børn. 
Kynismen kan passende i stedet placeres hos chefkonsulent i Dansk Arbejdsgiverforening Lise Bardenfleth, der kalder beslutningen ’dybt bekymrende’, for det kan da ikke passe, at »daginstitutioner, der skulle være et tilbud til borgerne, nu er noget, forældrene skal bruge deres ferie på«. Lyt lige til sprogbrugen: ’Bruge deres ferie på’. Mors og fars ferie skal åbenbart helst være børnefri. 
Brockdorff & Bardenfleth skulle skamme sig over deres udtalelser. 
Det er tæt på at være glimrende, at Københavns Kommune tvinger forældrene til at være mere sammen med deres børn – når forældrene ikke selv kan finde ud af det.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,14. januar 2011,"Det er tæt på at være glimrende, at Københavns Kommune tvinger forældrene til at være mere sammen med deres børn – når forældrene ikke selv kan finde ud af det."
7412,/debat/leder/2013/05/stilstand,Stilstand,Jørgen Steen Nielsen," 
»Den aktuelle konjunktursituation i Danmark er præget af stilstand. Bruttonationalproduktet har været omtrent uændret de seneste tre år, og der er ikke tegn på nævneværdig fremgang inden for det nærmeste års tid. De internationale konjunkturudsigter er svage, særligt i Europa, og der er dermed ikke udsigt til hjælp fra udlandet.«

	’Dansk Økonomi, forår 2013’,
	De Økonomiske Råd, 27. maj 2013

	Der var ikke megen opmuntring at hente i den vismandsrapport, som blev offentliggjort i går. Formuleringerne er de mest dystre siden efteråret 2011. Og der var om muligt endnu mindre opmuntring at hente i reaktionen på rapporten fra regeringen.

	Efter et 2012 med en dansk BNP-vækst på minus 0,6 pct. forventer vismændene nu sølle 0,25 pct. i 2013, altså stort set nulvækst. Den Internationale Valutafond (IMF) spår tilsvarende nulvækst i EU samt minus 0,3 pct. for eurozonen.

	Som det fremgår af dagens avis har krisestrategien under den aktuelle nedtur – nu af IMF benævnt ’Den Store Recession’ – været langt mere præget af finanspolitiske stramninger end under tre forudgående recessioner siden 1975. Hvor man tidligere øgede de offentlige udgifter for at stimulere den kriseramte økonomi, har man denne gang over en bred kam skåret ned og sparet – ikke mindst efter henstilling fra IMF. Begrundelsen har bl.a. været, at man er gået ind i den aktuelle krise med en markant større gæld end normalt, hvilket igen delvis kan forklares med, at sammenbruddet i nutidens langt større finanssektor ved krisens begyndelse stillede krav om enorme hjælpepakker, der drænede statskasserne.

	I lyset af nedskæringspolitikkens tvivlsomme resultater taler både IMF og de økonomiske vismænd nu om at lette trykket på bremsen. Vismændene siger, at med en sund offentlig økonomi i Danmark og med vedvarende høj arbejdsløshed bør regeringen lempe finanspolitikken, f.eks. ved at øge de offentlige investeringer, så der kan skabes ny aktivitet og nye job.

	Med henvisning til eurozonens konvergenskrav for gæld og offentlige underskud, som Danmark også er forpligtet af, bemærker vismændene imidlertid, at »mulighederne for at lempe finanspolitikken inden for budgetlovens krav til den strukturelle saldo er meget begrænsende«.

	Dermed siger man, hvad kritikere af euroen blandt økonomer har sagt lige fra start: De stramme krav gør det umuligt for de enkelte lande at føre relevant økonomisk politik i en given krisesituation. Vismændene drømmer derfor om at få ændret EU-reglerne, så landene under bestemte forudsætninger får større handlefrihed.

	Rundt om regeringen er der flertal for en mere ekspansiv politik. Enhedslisten vil have flere offentlige investeringer, mens V og K vil have skatte- og afgiftslettelser, så forbrugerne opgiver deres snusfornuftige forsigtighed og begynder at svinge kreditkortet.

	Både statsministeren og økonomiministeren har imidlertid prompte afvist opfordringen til at lette på bremsen.

	»Hvis man skal ud og bruge flere penge, så skal man også ud og låne de penge. Og det siger regeringen altså også nej tak til,« fastslog Helle Thorning-Schmidt i går.

	Der er ingen tvivl om, at vismandsrapporten kan danne afsæt for en hel sommers perspektivløst drilleri mellem regering og opposition.

	Hvad man kunne drømme om, var, at alle parter – og så sandelig også vismændene – hævede blikket og begyndte at forholde sig til det store billede: At de vestlige landes økonomier har haft faldende vækstrater gennem nu næsten et halvt århundrede. Noget i vor model er slidt op og kalder på grundigere overvejelser og større omstillinger end en kortsigtet lempelse af finanspolitikken.

	Regeringen skal imidlertid ikke høre et ondt ord, hvis den tager mod til sig og indleder større offentlige investeringer i ting, der ikke saboterer, men tværtimod understøtter mulighederne for en sund økonomi på lang sigt. Nemlig de grønne investeringer, der på én gang skaber arbejdspladser og dæmper energi- og ressourceforbrug samt miljø- og klimabelastning og dermed gør den nationale økonomi mere modstandsdygtig over for summen af globale og regionale kriser.
",0.0,29. maj 2013,"	Som det fremgår af dagens avis har krisestrategien under den aktuelle nedtur – nu af IMF benævnt ’Den Store Recession’ – været langt mere præget af finanspolitiske stramninger end under tre forudgående recessioner siden 1975. Hvor man tidligere øgede de offentlige udgifter for at stimulere den kriseramte økonomi, har man denne gang over en bred kam skåret ned og sparet – ikke mindst efter henstilling fra IMF. Begrundelsen har bl.a. været, at man er gået ind i den aktuelle krise med en markant større gæld end normalt, hvilket igen delvis kan forklares med, at sammenbruddet i nutidens langt større finanssektor ved krisens begyndelse stillede krav om enorme hjælpepakker, der drænede statskasserne."
11877,/debat/anmeldelse/2011/07/gud-antropocaen,Gud og mig og Antropocæn,Ejvind Larsen," Lørdag den 9. juli kl. 09.50 står at læse på Informations webside:
»Tak til jsn for en læseværdig artikel. »Luk avisen, gå derud og bliv overvældet!« (...) Ang. naturen og Gud læser jeg i øjeblikket Aksel Haanings Naturens lys, der handler om kampen mellem middelalderens naturtænkere kontra kirkens teologer. Det er en kolossal kamp, der er foregået, og grunden til problemerne i dag er sandsynligvis, at man har sat Gud over naturen. Gud vandt, naturen (og vi) tabte. Derfor er jeg lidt loren ved, at Ole Jensen og Løgstrup får en for fremtrædende plads i debatten. Løgstrup siger i en af sine bøger, at Gud kender os bedre, end vi selv gør. Det skulle der så være kommet noget positivt ud af, men når vi bevæger os hen mod afgrunden, bliver vi nok nødt til at skippe Gud til fordel for naturen (og vores egen overlevelse). Det er som om, at både jsn og Ejvind har lidt svært ved at smide ham Gud ud og sætte naturen øverst.«
Niels-Simon Larsen siger det her, og kommentaren er anbefalet af Torben Skov. Den være hermed også anbefalet af mig.
Hvad Gud og jsn stiller op med den, må de selv rode med.
Jørgen Steen Nielsens lørdagsartikel »Tilbage til (menneske)naturen. Kun hvis vi kan komme bag om bevidstheden og det formålsbestemte, ind til den ordløse sansning af vores forbundethed med planeten og naturen, har vi en chance. For at mobilisere bevidstheden i overlevelsens tjeneste« kommenterer vores (Guds, jsn's og min) strenge kritiker på ovenstående anbefalelsesværdige vis.
Artiklen selv, »Tilbage til (menneske)naturen«, er den fjerde i serien 'Planeten og os', som blev indledt 27. juni med: »Velkommen til Antropocæn På få generationer er mennesket blevet den altdominerende, forandrende kraft på planeten. Forskere taler om en helt ny geologisk epoke, hvor Jordens fremtid kontrolleres og afgøres af os«. Seriens femte og afsluttende bidrag »Trøst: Det går over (hvis det ikke går under)« bringes i dag på side 14-15. Hele serien er mere end 'læseværdig', men for mig er det ligefrem en gave at skulle svare på påstanden om, at jeg »har lidt svært ved at smide ham Gud ud og sætte naturen øverst.«
Den anklage er nemlig på én gang helt rigtig. Og helt forkert.
Det sidste ord
Først det rigtige (som er det forkerte): Min mor og far gik i kirke, den grundtvigske valgmenighedskirke Vartov i København, hver søndag. Ingen af forældrene til kammeraterne på gaden, i skolen, i gymnasiet, på Information eller universitetet gjorde det. De gik slet ikke i kirke. Undtagen juleaften, når barnet skulle døbes, den unge konfirmeres, den gamle begraves. Hvad var det nu for noget? Hvorfor gjorde min far og mor det så også til 'hverdag'? I gymnasiet havde jeg lærere, der tumlede med det samme spørgsmål, kredsen omkring det mest spændende tidsskrift dengang, Heretica, gjorde det samme, Martin A. Hansen, Bjørn Poulsen, Thorkild Bjørnvig, Ole Wivel, Ole Sarvig. Vilhelm Grønbech, Karen Blixen ... På sin egen måde Aage Henriksen. Og helt for sig Villy Sørensen (læs bare hans bog Jesus og Kristus, et hovedværk i dansk åndsliv overhovedet). For Studenterkredsen i Vartov med Kierkegaard som omdrejningspunkt det samme. For mange af Informations læsere i 1950'erne og 60'erne og nok også senere forholdt det sig på tilsvarende måde. Hvad redaktørerne Outze og Seidenfaden udnyttede ved at lade mig skrive stort set uhæmmet (med mange ord!) om spørgsmålet. 'Hvad er egentig el's stofområde'? blev sidstnævnte spurgt. 'Gud', svarede Seidenfaden.
For det mærkelige var, at for mor og far betød alt det der med de tre bogstaver, g og u og d, at naturen først og fremmest var noget, man skulle takke for og aldrig tro, man kom til at beherske, hverken helt eller halvt. (G og u og d på dansk, men det kunne vel lige så godt være x og v og z? Skønt det er noget sværere at udtale. For hvad betyder dog rosens navn som Shakespeare lader Julie spørge Romeo oppe fra balkonen i forhold til selve den begivenhed, at det er, som det er? Fordi det er! Som sanses. Dufter og lugter og så kan kaldes et eller andet, r og o og s og e f.eks. eller på andre sprog andre bogstaver og lyde).
Men for folk som i hvert fald jeg mødte dem, Shake-speare, William Blake, Grundtvig, Kierkegaard, Løgstrup, Knud Hansen, Kaj Thaning, Ole Jensen, for hvem g og u og d var betydende, var det tydeligvis også en plage, at netop i områder og tider stærkt påvirket af kristendommen (Vesteuropa og USA) opstod oprindeligt netop den naturvidenskab, teknologi, teknik, pengeøkonomi og hele den moderne, progressive fremskridtsindstilling, der i udpræget grad betragter og i praksis næsten ensidigt i kraft af forgudelsen af Den Økonomiske Vækst, DØV behandler naturen som noget, der bare skal begribes, beregnes og beherskes. Antropocæn.
Derfor er det sandelig på tide, at vi i ikke mindst humaniora og teologi, økonomi og samfundsvidenskab, praktisk politik og pædagogik gør klart, at nok har naturen skabt et naturvæsen, os, som evident har ment og i stort omfang stadig mener at stå i forhold til magten i intetheden helt uden for den sansende og sansbare materielle natur. Det er dog naturen, der har skabt dette naturvæsen. Og i den forstand skabt Gud. Deri har Niels-Simon Larsen helt ret. Og altså helt uret. I sin kritik af mig.
Naturen får det sidste ord.
",2.0,12. juli 2011,"Først det rigtige (som er det forkerte): Min mor og far gik i kirke, den grundtvigske valgmenighedskirke Vartov i København, hver søndag. Ingen af forældrene til kammeraterne på gaden, i skolen, i gymnasiet, på Information eller universitetet gjorde det. De gik slet ikke i kirke. Undtagen juleaften, når barnet skulle døbes, den unge konfirmeres, den gamle begraves. Hvad var det nu for noget? Hvorfor gjorde min far og mor det så også til 'hverdag'? I gymnasiet havde jeg lærere, der tumlede med det samme spørgsmål, kredsen omkring det mest spændende tidsskrift dengang, Heretica, gjorde det samme, Martin A. Hansen, Bjørn Poulsen, Thorkild Bjørnvig, Ole Wivel, Ole Sarvig. Vilhelm Grønbech, Karen Blixen ... På sin egen måde Aage Henriksen. Og helt for sig Villy Sørensen (læs bare hans bog Jesus og Kristus, et hovedværk i dansk åndsliv overhovedet). For Studenterkredsen i Vartov med Kierkegaard som omdrejningspunkt det samme. For mange af Informations læsere i 1950'erne og 60'erne og nok også senere forholdt det sig på tilsvarende måde. Hvad redaktørerne Outze og Seidenfaden udnyttede ved at lade mig skrive stort set uhæmmet (med mange ord!) om spørgsmålet. 'Hvad er egentig el's stofområde'? blev sidstnævnte spurgt. 'Gud', svarede Seidenfaden."
3162,/debat/2015/02/uden-somaliere-aldrig-gaaet,Uden somaliere var det aldrig gået,Knud Vilby," Der er voldsomt politisk fokus på indsatser, der kan hindre radikalisering af unge i det danske samfund, og det er fint. Men et fokus på, hvad samfundet vil hindre, kan let blive lidt snævert. Det er mindst lige så vigtigt at se de positive muligheder og potentialer, der er, både for det danske samfund og for mennesker med en anden etnisk baggrund. Potentialet er ikke kun dansk, det er også internationalt og af betydning for dansk økonomi i fremtiden.
For fem år siden var jeg en af medstifterne af FairFishing, Somaliland, der i dag beskæftiger 25 somalilændere i havnebyen Berbera i Somaliland, og som har været med til at sikre langt større fiskefangster og bedre indtjening for Somalilands endnu alt for få fiskere. Samarbejdet fortsætter nu med forbedring af fiskernes udstyr og træning. Der er en næsten overvældende interesse fra Somalilands regering og fra internationale organisationer i Somaliland, fordi tilgangen er uhyre praktisk og både jord- og havnær. Det er man ikke vant til fra internationale organisationers side.
Ildsjæle med indsigt
Uden ildsjæle var det ikke gået. Og det var ikke gået, hvis der ikke havde været danskere med somalisk baggrund blandt ildsjælene. Somaliere har et blakket ry i Danmark, og ikke alle klarer sig godt. Men fra begyndelsen har FairFishing haft et tæt samarbejde med repræsentanter for den somaliske diaspora i Danmark. Der er holdt dialog- og informationsmøder, og det har været afgørende, at vi fra begyndelsen har haft veluddannede, kompetente, unge somaliere i FairFishings bestyrelse. De har kunnet fjerne sproglige og kulturelle barrierer i Somaliland, og de har været brobyggere, når vores tilgang skulle gøres forståelig i en somalisk sammenhæng – både på havnen, over for lokale myndigheder, over for lokale medier og i kontakten til andre med somalisk baggrund herhjemme. Mahad F. Aden og Said Hussein har i høj grad været virksomme bestyrelsesmedlemmer i den lille organisation, der bygger på et meget højt niveau af frivillighed. FairFishing har haft brug for deres danske uddannelser som henholdsvis revisor og bachelor i offentlig administration, men i meget høj grad også for deres somaliske tilgang og indsigt. Den ene er tillige generalsekretær i Somali Diaspora Organisation i Danmark og har derfor en særlig tilgang til somalierne i Danmark.
For os andre har somaliskdanskerne været øjenåbnere i forhold til at se potentialer og muligheder i den somaliske gruppe i Danmark. Det er rigtigt, at der er mange somaliere på overførselsindkomst, men der er også styrker og muligheder, og der bliver flere, som tiden går. Som bekendt bliver mennesker stærkere af at bruge deres styrker.
Se mulighederne
Somaliland har et fantastisk potentiale som fiskerination. FairFishing er en ren non-profit-organisation finansieret af fonde og privatpersoner. Men på sigt er der muligheder for kommercielt samarbejde med danske virksomheder. Det ’nye Somaliland’ og dets ledere er præget af mennesker, der har fået uddannelse og mange kompetencer i Europa og/eller Nordamerika. De er kommet hjem for at deltage i opbygningen. Et langsigtet kommercielt samarbejde forudsætter kontakter, forståelse og involvering af somaliskdanskere i Danmark.
Somalia er kendt som en skrøbelig stat, og udfordringerne er mange. Men der er muligheder. Andre steder – som jeg ved mindre om – er det nok endnu lettere. Jeg ved, at danske firmaer med interesse i det tyrkiske marked er på jagt efter veluddannede tyrkiskdanskere, men også at mange fra denne gruppe smutter til Tyrkiet og finder jobbene selv, hvis ikke de danske firmaer er hurtige nok.
Jeg ved også, at veluddannede arabiskdanskere er i højt kurs, når danske virksomheder vil eksportere til et arabisk marked.
Lige nu modtager Danmark og andre europæiske lande store grupper af syriske flygtninge både med arabisk og kurdisk baggrund. Mange af dem er veluddannede. Hvis man kan se ud over de øjeblikkelige udfordringer, kan man se en fremtidig konkurrence mellem europæiske nationer om at udnytte de nye muligheder for at få en styrket placering på det mellemøstlige marked.
Det handler ikke kun om, hvad vi vil hindre grupper med en anden etnisk baggrund i at gøre. Det handler i høj grad om det positive alternativ, om hvad vi gerne vil have, de er med til at gøre, både for sig selv og for det danske samfund.
Knud Vilby er medstifter af FairFishing, Somaliland
",0.0,13. februar 2015,"Uden ildsjæle var det ikke gået. Og det var ikke gået, hvis der ikke havde været danskere med somalisk baggrund blandt ildsjælene. Somaliere har et blakket ry i Danmark, og ikke alle klarer sig godt. Men fra begyndelsen har FairFishing haft et tæt samarbejde med repræsentanter for den somaliske diaspora i Danmark. Der er holdt dialog- og informationsmøder, og det har været afgørende, at vi fra begyndelsen har haft veluddannede, kompetente, unge somaliere i FairFishings bestyrelse. De har kunnet fjerne sproglige og kulturelle barrierer i Somaliland, og de har været brobyggere, når vores tilgang skulle gøres forståelig i en somalisk sammenhæng – både på havnen, over for lokale myndigheder, over for lokale medier og i kontakten til andre med somalisk baggrund herhjemme. Mahad F. Aden og Said Hussein har i høj grad været virksomme bestyrelsesmedlemmer i den lille organisation, der bygger på et meget højt niveau af frivillighed. FairFishing har haft brug for deres danske uddannelser som henholdsvis revisor og bachelor i offentlig administration, men i meget høj grad også for deres somaliske tilgang og indsigt. Den ene er tillige generalsekretær i Somali Diaspora Organisation i Danmark og har derfor en særlig tilgang til somalierne i Danmark."
9435,/debat/2012/08/laeserbreve-21,Læserbreve,Erwin Plahn," Mediernes mytedannelse
Martin Jespersen, København
Når medierne skal omtale Enhedslistens hovedbestyrelse, siger man ikke slet og ret hovedbestyrelse, men altid og næsten uden undtagelse Enhedslistens magtfulde hovedbestyrelse.
Man føler sig hensat til Homers Iliaden. Her kunne man aldrig omtale Achilleus uden at sige den rapfodede Achilleus eller Hera uden at sige den kvieøjede Hera.
Disse faste vendinger skyldtes, at man skulle kunne huske personerne i en oprindelig mundtlig fortælling. Ligesom det havde med rytmen at gøre. Dette kan dog næppe gælde nutidens medier.
For nogle år tilbage var det altid SF’s hovedbestyrelse, der blev omtalt som magtfuld. Man har aldrig hørt disse hovedbestyrelser omtalt som ’betydningsfulde’, ’vigtige’ – endsige neutralt – uden fast tillægsord, men altid som magtfulde.
Længe leve Homers indflydelse på danske mediers mytedannelser.
 
Målinger skader debatten
Hans Sode Madsen, Køge
Meningsmålinger om snart sagt alt er en pestilens. For man ved ikke, hvordan spørgsmålene er stillet, hvor mange, der er blevet spurgt, målgruppens alders- og socialprofil og så videre. Og de på denne baggrund usikre resultater leveres som ’danskernes’ dom over — måske — meget komplicerede samfundsproblemer.
Nyhedsmedierne abonnerer på meningsmålingsinstitutterne, der tager sig godt betalt, da det er nemt stof at tilpasse konfrontationsjournalistikken. Så ud i spalterne i en fart — inden næste meningsmåling indtræffer.
Kære Lasse Jensen, gider du ikke lige bruge en af dine ugentlige kommentarer på dette vildtvoksende, meningsforstyrrende fænomen?
 
Kunst for Jordens skyld
Jonie Kristensen, Kerteminde
Information bragte et interview 31. juli med Martin Lidegaard, om hvad der skal til, for at vi vælger store ændringer for klimaet og jordens skyld.
Ja, at erkende at det aldrig bliver det samme som før, er nødvendigt. Men hvordan fører denne erkendelse til ændring af adfærd?
I USA har man længe brugt de kunstneriske udtryk for at motivere adfærdsændring: Moderne naturdigtning, kunstværker, sange, naturfilosofiske essays, dans, teater. I disse udtryk oplever man sig selv som ét med naturen, og så vælger man ændringer for sin egen og Jordens skyld. Man hjælpes gennem de kunstneriske former til oplevelsen af sit slægtskab med alt levende, og derved forstærkes de logiske argumenter for, hvorfor man skal leve anderledes.
I Danmark har vi brug for forfattere, kunstnere og musikere, som vil udtrykke menneskets grundlæggende tilhørsforhold til Jorden og dets væsener. Vi har brug for ord, billeder og toner, som bevæger os følelsesmæssigt mod den nødvendige fremtid.
 
Frihed for hvem?
Bjarne Gårdsvoll, København
Ifølge Liberal Alliance er det en frihedskamp, når én mand – det vil f.eks. sige forpagteren af Vejlegården – opsiger overenskomsten med 3F og laver en ny med Krifa i stedet. Men har de ansatte på virksomheden fået lov til at tage stilling til hans beslutning ved en fri afstemning?
Nogle gange støder borgernes interesser imod hinanden, og hvem af parterne kæmper så for friheden? De få eller de mange? I et demokrati er det vel meningen, at konflikter skal løses ved frie og hemmelige valg, ikke ved diktat fra et enkelt menneske.
Er liberalismens frihedsideal den stærkestes frihed til at kue den svageste? Mediernes
 
Læreplaner giver mening
Helene Brochmann, specialkonsulent og Anne Kjær Olsen, områdechef i Danmarks Evalueringsinstitut
29. juli skriver Kirsten Løth og Jan Hoby, at » … Danmarks Evalueringsinstitut påstår, at pædagogiske læreplaner har højnet pædagogers faglighed«.
Når vi i evalueringen ’Læreplaner i praksis’ konkluderer, at pædagogernes faglighed er blevet løftet, er det ikke noget, vi selv har fundet på, men noget pædagoger og pædagogiske konsulenter i evalueringen vurderer.
80 procent af de pædagogiske konsulenter i kommunerne vurderer, at der er kommet mere didaktisk tænkning bag de pædagogiske aktiviteter og hverdagens rutineaktiviteter. Samtidig mener pædagogerne, at de har fået en ramme om og et sprog at tale om deres indsatser på. Det styrker deres faglige diskussioner, oplever de.
Læreplanerne sætter en ramme og fordrer systematik, men det er op til pædagogerne selv at fastlægge indholdet i og målene med de pædagogiske aktiviteter.
Evalueringen viser, at læreplanerne har givet pædagogerne anledning til at reflektere over egen praksis, og at friheden på indholdssiden har gjort det muligt for dem at forme læreplansarbejdet, så det giver mening for dem.
 
DF’s eksperthykleri
Poul Gerhard Kristiansen, Brønshøj
Det er udtryk for en god gang hykleri, når Morten Messerschmidt (DF) går til angreb på mediers brug af eksperter, som også udtrykker politiske holdninger.
Det ligner den tidligere regerings kampagne mod smagsdommere og ekspertudvalg. Den kampagne blev jo solidt støttet af Dansk Folkeparti og mundede ud i, at det handlede om at få placeret sine egne eksperter. Altså politisk udnævnelse af eksperter som Bent Jensen og Bjørn Lomborg, med de ’rigtige’ politiske synspunkter. 
Men Messerschmidt har ret i, at det i dag er blevet meget nemt at blive udnævnt til ekspert i medierne, og selvfølgelig udtaler eksperter sig også politisk.Det er til gengæld helt forfejlet at tro, at man kan lovgive eller forbyde sig ud af det. Hvem skal i øvrigt kontrollere, om medierne nu har brugt en rigtig ekspert, og at vedkommende nu også er saglig, nøgtern og har udgivet tilstrækkeligt mange publikationer? Hvem definerer det? De politikere, som udnævner eksperter ud fra politiske holdninger?
Jeg vil gerne opfordre til at bruge flere eksperter i medierne. Især flere kritiske eksperter, som ikke blot lufter det politisk korrekte synspunkt. Eksperter med forskellige opfattelser og ikke kun eksperter, som repræsenterer de herskende opfattelser. Men fri os fra endnu mere politisk indblanding og indførelse af censur og dermed knægtelse af ytringsfriheden.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,4. august 2012,Er liberalismens frihedsideal den stærkestes frihed til at kue den svageste? Mediernes
11934,/debat/leder/2011/06/endelige-opgoer,Det endelige opgør,Christian Jensen," Professor Bent Jensenhar valgt at bruge midsommeren på at genoptage sin tilbagevendende klapjagt på den venstrefløj, han anser for Sovjetunionens velvillige tjenere under Den Kolde Krig.
Standpunktet er velkendt, men nu bakker historikeren sine påstande op med konklusionerne fra den forskning, regeringen har betalt med 10 mio. kr. over finansloven. Skytset til det endelige koldkrigsopgør har professor Jensen hentet med privilegeret adgang til arkivskabene hos Politiets Efterretningstjeneste (PET).
Foreløbig har han præsenteret to konklusioner, begge på forsiden af Berlingske:
Ledende socialdemokrater lod sig i koldkrigsårene bespise og besnakke af KGB-agenter, der serverede kaviar og vodka på fine hoteller. Den målrettede Sovjetkampagne fik Socialdemokraterne til at ændre kurs til fordel for Sovjetunionen og til ugunst for NATO-alliancen, lød professorens konklusion søndag.
I går lod Bent Jensen så meddele, at han i sin rapport til december agter at offentliggøre navne på KGB's danske hjælpere, hvorefter han straks hængte den første ud. Nemlig denne avis' tidligere chefredaktør Torben Krogh, der under dæknavnet 'Kraig' ifølge Jensen har forsynet Sovjetunionen med oplysninger.
Hvis Socialdemokraterne indrettede deres sikkerhedspolitik på dekret fra Kreml, skal det selvsagt afdækkes. Ingen skal skånes.
Hvis afdøde chefredaktør Torben Krogh eller andre navngivne personer har fungeret som hjælpere for KGB, skal det selvsagt afdækkes. Ingen skal skånes.
Problemet med Bent Jensens forskning er imidlertid, at han ikke dokumenterer noget som helst.
Helt tilbage i 2002 blev Torben Krogh første gang beskyldt for KGB-relationer, men PET-kommissionen har siden fastslået, at oplysningerne skal tages med »nogen forsigtighed«, da KGB havde det med at »besmykke« sin indsats.
Ingen beviser dengang, ingen beviser i dag. Hvad kan vi bevise? At Torben Krogh som journalist havde kilder på den sovjetiske ambassade, ligesom på den amerikanske. Alt andet havde været kritisabelt.
Beviser forefindes ejheller i beskyldningerne mod Socialdemokraterne. Hvorvidt det lykkedes Sovjetunionen at påvirke partiet, lader Bent Jensen offentligheden om at bedømme. Ligesom han mener, at det er op til Socialdemokraterne at bevise, at de ikke lod sig styre af Sovjetunionen. Et kor af historikere og politiske venner og fjender afviser ganske vist disse konklusioner som det rene nonsens.
»Hvad i alverden får de professionelle efterretningsofficerer til at bruge alle de penge, spise alle de frokoster og drikke alle de flasker, hvis de ikke fik noget ud af det,« spørger professoren.
Hallo, professor, din pligt som historiker er at give svar. Du kan ikke nøjes med at stille insinuerende spørgsmål og efterfølgende forlange, at den part, du besmudser udokumenteret, selv står for rengøringen.
Bent Jensen vender bevisbyrden på hovedet, og fælder dermed en nådesløs dom. Over sig selv.
Ifølge professor emeritus fra Aarhus Universitet, Nikolaj Petersen, minder Bent Jensens forskning om tilstandene under Inkvisitionen eller 1930'ernes Moskva-processer.
»Med kravet tildeler Bent Jensen sig selv en position højt hævet over de faglige normer, som resten af historikerstanden er undergivet,« har han udtalt til Berlingske.
Nikolaj Petersen fortjener anerkendelse såvel som de øvrige historikere, der de seneste dage har sagt definitivt fra over for Bent Jensens forskningsmetoder. Det var på tide. Og det foreløbig eneste positive udbytte af de 10 mio. offentlige kroner, der er hældt i Bent Jensen.
Om flere mereeller mindre tilfældigt forbipasserende på venstrefløjen i sommerens løb vil blive pandet ned af Bent Jensen, vides ikke. Ligesom det er usikkert, om hans forskningsresultater nogensinde offentliggøres udover i Berlingske. PET modsætter sig offentliggørelse, fordi Bent Jensen krænker et navneforbud, der var forudsætning for arkivadgangen. Men offentliggørelse eller ej nu har professor Jensen fået svinet sine ideologiske modstandere til, og dermed er han angiveligt tilfreds.
Man kan diskutere rimeligheden i navneforbud, men man kan ikke anfægte, at der skal være tungtvejende grunde til at bryde det. Generelt mener vi, at danske arkiver ikke alene PET's er alt for lukkede. Vi lever i et åbent samfund, men med en lukket kollektiv hukommelse. Arkiverne bør i langt større udstrækning åbnes, så historie kan dokumenteres på skrift. Vi gentager: dokumenteres!
Desværre kan Bent Jensens igangværende misbrug af den åbenhed, han er blevet tilskikket, anvendes som argument for øget lukkethed.
PET truer med at anmelde Bent Jensen til politiet for brud på tavshedspligten. Det er på høje tid. Ligesom det må være uundgåeligt med en indberetning til Udvalgene Vedrørende Videnskabelig Uredelighed. Om ikke andet så for at give oprejsning til Bent Jensens sagesløse ofre. Særligt dem, der ikke længere kan forsvare sig selv.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",30.0,1. juli 2011," Professor Bent Jensenhar valgt at bruge midsommeren på at genoptage sin tilbagevendende klapjagt på den venstrefløj, han anser for Sovjetunionens velvillige tjenere under Den Kolde Krig."
9548,/debat/2012/07/laeserbreve-11,Læserbreve,Informations Webredaktion," Seniorerdiskrimineres
Ingrid Stage, formand for Dansk Magisterforening
Med skattereformen har regeringen sendt det tydelige signal, at der er brug for flere på arbejdsmarkedet.
Ifølge en helt ny undersøgelse fra SFI har mange ældre lyst til at arbejde, selv om de er trådt ud af arbejdsmarkedet. Derfor er det også besynderligt, at vi i de seneste fyringsrunder i staten ser, at det især er de ældre, der bliver fyret.
I stedet bør det gøres attraktivt for alle medarbejdere at blive på arbejdspladsen.
Det er afgørende, at både politikere og arbejdsgivere sætter fokus på trivsel og motivation også for ældre medarbejdere.
Der kan være behov for at udbygge og udvikle fratrædelsesordninger og deltidsordninger, og arbejdspladsen bør arbejde for at sikre fleksibilitet i arbejdstilrettelæggelsen, så det er den enkelte, der kommer til at afgøre, hvornår han/hun ønsker at trække sig tilbage fra arbejdsmarkedet. Både for den enkeltes og for samfundets skyld.
Boykot Lundbeck
Søren Juul-Nielsen , Aarhus
Medicinalgiganten Lundbeck, der historisk har det svært med sandheden, bruger manipulation og grove metoder ligesom mange andre af de få, der sidder på verdensmarkedet.
De bør mødes med etiske krav om enten at ophøre med at være giftleverandør til henrettelser i Texas eller ophøre med at sælge psykofarmaka i Danmark.
Dette firma trænger til at få lært, at der er grænser for hvor langt etik og sandhed kan tilsidesættes, til fordel for rå profit og hensynsløs og løgnagtig markedesføring.
Som speciallæge i psykiatrien og opfordrer jeg hermed mine kolleger til at afvise kontakt med Lundbeck og brug af deres produkter, indtil Lundbeck stopper produktionen af dette rædselsprodukt.
Pas dit arbejde, Warming
Finn Rudaizky, medlem af Borgerrepræsentationen i Kbh., DF
Socialborgmester i København Mikkel Warming (EL) er igen blevet stærkt kritiseret af flere partier, for ikke at sørge for den lovede sociale rådgivning til stofmisbrugere på hovedstadens heroinklinik. Kritikken hjalp. Nu er der ansat en socialpædagog.
På P4’s hjemmeside siger Mikkel Warming dog, at han »ikke tager kritikken så tungt«. Det er muligt, men det burde han nu gøre.
Der er helt sikkert en del borgere, der gerne så, at han tog sit job lidt mere alvorligt. Brug dog energien på at få rettet fejlene i stedet for at lange ud efter Dansk Folkeparti – og i dette tilfælde mig, der som socialordfører tog sagen op i Borgerrepræsentationen. Som en fornærmet børnehavedreng beklager han sig nu over min kritik.
Jeg vil blot sige: Mikkel Warming, drop for pokker det tudefjæs og tag berettiget kritik alvorligt. Skru ned for dine tøsefornærmede angreb mod politiske modstandere, som forsøger at reagere på mange borgeres berettigede klager over din manglende styring af socialområdet
Mikkel Warming har rekord i skandalesager. Med så meget rod og besvær for så mange borgere, ville det klæde ham at gå til opgaven med ydmyghed.
Hvad med arbejdsglæden?
Emil Madsen, Risbjerg
I artiklen ’Tænketank: Lavere skat får også danskere til at arbejde mere’ (Information 13. juli) bliver der diskuteret, hvorvidt danskerne vil arbejde mere eller ej, hvis skatten sænkes. Der diskuteres også, hvorvidt det er muligt for virksomhederne at ansætte flere folk. hvis skatten sættes ned. Men det, der ikke bliver nævnt noget om er glæden ved at arbejde – altså arbejdsglæde. Det er da også en væsentlig faktor. At have lyst til at stå op om morgenen. At have lyst til at gå på arbejde. At komme glad hjem og måske ligefrem glæde sig til, at man skal på arbejde igen i morgen.
Hvis skatten sænkes, og man dermed får flere penge for det samme stykke arbejde, uden at det koster arbejdsgiveren noget, kan det medvirke til en forøget arbejdsglæde.
Når man udfører et stykke arbejde, vil man da gerne have betaling for det. Jo mere, desto bedre, ikke? Hvis man vil have en god virksomhed, er det vigtigt, at medarbejderne trives, og hvis nedsættelse af skatten kan medvirke til det, samt til at flere får lyst til at arbejde mere, så er der lige pludselig hele to (hvis ikke flere) gode grunde til at sænke skatten.
Flyt dine penge
Carl Valentin, Odense
Der er ingen tvivl om, at den økonomiske krise, der netop nu hærger i Europa, i høj grad er opstået, fordi banker og spekulanter har haft alt for frie tøjler. Krisen er skabt, fordi de europæiske regeringsledere ikke har sat en stopper for den ekstreme gambling, som de fleste banker har deltaget i. Men hvad kan man gøre ved det? Man kan stemme på et parti, der ønsker at sætte en stopper for bankernes hensynsløse ageren. Det håber jeg, de fleste vil gøre.
Men inden glorien pudses, skal man vide, at man faktisk kan gøre noget; man kan flytte sine penge. For der er faktisk nogle banker, der opfører sig ordenligt.
Der findes banker, der investerer i kultur, økologi og miljøteknologi i stedet for at leve på spekulative og usikre handler. Det betyder noget, hvem der får lov at lege med dine penge!
Lær af mødregruppen
Anne-Marie Lomborg, Skive
Maria Ibsens kronik (13. juli) om mødregrupper kræver en kommentar. Som gammel sundhedsplejerske, der i 10 år har arbejdet med grupper med unge, sårbare mødre, synes jeg, det er rigtig spændende, at man kan komme i en anderledes mødregruppe, end man forventer. Man får en social indsigt, som jeg kunne ønske, at mange politikere havde.
Men i sin iver efter at gøre lidt grin med sin egen ’frelsthed’ samt fagfolks viden og anvisninger, kommer Maria Ibsen til at skubbe til normalitetsbegrebet.
Det er selvfølgelig ikke i orden at efterlade et barn på puslebordet. Det er heller ikke i orden at give sit tre måneder gamle barn majsvælling. Den slags vidner om, at mors behov kommer før barnets.
Disse mødre har svære vilkår. Men uanset livsbetingelser har også deres børn brug for samme omsorg
Jeg tror og håber, at Maria Ibsen har lært mere af mødregruppen, end hun angiver i kronikken: At hun dybt inde i sig selv, har lært, hvad hun i hvert fald ikke skal byde sit barn.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,18. juli 2012,"Mikkel Warming har rekord i skandalesager. Med så meget rod og besvær for så mange borgere, ville det klæde ham at gå til opgaven med ydmyghed."
5509,/debat/2014/03/laeserbreve-21,Læserbreve,," 
	Vækst er ikke vejen frem

Allan Baumann, BUPL

	Jo mere vi direkte søger væksten, des mere søger vi svar i den økonomiske teori. Alle udvalg og kommissioner bemandes derfor med økonomer – med dybt forudsigelige og unuancerede svar til følge.

	Produktivitetskommissionen har for eksempel et snævert økonomisk perspektiv på uddannelse og griber med udliciteringsanbefalingerne fat i gammelt tankegods. Det nye udvalg for kvalitet og relevans i de videregående uddannelser vil helt rituelt og perspektivløst fokusere på uddannelsernes evne til at generere vækst.

	Men et uddannelsessystem, som modelleres alene med vækst for øje, skaber ingen vækst. Hvis vi skal ud af krisen, er der ganske enkelt behov for andre svar, end dem økonomerne kan levere. Der skal en visionær tanke og en større bærende idé til. Steinckes socialreform handlede ikke om vækst og velstand – men den forandrede Danmark.

	Fremtiden skal formes af dem, der brænder for noget andet og større end vækst – så tror jeg, væksten kommer af sig selv.

	Velfærdsstaten lider under EU

Rina Ronja Kari, kandidat til Europa-Parlamentet, Folkebevægelsen mod EU

	Det er ikke den enkelte østarbejder, som er problemet når det kommer til børnecheck, SU eller dagpenge. Det er den magt EU har over den danske velfærd, der er forkert.

	Når EU insisterer på, at velfærdsydelser skal optjenes og sendes tværs over grænser uanset skattebetaling eller bopæl, så undergraver det velfærden. Det skaber flere forsikringsordninger, som friholder statskasserne, og skaber et ræs mod bunden for resten af velfærden. Det er helt i tråd med EU’s generelle politik og evindelige krav om besparelser i den offentlige sektor over hele Europa.

	Men er der en eneste EU-tilhænger, som kan oplyse mig om, hvornår vi har haft en folkeafstemning om, at EU skulle bestemme over velfærden? Det har vi ikke, og EU skal derfor ikke have den mulighed.

	Derfor kræver Folkebevægelsen mod EU, at den danske regering sørger for, at EU ikke får denne magt over vores velfærd.

	Hvis regeringen eller EU ikke vil bevare velfærden, så er der behov for at tage en alvorlig debat om Danmarks medlemskab af EU.

	Det er hele ideen om velfærdsstaten, der er på spil, og den kan vi ikke risikere at miste.

	Grækenlands dyre medicin

Margrete Auken, kandidat til Europa-Parlamentet, SF

	Mads Frese tegner i sin artikel »Krisen har knust Grækenlands sundhedssystem« den 4. marts billedet af et kollapset græsk sundhedssystem, der er direkte livsfarligt – med blandt andet stigende børnedødelighed til følge.

	Sammenbruddet skal ifølge Frese tilskrives de bistre nedskæringer i sundhedsudgifterne så mange grækere ikke har råd til at opsøge læge. Det er imidlertid også værd at bemærke, at Grækenland også lider under særligt høje medicinpriser på grund af en stærk medicinallobby i landet.

	Hvor apotekerne i Danmark skal udlevere den billigste medicin, som oftest er generisk, har medicinalindustrien så god kontrol med lægerne i Grækenland, at de sjældent udskriver kopimedicin.

	I 2012 var der en national kampagne lanceret af græske læger, hvor der ligefrem blev advaret om, at kopimedicinen ikke var sikker. Der sælges i dag fortsat langt mere af den meget dyrere patentmedicin i Grækenland. Det forlyder, at hvert tredje græske barn ikke bliver vaccineret, fordi medicinen er for dyr.

	Det må med i billedet af landets katastrofale sundhedssituation.

	Landsbyer skal prioriteres

Carsten Abild, Foreningen Landsbyerne i Danmark

	Danmark er det eneste land i EU, der har en aktiv lovgivning for at få os borgere til at bo i byer.

	Byerne er i de sidste årtier blevet større og større, og landsbyerne er sygnet mere og mere hen med tab af bosætning, arbejds-pladser, foreninger med videre.

	Kommunalreformen med by- og landzoneloven fra 1970 skulle afvikle landsbyerne og udvikle byerne. Rent praktisk skulle det ske ved, at Danmark blev opdelt i landzone, byzone og sommerhusområder. I landzonen var kun landbrug, skovbrug og fiskeri tilladt. Al anden udvikling skulle være i byzonen.

	Også gamle landsbyerhverv skulle være i byzonen. Men for mange iværksættere er det for dyrt at etablere sig i byzonen. Det er derfor ikke sært, at Danmark har EU’s laveste iværksætterprocent til stor skade for erhvervslivet, samfundsøkonomien, beskæftigelsen og landsbysamfundene.

	Vi har derfor brug for en høring i Folketinget, så der kan skabes politisk forståelse for og støtte til vækst og udvikling i vore landsbyer og landdistrikter.

	De andre EU-lande gør lovgivningsmæssigt og politisk alt, hvad de kan, for at hjælpe og udvikle deres landsbyer og landdistrikter. Lad os gøre det samme frem for at rive landsbyer ned.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,6. marts 2014,	Det må med i billedet af landets katastrofale sundhedssituation.
5074,/debat/leder/2014/05/krydse-krydse-kryds-bom-bom,Krydse-krydse-kryds bom bom,David Rehling," 
	Åh, den kære gamle danske sang: »Kritte-vitte-vit bom bom«. Den har lagt forpinte versefødder til mangfoldige lejlighedssange, men dens oprindelige tekst er der skam også aktualitet i. Sangen åbner således:

Der sad to katte på et bord,
	kritte-vitte-vit bom bom,
	den ene på den anden glor.

	Jamen, det er jo lige som med Venstre og Dansk Folkeparti. De sidder dér som to velnærede katte og glor på hinanden, opsatte på at fange hinandens mus. I sangen går det hverken værre eller bedre, end at den ene kat får lokket den anden ned fra bordet. Hvorpå den anden kat – i næste vers – foreslår:

Sku’ vi ikke kravle op igen?
	Kritte-vitte-vitte-vitte-vit bom bom.
	Så kravlede de begge op.

	Det er jo også ligesom med Venstre og Dansk Folkeparti. De er begge kravlet op igen. Endda i noget med rigtigt bom bom. Nemlig grænsebom.

	Grænsebommene var allerede oppe og vippe i slutningen af Lars Løkkes statsministertid. For fire år siden, i maj 2011, afpressede Dansk Folkeparti den daværende VK-regering til den symbolpolitiske indrømmelse, at den danske grænseovervågning skulle have »en kraftig oprustning og en permanent og synlig kontrol ved de danske grænseovergange«.

	Det udløste telefonopkald til Løkke fra kommissionsformand José Manuel Barroso og et efterfølgende brev, der mindede om Danmarks forpligtelser ifølge EU-traktaten og i forhold til den fri passage over grænserne af gods, personer, service og kapital – plus Schengen-konventionen.

	VK-regeringen forsikrede hektisk, at det skam alt sammen »skal kunne gennemføres inden for rammerne af« EU’s regelsæt, og at det ville blive »sikret i implementeringen af alle faserne«.

	Inden pinagtighederne for alvor blev grænseoverskridende, kom SRSF-regeringen til. I dens regeringsgrundlag hedder det tørt: »Planerne fra maj 2011 om at opføre nye kontrolanlæg ved de danske grænser vil ikke blive gennemført.«

	Nu dirrer bommene igen. Som et oplæg i kampagnen forud for europaparlamentsvalget udsendte Venstre i går sine løfter om »Effektivt værn mod kriminelle udlændinge«. Alene titlen er et ekko af, hvad Informations europæiske korrespondenter rapporterede forleden ved et møde med bladets læsere: I store EU-lande drejer kampagnen sig ikke om Europa-Parlamentet, men om ren indenrigspolitik, rettet mod kommende nationale valg. Det er heller ikke europæiske visioner, Venstre byder på, men behandling af udlændinge under den vinkel, at de er: kriminelle. Den danske forhistorie taget i betragtning kan det overrumple, at Venstre skriver:

	»Det er afgørende, at den øgede toldkontrol ikke forringer mobiliteten over de danske grænser, hvorfor Venstre klart siger nej til grænsebomme.«

	Det har vakt arrigskab i Dansk Folkeparti, der har regnet grænsebomme for en forhåndsbetaling for partiets statsministerstøtte til Lars Løkke. Her i Information erklærede DF-næstformand Peter Skaarup for nylig:

	»Tager vi sådan noget som grænsekontrol, så går der nok ikke mange dage med en anden regering end den, vi har nu, før vi vil sige ’Hallo, skal vi ikke lige se at få det lavet?’«

	Givetvis vil Dansk Folkeparti blive ved med at larme. Det er partiets selvopfattede historiske mission. Men nærlæser man Venstres nye oplæg, så er det kun de symbolske bomme, der mangler til en strammere grænsepolitik. Toldkontrollen skal væsentligt styrkes i mandtal og øget samarbejde med politiet. Der skal scannes nummerplader ved de danske grænser. Hele denne personaleforøgelse ved grænsen skal da givetvis have nogle bygninger at opholde sig i. Dansk Folkeparti vil nok kræve, at de bliver meget synlige og skræmmende. Og nå ja, skulle det i den borgerlige samlings ånd blive nødvendigt at vippe med en bom eller to, så er det vel næppe noget, Venstre vil trække grænsen ved.

	Det handler om at krydse. Ikke bare grænsen. Men også på stemmesedlen. Syng selv:

Når bare der er stemmer i’et,
	krydse-krydse-kryds bom bom,
	så la’r vi idealer glid’,
	krydse-krydse-kryds bom bom.
",0.0,10. maj 2014,"	Det udløste telefonopkald til Løkke fra kommissionsformand José Manuel Barroso og et efterfølgende brev, der mindede om Danmarks forpligtelser ifølge EU-traktaten og i forhold til den fri passage over grænserne af gods, personer, service og kapital – plus Schengen-konventionen."
3057,/debat/2015/02/frygtens-kaedereaktion,Frygtens kædereaktion,Aydin Soei," Da roen havde sænket sig i 2005 efter flere dages gadekampe mellem politi og unge i Frankrigs forstæder, fik politikerne travlt med at lancere tiltag, der skulle sikre franskmændenes tryghed. For en ung indbygger i en af de uroplagede områder var analysen klar:
»De kunne ikke finde en løsning på arbejdsløshed i 20 år, men de har fundet løsningen på utryghed på 20 minutter,« konstaterede han.
Hvis vi skal bekæmpe vreden og oplevelsen af modborgerskab, der bidrager til kriminelle bander og radikaliserede unges selvfortælling i landets udsatte boligområder, kræver det andet og mere end politikudspil baseret på moralsk panik. Første skridt er, at vi vedkender os, at disse mænds handlinger ikke alene kan afskrives som hændelser, der hænger sammen med forhold uden for landets grænser. Hvis man kigger på historien for optøjer og ophobningen af kriminalitet i områder, der jævnligt rubriceres som ghettoer i Europa, viser der sig et mønster: Vi fraskriver os vores eget ansvar for tilstandene i disse områder, hvorfor vi risikerer at overse, hvordan vi lokalt og nationalt kan bekæmpe oplevelsen af modborgerskab.
Danske tilstande
Da optøjer i løbet af 1980’erne begyndte at blive en del af virkeligheden i de udsatte franske forstæder, blev det i offentligheden kaldt for »amerikanske tilstande« og sammenlignet med britisk hooliganisme.
Da en gruppe unge med indvandrerbaggrund for første gang i sommeren 1997 fulgte traditionen fra bz’ere og autonome med ildspåsættelser og optøjer i Blågårdsgadekvarteret på Nørrebro, blev det af danske medier rubriceret som »amerikanske tilstande« med henvisning til, at uromagerne var brune i huden.
Historien gentog sig en søndag i februar 2008. Her tændte en gruppe unge i Blågårdsgadekvarteret igen ild i gaderne. Denne gang spredte ilden sig imidlertid for første gang herhjemme fra bydel til bydel og landsdel til landsdel og udviklede sig i løbet af en uge til danmarkshistoriens største gadeoptøjer. Der blev antændt omkring 700 brande rundt om i landets udsatte boligområder, og overskriften »franske tilstande« gik igen i mediernes dækning af optøjerne med henvisning til, at Frankrig i efteråret 2005 havde lagt asfalt til tre uger med ildspåsættelser og uroligheder, der havde spredt sig fra den ene udsatte forstad til den næste og udviklet til de sig værste gadeoptøjer, vi har set i Europa siden ungdomsoprøret i 1968.
Et halvt år senere udbrød der optøjer i Malmø, og ikke overraskende blev de benævnt »danske tilstande« i de svenske medier.
Måske vi burde droppe automatreaktionerne, hvor vi distancerer os fra udfordringerne i de udsatte boligområder ved at indikere, at problembørnene er en art fremmedelementer, hver gang de ter sig ustyrligt, asocialt og brutalt.
På bunden af hierarkiet
Optøjer, bandekriminalitet og radikalisering udgør blot toppen af isbjerget, når det handler om problemer i udsatte boligområder. Det er her, man i stadig højere grad finder symbolet på den måske største udfordring for den europæiske velfærdsstat: den store gruppe af unge mænd uden eksamensbeviser, der er i overhængende fare for at havne på bunden af samfundshierarkiet. De voldelige reaktioner er undtagelsen – den apatiske tilstand, hvor unge giver op, ryger hash og passer sig selv, er langt mere udbredt. Men den adfærd tiltrækker sig sjældent den store bekymring og udløser ikke den samme frygt som den udadreagerende. Begge grupper af mænd repræsenterer imidlertid den samme historie.
Mens det langt hen ad vejen er lykkedes ufaglærte kvinder at fastholde deres job inden for især servicesektoren, er de uuddannede mænd blevet de store tabere i den globale udvikling på arbejdsmarkedet, hvor de ufaglærte mandejob er forsvundet sammen med industrisamfundet. Samtidig har den sociale mobilitet blandt unge mænd i Danmark – og i det meste af Europa – nærmest stået stille siden 1970’erne. I såvel Danmark som i andre europæiske lande bliver det stadig mere tydeligt, at bopæl og valget af folkeskole spiller en endog meget stor rolle, når det handler om ulighed i forhold til børn og unges chancer i livet.
Opdelt folkeskole
Det er især bekymrende, at den stadig mere socialt og etnisk opdelte folkeskole i Danmark betyder, at vi ligger sidst i Norden, når det gælder skolens evne til at føre elever op ad den sociale rangstige. Jo mere opdelt en folkeskole, desto større risiko for en negativ skolekultur, hvor især drengene tager afstand fra lærerne og skolens boglige værdier. De uundgåelige sociale forskelle mellem børn, der følger af familiernes ressourcer, forstærkes med andre ord af den delte folkeskole og af negativ påvirkning fra vennerne i såvel klasselokalet som på gaden.
I den hidtil største undersøgelse af sin art fulgte SFI alle drenge født i 1980 frem til udgangen af 2003 for at finde ud af, hvilke faktorer der betød mest, når det handlede om, hvem der røg ud i kriminalitet. Det viste sig her, at uddannelse udgjorde den altoverskyggende skillelinje for, hvem der er i risikozonen for at begå kriminaliteten. Det afgørende er at slutte folkeskoletiden med læsekundskaber, der muliggør, at man efterfølgende kan tage en kompetencegivende uddannelse.
Set i det lys skriger det til himlen, at omkring 40 procent af alle tosprogede drenge slutter folkeskoletiden uden såkaldte funktionelle læsekompetencer. SFI peger på, at vi som samfund kan reducere kriminalitet ved at »sikre barnets udviklingschancer – bl.a. gennem støtte til svage familier, kvalitetsbørnehaver, et ordentligt skolesystem, der har ressourcer til at støtte de svage elever, uddannelsesmuligheder og et arbejde til de unge.«
Undersøgelsen konkluderer ligeledes, at unge i udsatte boligområder har markant højere risiko for at havne i kriminalitet, og at det ikke alene skyldes det lavere uddannelses- og indkomstniveau i disse områder. Selv når man renser for socio-økonomiske forskelle, er sandsynligheden for, at Ali eller Dennis fra ’ghettoen’ begår kriminalitet, stadig 50 procent højere end risikoen for, at Niels fra Kartoffelrækkerne bevæger sig ud i en kriminel løbebane. SFI har ikke undersøgt årsagen, men såvel mine egne som andre studier af unge mænd, der har opbygget en fortælling om modborgerskab og det rå ’ghettoliv’, viser, at subkulturerne i disse områder ofte er domineret af nogle opskruede machoidealer med et mere lemfældigt forhold til vold og kriminalitet end det, der gør sig gældende blandt de fleste borgere.
Det hænger blandt andet sammen med, at der er markant flere unge i disse områder, der aldrig kommer videre efter folkeskolen; som har pletter på straffeattesten; er uden for arbejdsmarkedet; og som derfor søger identitet og subkulturel anerkendelse på gaden, hvor kulturen forstærker de sociale forskelle, der i forvejen gør disse unge udsatte i forhold til at ende i en kriminel løbebane.
Moralsk panik
Desværre reagerer politikerne i såvel Danmark som i andre lande med moralsk panik og politik, der ikke løser de grundlæggende problemer i de udsatte boligområder. Jeg frygter, at den historie er ved at gentage sig oven på den 22-årige Omar Abdel Hamid El-Husseins nylige angreb på et debatarrangement på Østerbro og den jødiske synagoge i Krystalgade. Regeringen har reageret med en ny terrorpakke til næsten 1 milliard kroner. Den vil desværre næppe have nogen som helst virkning på unge mænd som Omar.
Moralsk panik er den kollektive nationale panik, der opstår ved begivenheder og tendenser, som opfattes som en trussel mod samfundets sociale orden. I nyere tid har større gadeoptøjer, bandekonflikt og 80’ernes aids-epidemi udløst fænomenet, som sociologen Kenneth Thompson beskriver som en frygtens kædereaktion. Den består af fem elementer:
En særlig gruppe af mennesker defineres som trussel mod samfundets værdier eller interesser.
Denne trussel afbildes af medierne i en let genkendelig og utvetydig form.
Der finder en hastig opbygning af offentlig bekymring sted.
Myndigheder, beslutningstagere og offentlige meningsdannere kommer med udmeldinger, der skal genoprette social ro, og foretager konkrete handlinger for at afværge truslen.
Som konsekvens af forsikringen over for befolkningen om reel handling over for den potentielle trussel går frygten i sig selv igen.
Politisk er det afgørende ved udbruddet af moralsk panik, at magthaverne overbeviser os borgere om, at de foretager konkrete handlinger for at genoprette den sociale ro. Politiske udspil, som ikke nødvendigvis løser de konkrete problemer bag optøjer, bandeproblematikker og radikalisering, kan i denne henseende godt mildne befolkningens frygt, hvis folk føler sig overbevist af politikernes forsikringer.
Typisk har de politiske tiltag, som fremkommer under moralsk panik, til formål at tilfredsstille og berolige de store vælgergrupper frem for dem, som de politiske tiltag reelt skal forestille at ramme. Risikoen er, at tiltagene fremkommer på baggrund af forsimplede diagnoser og derfor ingen virkning har.
På forkert kurs
Jeg har i årevis skrevet og holdt foredrag om emnet, ligesom jeg har interviewet et utal af unge og deres forældre i disse boligområder. Jeg ville inderligt ønske, at vi for en gangs skyld lavede politik på området ud fra en målsætning om, at alle børn og unge skal have værktøjerne til at skabe et godt liv for sig selv i stedet for at lave lovgivning, der skal tilfredsstille alle dem, der bor uden for områderne. Tænk, hvad man ville kunne få for 1 milliard kroner i disse områder. Initiativer, der bidrager til børn og unges selvværd, selvdisciplin og ansvarstagen for sig selv og de områder, de bor i, udgør i det samlede regnestykke blot et greb i lommen.
Tidligere studier har vist, at såvel sunde fritidsaktiviteter, lommepengeprojekter og fritidsjob bidrager til ovenstående, der igen hænger uløseligt sammen med bedre skoleresultater og fremtidsmuligheder, ligesom den slags fungerer som værn imod asociale subkulturer, kriminalitet og radikale grupperinger. Lige nu befinder vi os imidlertid på en forudsigelig kurs, hvor vi indfører mere overvågning og gør skade på de selvsamme frihedsrettigheder, som vi foregiver at beskytte.
Aydin Soei er sociolog, foredragsforholder og forfatter til bøgerne ’Skyld’ og ’Vrede unge mænd’, der handler om unge mænd i udsatte boligområder.
Indlægget bliver også bragt i magasinet Kommunen i den kommende uge




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",7.0,28. februar 2015,En særlig gruppe af mennesker defineres som trussel mod samfundets værdier eller interesser.
11244,/debat/2011/10/statsministeren-lefler-eu,Statsministeren lefler for EU,Pia Kjærsgaard," Det var rent ud sagt pinligt at se, hvordan Helle Thorning-Schmidt ved sit første møde med Jose Barroso leflede for Kommissionsformanden.
Ingen tvivl om hvor Thorning har trådt sine politiske barnesko, og hvor hendes loyalitet og interesse ligger. Forelskelsen i glaspaladserne i Bruxelles og Strasbourg nærmest lyste ud af statsministeren.
Barroso var for sit vedkommende til gengæld begejstret over, at Thorning havde vundet folketingsvalget med en EU-positiv dagsorden — det så vi ikke meget til under valgkampen
Barroso roste tillige statsministeren for at droppe grænsekontrollen, endda inklusive en gammel aftale fra 2008 med Tyskland om at bruge trafikkontrolanlægget ved Frøslev i forbindelse med indsatsen over for den grænseoverskridende kriminalitet. Alt, hvad der bare minder om grænsekontrol skal væk, så Thorning kan fremstå som Madame Europe, inden Danmark overtager formandskabet for EU på den anden side af nytår.
I valgkampen op til Europaparlamentsvalget i 2009 bedyrede Thorning, at hun ville have den gamle grænsekontrol tilbage, fordi EU ikke var i stand til at dæmme op for den grænseoverskridende kriminalitet. Men det var rent vælgerbedrag; Helle Thorning-Schmidt har afsløret sig som en simpel løftebryder.
Grænsehykleri
Til gengæld for at blæse vælgerne et langt stykke, er Helle Thorning-Schmidt så til gengæld kommet på god fod med de svenske og tyske myndigheder, der har været sure over, at Danmark ville indføre toldkontrol. Selvom både Sverige og Tyskland selv gennemfører grænsekontrol i stor stil både ved Øresundsbroen, ved grænsen mellem Sverige og Norge og ved Tysklands grænse ved Saarbrücken for blot at nævne et par lokaliteter.
Vi har endnu til gode at høre Helle Thorning-Schmidt tage sine kolleger i Sverige og Tyskland i skole for deres toldkontrol. Og det kommer vi nok også til at vente længe efter, for statsministeren vil bare have, at Danmark skal være EU's overduks. Hvis EU siger hop, så hopper vi dobbelt så højt — og det har hun jo også lært fra sine mange år først som embedsmand og siden som politiker i EU-systemet.
Danmark har fået en statsminister, der halser efter EU, Danmarks interesser er underordnede.
",0.0,22. oktober 2011,"Barroso var for sit vedkommende til gengæld begejstret over, at Thorning havde vundet folketingsvalget med en EU-positiv dagsorden — det så vi ikke meget til under valgkampen"
12266,/debat/leder/2011/05/krigen-krig,Krigen blev til en krig,Rune Lykkeberg og Lotte Folke Kaarsholm," En amerikansk soldat faldt ned på jorden – og blev af lokale libyere hyldet som en helt. Det var uden for byen Benghazi, at en amerikansk pilot efter en nødlanding blev tvunget til at gemme sig et i hyrdehus. Da libyske bønder fandt ham, tilbød de ham juice og takkede ham for kampen mod deres diktator. De krammede en amerikansk soldat. Den episode blev fortalt i USA som bevis på, at almindelige libyere opfattede invasionen som god og rigtig. Denne gang førte Vesten ikke krig for et folk, som ikke havde bedt om det. Det var derimod Den Arabiske Liga og oprørerne i Libyen, som havde bedt verden stoppe Muammar Gaddafis overgreb på hans egen befolkning. 
Ingen stemte imod, da resolution nummer 1973 den 17. marts blev vedtaget i FN’s Sikkerhedsråd. Afstemningen blev fulgt på satellit-tv af oprørerne i Benghazi, og deres jubel blev tv-transmitteret over hele verden. 
Øjeblikket føltes historisk helende: Efter ’koalitioner af villige’ og smut­veje rundt om FN var det lykkedes at opnå accept i Sikkerhedsrådet. Verdenssamfundet stod sammen.
Kontrasten var skærende, da Sikkerhedsrådet i sidste uge viste sig ude af stand til at vedtage så meget som en fordømmelse af den syriske præsident, Bashar al-Assads, brutale angreb på civile syriske demonstranter: Hverken Kina, Indien, Rusland eller Libanon fandt fordømmelsen acceptabel. Verdenssamfundet var splittet igen. 
Hvorfor kunne den libyske resolution vedtages? På grund af dens ordlyd. For at afværge overgreb mod civilbefolkningen indføres en flyveforbudszone over Libyen, og resolutionen giver FN’s medlemslande tilladelse til at bruge »alle til rådighed stående midler for at beskytte civile og civile beboelsesområder, som er truet af angreb i den libyske arabiske Jamahiriya (landets officielle navn, red.), herunder Benghazi.« Resolutionen udelukker en »udenlandsk besættelsesstyrke i nogen form på nogen del af det libyske territorium.« 
Det forhandlede mandat for interventionen var behersket og tilstrækkeligt velbegrundet til, at det på tværs af vanlige skyttegrave var acceptabelt. Man var blevet enige om at beskytte borgere mod militær overmagt, men ikke om at fjerne diktatoren. Man vedtog en resolution, der tillod en hurtig indsats for folket imod den onde leder, men ikke et vedvarende engagement i en borgerkrig. 
Desværre synes interventionen langsomt forvandlet til det, den ikke måtte blive: Et engagement i en borgerkrig. NATO’s styrker kan ikke fjerne Gaddafi fra luften, og de libyske oprørsstyrker kan ikke besejre ham på jorden. Det store blodbad i Benghazi er måske afværget, men diktatoren regerer endnu, og han kan stadig slå til. 
Det skaber et desperat dilemma: Den krig, som der er opbakning til, kan ikke nå det mål, som mange ønsker. Og Vesten kan ikke fjerne Gaddafi uden at overskride resolutionen, miste krigens legitimitet og splitte folket. Der er opbakning til en kort intervention, men ikke til en langtrukken, udsigtsløs krig. 
Den løbende overskridelse af FN-resolution 1973 kulminerede lørdag, da et militærfly – muligvis dansk – dræbte Muammar Gaddafis 29-årige søn og formodentlig tre af Gaddafis børnebørn i deres hjem i Tripoli, 650 km fra Benghazi. Det var ikke et strategisk angreb, men et forsøg på et attentat. 
Statsminister Lars Løkke Rasmussen (V) afviser, at angrebet skulle likvidere den libyske leder, som befandt sig i huset, mens den konservative forsvarsordfører, Helge Adam Møller, i stedet foreslår, at vi indstiller os på, at krigen handler om at fjerne Gaddafi. 
Det er sandsynligt, at den stadigt voksende iver, med hvilken de vestlige medlemmer af koalitionen har overskredet resolutionen, har medvirket til at skabe den modvilje, som Sikkerhedsrådet seks uger senere mødte forslaget om syriske sanktioner med. For en række skeptiske lande har Libyen-interventionen bevist, at de ikke burde have accepteret resolutionen, fordi den var et alibi for det virkelige projekt: at vælte Muammar Gaddafi. Dette bekræftes af førende vestlige politikere. Allerede nu har angrebet i Libyen undermineret den nyvundne tillid til det FN-formidlede internationale samarbejde. Vesten anklages atter for hykleri og dobbeltmoral, og libyske borgere har nu protesteret imod de vestlige bombninger. 
Når det kommer på mode blandt politikere at omtale resolution 1973 som en politisk korrekt skøntekst, som skulle overstås, før det beskidte virkelige arbejde begyndte, lukker man øjnene for det, som FN-arbejdet skal sikre: At vi gik ind i en krig med et mål, som vi ville og kunne gennemføre og fandt acceptabelt. Og at vi ikke gik ind i krigen, hvis dette mål ikke stod os klart.
Det er det store problem, som politikerne ikke har lyst til at adressere. Derfor er de uærlige, og derfor var de naive: De troede på, de kunne nå militære mål uden de sædvanlige militære omkostninger.
Det er næppe sandsynligt, at den næste amerikansk soldat på jorden vil blive hilst som en befrier.
",0.0,4. maj 2011,"Det er det store problem, som politikerne ikke har lyst til at adressere. Derfor er de uærlige, og derfor var de naive: De troede på, de kunne nå militære mål uden de sædvanlige militære omkostninger."
9828,/debat/2012/06/laeserbreve-19,Læserbreve,Informations Webredaktion," Billigere at være dansker
Dennis Baggers Laursen, Brøndby
Venstre kører i øjeblikket en kampagne, hvor de siger, at det skal være billigere at være dansker. Jeg er helt enig! Derfor vil jeg komme med tre bud, hvorved Venstre kan gøre det markant billigere at være dansker:
• Drop landbrugsstøtten. Alene i Danmark går der 7 milliarder kroner om året til landbrugsstøtte. Lad landbruget konkurrere på markedsvilkår, og brug pengene på skattelettelser.
• Tving dansk detailhandel til at sænke prisniveauet og hæve serviceniveauet til internationale standarder. Så undgår vi, at 13 milliarder kroner om året går til tysk og svensk grænsehandel.
• Ved at forøge indsatsen mod skattesvindel i rige kvarterer og multinationale virksomheder kan der hives et tocifret milliardbeløb hjem årligt. Pengene kan bruges til skattelettelser til ærlige og hårdtarbejdende danskere.
Det er rimeligt med gebyr
Jørgen Muldtofte, Verdens Skove
Tak til David Rehling for 23. maj at opridse sagen om forhøjelsen af gebyret på klager til Natur- og Miljøklagenævnet, det gebyr som Århuskonventionens kontrolkomité har forkastet.
Både grønne foreninger og den nuværende miljøminister advarede mod lovæ ndringen, som var blandt VK-regeringens mest hovedløse påfund.
Rehling kritiserer samtidig SRSF-regeringen for ikke at afskaffe klagegebyret helt. Spørgsmålet er dog, om det er nødvendigt, når man betænker, at kun det høje gebyr er kendt konventionsstridigt, og at det lave gebyr har været bredt accepteret internt i de grønne organisationer.Ingen har interesse i at dynge klagenævnet til med grundløse sager, og refusionen af gebyret ved medhold bidrager til kvalitetssikring i klageudformningen.
Miljøministeren skal roses for at fjerne det forhøjede gebyr, og dermed begrave VK’s overlagte spekulation i at stække grønne organisationers indflydelse ved at ramme dem på likviditeten.
En bøn til Sankt Torini
Esben Holk Nielsen, Det Åbne Gymnasium, Stine Bakmand, Roskilde Gymnasium, og Petra Warming, Christianshavns Gymnasium
Vor Antorini, du som er på Borgen / Hellige vorde din undervisningspolitik / Komme din ny nordisk skole / ske din vilje / som i ministeriet således også på skolen / Giv os i dag vor nødvendige handlekompetence / og forlad os vor manglende motivation / som også vi forlader jer jeres demotiverende undervisning.
Og led os ikke ind i udenadslære, men lær os at tage del i beslutningerne / Thi din er magten og mulighederne for forandring (indtil næste ministerrokade).
Amen.
Fagbevægelsen svigter alle
Simon Emil Ammitzbøll, politisk ordfører (LA)
Fagbevægelsen svigter de unge, fastslår Eskil Halberg og Charlotte Kjærholm Pedersen i kronikken 25. maj. Arbejdsmarkedsforsker Flemming Ibsen afviser dog i samme avis påstanden og hylder fagbevægelsen for at gøre alle de rigtige ting.
Begge parter tager fejl. Fagbevægelsen svigter ikke bare de unge, den svigter alle. Den har ikke andre svar på Danmarks udfordringer, end at det offentlige skal bruge flere penge. Senest foreslog den, at kommunerne skal ændre deltidsstillinger til fuldtidsstillinger.
Den offentlige sektor er allerede i dag verdens største. At lade den vokse endnu mere vil kun bremse væksten yderligere – med tab af arbejdspladser og rigdom til følge. Og så vil der til sidst ikke være penge i statskassen til at tage sig af de svageste.
Fagbevægelsen nægter at indse, hvordan man skaber reelle, varige arbejdspladser og sikrer en sund økonomi til gavn for de svageste. Dermed svigter den alle sine medlemmer.
Bhutan er ikke Shangri-La
Lisbeth Madsen, Dansk Flygtningehjælp og Bishnu Adhikari, Dansk-bhutanesisk kulturforening
Er det gået hen over hovedet på danske journalister, at Bhutan i begyndelsen af 1990’erne sendte 100.000 mennesker af nepalesisk afstamning på flugt som følge af det, der nærmest kan betegnes som etnisk udrensning?
Hovedparten af den presse, der har været om Bhutan i Danmark de seneste år, fokuserer kun på landets demokrati, lykkeindeks og bæredygtige turisme.
I flere medier endog med en sværmerisk retorik: Bhutan er ’Lykkeland’ og ’Shangri-La’. For os er det helt ubegribeligt, at oplysninger om flygtninge og menneskerettigheder ikke indgår i dækningen af Bhutan.
Danmark og andre vestlige lande har siden 2008 brugt mange ressourcer på at finde varige løsninger for flygtningene. Den bhutanske regering bidrager ikke. Siden 2008 er 50.000 flygtninge således blevet genbosat i Vesten, heraf 600 i Danmark.
50.000 flygtninge opholder sig stadig i Nepal, og etniske nepalesere i Bhutan er i udstrakt grad udsat for diskrimination.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,6. juni 2012,"Hovedparten af den presse, der har været om Bhutan i Danmark de seneste år, fokuserer kun på landets demokrati, lykkeindeks og bæredygtige turisme."
11531,/debat/2011/09/s-regering-presset-paa-beskaeftigelsesomraadet,S-regering vil blive presset på beskæftigelsesområdet,Rasmus Elmelund," Lige siden beskæftigelsesindsatsen i august 2009 blev flyttet fra staten til kommunerne, har der været debat om, hvorvidt den ligger det rigtige sted.
Ifølge Flemming Larsen, lektor ved Institut for statskundskab ved Aalborg Universitet, vil det efter al sandsynlighed blive et spørgsmål, som Socialdemokraterne bliver presset på, hvis de skal i regering efter valget. Ar-bejdsmarkedets parter, og særligt fagbevægelsen, har traditionelt haft stor indflydelse på beskæftigelsespolitikken, og Socialdemokraterne vil være fanget i et limbo mellem KL og LO.
Partiet har altid været af den overbevisning, at den bedste måde at bevare a-kasse-systemet på er et statsligt beskæftigelsessystem, men KL vil kæmpe for at beholde systemet hos kommunerne, mener Flemming Larsen.
»Kommunerne overtog beskæftigelsesområdet som en pris for at gå med til at lave kommunesammenlægninger. Det er et yderst kontroversielt område, men der er ingen tvivl om, at fagbevægelserne og a-kasserne håber på, at der kan laves nogle ændringer, hvis vi får en rød regering,« siger han og peger på, at de vil miste magt.
Hvordan kommer det til at se ud efter valget, hvis vi får en rød regering?
»Der er mange ting, der spiller ind. Regeringen kan være internt splittet, fordi den unægteligt vil have nogle kommunale interesser at tage hensyn til. Samtidig vil Socialdemokraterne være afhængig af Radikale Venstre. Mit bud vil være, at man lander et sted, hvor man måske giver a-kasser en større rolle og styrker de regionale beskæftigelsesregioner, hvor fagbevægelsen er repræsenteret.«
Mere komplekst
Vil LO være tilfreds med det?
»Det er næppe det, de drømmer om, men det er ikke særlig realistisk, at de kan få mere. Men de, der sidder med indsatsen ude i landet, ser formodentlig nogle andre problemer end de løsninger, der bliver præsenteret for dem fra centralt hold.«
Hvilke problemer kunne det være?
»Den nuværende regerings logik har hele tiden handlet om at få folk i beskæftigelse. Det kolliderer selvfølgelig nogle gange med de folk, der sidder ude i systemet, og som oplever, at problemerne kan være mere komplekse end som så. Folk med misbrug, psykiske problemer og lignende kan det være svært at få øje på fra centralt hold.«
Mærkelig konstruktion
Der har været stor kritik fremme af den kommunale indsats. I medierne har man blandt andet kunnet læse historier om, at de ledige er blevet sat til at lave tårne af skumfiduser og deltage i kurser, hvor de skulle finde deres indre fugl. Men har den kommunale ordning været så meget dårligere end den statslige?
»Det er svært at vurdere, for det er en meget mærkelig konstruktion, man har lavet. På den ene side decentraliseres indsatsen, men samtidig har man fra central hold haft en dyb mistillid til den kommunale implementering. Det har været meget bureaukratisk og derfor ikke særligt effektivt.«
Hvordan kan man helt konkret måle effektiviteten?
»Det er også vanskeligt. Der er jo lavet mange benchmark-undersøgelser af centrene, men i det hele taget er det ekstremt svært at vurdere. For hvad er effektivitet egentlig? Udgangspunktet må være at bringe de ledige i beskæftigelse. Dengang vi havde højkonjunktur, havde alle jobcentrene travlt med at bryste sig af, hvor dygtige de var. Men uanset hvad de gør, har de næsten ingen indflydelse på, hvad beskæftigelseskvotienterne er.«
Hvorfor ikke?
»Hvis en stor virksomhed i en kommune lukker, har man ikke megen mulighed for at påvirke det. Derfor vil de ikke så gerne måles på beskæftigelsesrater længere. Der er jo ikke en en til en-relation mellem beskæftigelsesindsats og beskæftigelseseffekter. Effekterne bliver påvirket af talrige andre ting, ikke mindst konjunkturen.«
Bureaukratiet er for stort
Men den tilgang fører vel til endnu mere bureaukrati. For når man ikke kan måle på effekten af indsatsen, begynder man at måle på antal af samtaler med de ledige osv. Er det ikke et problem?
»Der er lavet nogle kvalitative studier, som mest af alt har peget på de bureaukratiske problemer, der er på centrene. Det viser sig blandt andet, at de medarbejdere, der har direkte borgerkontakt, bruger tre fjerdedele af deres arbejdstid på administration. Det er det reelle problem. At man sidder med et tungt bureaukratisk system.«
Men vil det så sige, at det ikke er strukturen på området, men bureaukratiet man burde blæse til kamp mod?
»De to ting hænger jo sammen. Hvis man vælger at decentralisere, så er man nødt til både at decentralisere ansvar og kompentecer. Og det er sådan set den eneste måde, man kan komme ud af bureaukratiet på.«




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,7. september 2011,E-mail *
872,/debat/2016/01/jegundgikvoldtaegt,#jegundgikvoldtægt,Chris Poole," Overfaldet fandt sted i en opgang i Århus. Jeg prøvede at komme fri, indtil jeg opdagede, at angriberen havde en kniv. Mens han trak mig ud af opgangen og på vej mod et buskads, kiggede jeg ham i øjnene og gentog igen og igen: »Du kan ikke gøre det her ved mig, jeg vil ikke voldtages!« Det gjorde ham så forvirret, at han til sidst gav slip, og jeg løb væk og ind i opgangen.
Jeg var meget angst efter oplevelsen. Jeg tænkte på, hvad der kunne have været sket, og havde svært ved at rose mig selv for min håndtering af overgrebet. Det var først langt senere, at jeg kunne begynde at mærke styrken i, at jeg selv havde afværget voldtægten.
Jeg har stor forståelse og sympati for Informations kampagne #jegblevvoldtaget.
Læs også: ’Det fik mig til at føle, at jeg ikke var noget værd’
Der har ikke været mange undersøgelser af befolkningens holdninger til seksuelle overgreb i Danmark, men de få, der har været, har vist, at en bekymrende stor andel af befolkningen giver kvinden skylden for overgrebet. Victim blaming er udbredt.
Der er altså stadigvæk behov for, at de kvinder, der er i stand til det, fortæller om deres oplevelser med seksuelle overgreb for at skabe større synlighed og viden om denne alvorlige krænkelse.
På trods af 40 års indsats kæmper vi stadigvæk med at få løftet skylden fra ofrets skuldre og placeret den på gerningsmandens.
Og vi kæmper med at få politikere til at tage forebyggelse og bekæmpelse af seksuelle overgreb alvorligt. I Danmark har vi eksempelvis ingen national handlingsplan for bekæmpelse af seksuelle overgreb i samme stil som den, vi har for vold i nære relationer.
Læs også: ’Mens han voldtog mig, husker jeg, at jeg lå og kiggede op mod himlen. Jeg tænkte, jeg var sådan én, man gjorde sådan ved’
Det gode ved initiativer som #jegblevvoldtaget er, at de kan være med til at nuancere vores billede af, hvordan man kan reagere efter et seksuelt overgreb – uden at formindske alvoren og konsekvenserne.
Men når det er sagt, synes jeg, at der er brug for en mere nuanceret dækning af voldtægt i medierne end den, man finder i Informations kampagne.
Det er stadigvæk en velbevaret hemmelighed, at der for hver gennemført voldtægt er mindst tre andre, der mislykkes, og i mange tilfælde som et resultat kvindens egne handlinger, som man kan læse om i rapporten Voldtægt der anmeldes fra Det Kriminalpræventive Råd. Hvorfor får disse ’succeshistorier’ ikke store, flotte overskrifter og mere spalteplads i aviserne?
Initiativer såsom #jegblevvoldtaget og Everyday sexism project Danmark har brug for at blive suppleret med historier fra kvinder, der afværger en voldtægt eller anden form for krænkelse. Begge former for oplevelser er vigtige at fortælle i dag.
Hvorfor? Fordi de kan være med til at give kvinder ideer til effektive værktøjer til modværge og større tro på egen handlekraft i en presset situation, ligesom de kan være med til at ændre retorikken om kvinder som forsvarsløse ofre.
Alt for mange føler skyld
Jeg har i flere år indsamlet kvinders historier med at afværge seksuelle overgreb og andre krænkelser. Jeg har mapper fyldt med kvindernes beretninger, der dækker over en stor palet af opfindsomhed og snarrådighed.
Mange kvinder har aldrig defineret en situation, de har klaret, som en succeshistorie og har heller aldrig tænkt på ’at samle på’ eller fortælle deres oplevelse videre til andre kvinder.
Læs også: Tavsheden, skammen, fortrydelsen og vreden
Ligesom en gennemført voldtægt er et voldtægtsforsøg kriminelt og noget, mange kan opleve som meget grænseoverskridende og traumatisk. Men for at skabe et mere realistisk og balanceret billede af virkeligheden skal vi høre de historier.
Der er trods alt langt flere, der klarer sig ud af en optakt til et seksuelt overgreb, end der er kvinder, som oplever en gennemført voldtægt.
Nogle kan måske være bekymret for, at det at udbrede beretninger fra kvinder, der afværger en voldtægt, kan blive brugt til at pålægge de kvinder, der oplever en gennemført voldtægt, en del af ansvaret og til at give dem dårlig samvittighed.
Men faktum er, at alt for mange kvinder føler skyld og skam bagefter – uanset om de oplever et forsøg på eller en gennemført voldtægt.
Det er vigtigt at understrege, at alle, der har været udsat for en voldtægt eller forsøg på voldtægt, har handlet så godt de kunne med de ressourcer og den viden, de havde på det tidspunkt. Det er personen, der har udført overgrebet, der har gjort noget forkert og kriminelt.
Læs også: Pind vil se flere domme for voldtægt med nye initiativer
Kvinder skal have adgang til al den viden, der findes, om de redskaber og metoder til at forbedre vores sikkerhed, altså mindske risiko for overgreb og dermed forbedre vores livskvalitet.
Jeg var med til at grundlægge Joan-Søstrene og har siden midten af 1970’erne arbejdet med forebyggelse og bekæmpelse af seksuelle overgreb og partnervold ved blandt andet at undervise tusindvis af piger og kvinder i voldsforebyggende teknikker, der reducerer frygt og bekymringer og giver mere selvtillid og en generel følelse af empowerment.
I de bøger, jeg har skrevet, og på de kurser, jeg holder, beskriver jeg, hvordan man kan træne evnen til at kunne opdage potentielt farlige situationer, før de udspiller sig, og hvordan man kan handle i god tid.
Så længe der begås seksuel vold, burde det være lige så udbredt og tilgængeligt for kvinder at gå på et kursus i voldsforebyggende metoder, som det er at gå på et kursus i førstehjælp.
Og det skal være lige så almindeligt for skoler at undervise børn og unge i metoder, der forebygger seksuelle overgreb og kærestevold, som at undervise i trafiksikkerhed og forebyggelse af mobning.
Vi må ændre normerne
Forebyggelse af seksuel vold handler i allerhøjeste grad om at nedbryde den fødekæde, der producerer gerningsmænd.
Selv om de færreste mænd i Danmark kan finde på at krænke en kvinde seksuelt, er det stadigvæk et alt for stort mindretal, der faktisk gør det. Lad os bruge flere ressourcer på at afdække og ændre de normer i vores egen kultur, der understøtter voldtægt.
Der skal noget andet end strengere straffe for voldtægt til – ikke mindst fordi det i dag er så svært at få en gerningsmand dømt for voldtægt. De nyeste tal, der stammer fra Justitsministeriets offerundersøgelser fra 2014, skønner, at der begås mindst 4.000 voldtægter og voldtægtsforsøg om året. Der dømmes kun 50 gerningsmænd om året.
Vi skal lære vores sønner – og døtre – om ligeværd og respekt for det modsatte køn, om glæden ved gensidighed i seksualitet. Og at det aldrig er acceptabelt, men derimod kriminelt og med alvorlige konsekvenser at bruge manipulation, bestikkelse, trusler eller magt for at opnå sex.
Hvad med at igangsætte #jegundgikvoldtægt? Hvad med en hjemmeside, hvor kvinder kan dele de historier, hvor de af egen kraft klarede en ubehagelig eller truende situation?
Chris Poole er forfatter og konsulent i voldsforebyggelse




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",16.0,29. januar 2016,Vi må ændre normerne
12816,/debat/2011/01/kildebeskyttelse-aedel-afdaekning-lusket-spin,Kildebeskyttelse – ædel afdækning eller lusket spin,Jørn Vestergaard," I morgen behandles den såkaldte Lækagesag i Højesteret. Umiddelbart er spørgsmålet, om TV 2 skal afsløre, hvem der lækkede hemmeligstemplede oplysninger om, at Jægerkorpset var på vej til Afghanistan. Bag det spørgsmål ligger en langt mere vidtrækkende diskussion om det grundlæggende formål med princippet om pressens kildebeskyttelse.
Kan medierne påberåbe sig denne ret, når de får fat i oplysninger, som er røbet ud fra andre bevæggrunde end ønsket om at afdække noget af samfundsmæssig betydning? Tavshedspligten kan jo være brudt som led i aktivt spin, f.eks. for at kaste glans over nogen eller belaste modstandere.
Demokratisk misbrug
Demokratiets bygger på, at ytrings- og informationsfriheden udfoldes. En fri presse skal kunne agere som offentlighedens vagthund  public watchdog. Lovreglerne om kildebeskyttelse er derfor en hjørnesten for pressefriheden.
De er imidlertid ikke til for mediernes egen skyld. Derfor kan der være pligt til at afsløre en kilde, når der er vægtige samfundsmæssige hensyn. Det er anerkendt af Europadomstolen med afsæt i menneskeretskonventionens artikel 10. I sagen Goodwin vs. UK angav domstolen kriteriet for ophævelsen af kildebeskyttelsen som »an overriding requirement in the public interest«. Spørgsmålet er, om det kan gøres gældende i Lækagesagen.
Lækagesagen handler om, hvorvidt spindoktorer og andre med luskede motiver skal kunne gemme sig bag kildebeskyttelsen. Kan de det, vil et af demokratiets ædleste principper kunne misbruges i fordrejningens og afledningens tjeneste, f.eks. til at flytte fokus fra en belastende sag ved at begunstige en pressekontakt med en god historie på bekostning af en tavshedspligt.
Tavshedsbrud
Lækagesagen startede, da TV 2 den 26. april 2007 erfarede, at Jægerkorpset skulle til Irak for at beskytte danske tropper. Forsvarschefen bad TV 2 om at afstå fra reportager, der kunne bringe soldaters liv i fare. Men da også Jyllands-Posten forberedte sig på at dække missionen, bragte TV 2 alligevel historien.
Daværende udenrigsminister Per Stig Møller beskyldte oppositionens medlemmer af Udenrigspolitisk Nævn for at havde lækket oplysningerne. Men Nævnets møde om missionen fandt først sted efter, lækagen var sket, hvilket snart blev afklaret.
Næsten tre år efter fremkom journalist og dokumentarfilminstruktør Christoffer Guldbrandsen så med en opsigtsvækkende melding om, at det var forsvarsminister Søren Gades spindoktor, Jacob Winther, der havde lækket den fortrolige information til journalist ved TV 2, Rasmus Tantholdt. I filmmagasinet Ekko kritiserede han det tætte forhold mellem journalister og Forsvarsministeriet og udtalte bl.a.:
»Den 25. april er TV 2s Rasmus Tantholdt sammen med Søren Gade på besøg i den danske lejr. Under optagelserne bliver lejren angrebet, og forsvarsministeren må søge ly under et bord ... Dagen efter flyver de hjem sammen. Få timer efter de er landet, ringer Gades rådgiver, Jacob Winther, til Tantholdt  Winther fortæller, at Søren Gade har besluttet, at der skal sendes jægersoldater til den danske lejr for at sætte en stopper for oprørernes angreb.«
Den hemmelige fil
Guldbrandsen havde en lydfil, der dokumenterede dette, hvilket blev bekræftet af hans advokat, Anders Németh. Herefter indgav et folketingsmedlem politianmeldelse mod Winther.
Flere pressefolk gav udtryk for, at der på TV 2 var udbredt kendskab til, at kilden ganske rigtigt var Winther. Gade afviste dog en uvildig undersøgelse, og kort efter trådte han tilbage, ligesom Winther forlod sit job i ministeriet. I lyset af en mail fra advokat Németh til politiet blev Winther senere sigtet for brud på tavshedspligten.
Det viste sig efterfølgende, at lydfilen var optaget af journalist ved DR, Nils Giversen. Da ledelsen i DR opdagede det, inddrog man materialet og bortviste Giversen. Filen blev taget i forvaring af daværende generaldirektør Plummer, der dog afspillede den for sin bestyrelsesformand, Michael Christiansen.
Som led i efterforskningen, ønskede politiet kildens identitet oplyst af nyhedschefen på TV 2, Michael Dyrby, samt journalist Tantholdt, der begge påberåbte sig ret til kildebeskyttelse. Desuden skulle lydfilen udleveres, hvilket DR nægtede. Herefter kørte sagen ved domstolene. Byret og landsret nåede forskellige resultater, hvorefter sagen gik videre til Højesteret.
Samfundshensyn?
Efter retsplejeloven må hensynet til kildebeskyttelsen vige, hvis det er afgørende for opklaringen af en alvorlig straffesag, hvor »hensynet til opklaringen klart overstiger massemediernes behov for at kunne beskytte deres kilder« (rpl. § 172, stk. 5). Der forudsættes her en strafferamme på fængsel i mindst fire år.
Retsplejeloven har også en bestemmelse om vidneansvar, når kilden har brudt en tavshedspligt (rpl. § 172, stk. 6). Denne regel gælder dog ikke, hvis det må antages, at kilden har villet »afdække forhold, hvis offentliggørelse er af samfundsmæssig betydning«.
Byretten fandt ikke, at dette var tilfældet. Det var nemlig ikke af samfundsmæssig betydning, at videregive den fortrolige information til pressen »på det pågældende tidspunkt, hvor jægersoldaterne endnu ikke var ankommet til Irak«. Derfor nyhedschefen og journalisten blev pålagt at afgive forklaring, da offentlighedens interesse i at få kendskab til missionen bedst kunne tilgodeses, når der ikke længere var risiko ved videregivelse af oplysningerne. Så uanset hvem lækken var, kunne et brud på tavshedspligten ikke med rimelighed tilskrives et ønske om at tilgodese bredere samfundsmæssige hensyn. Lydfilen blev anset for at være af sekundær betydning, men retten tog forbehold for, at sagen senere kunne stille sig anderledes, hvis det stadig kneb med opklaringen.
Landsretten fremhævede, at offentliggørelsen muligvis havde bragt soldaternes liv og helbred i fare ved at »give de personer, som beskød den danske bataljon i Irak, mulighed for at indrette sig på ankomsten af de danske specialstyrker«. Retten fandt imidlertid ikke, at politiet havde gennemført alle relevante og forholdsmæssige efterforskningsskridt, eller at forsvaret tilstrækkeligt overbevisende havde godtgjort risikoen for soldaternes liv og helbred.
Landsrettens resultat kunne imidlertid være blevet det samme som byrettens, hvis myndighederne havde gjort sig mere umage med at få sagen oplyst.
Spindoktorer beskyttes
TV 2s nyhedschef gjorde såvel i by- og landsretten som i andre udtalelser gældende, at det var af stor samfundsmæssig betydning at bringe det omstridte indslag, fordi Danmark var i krig. Under en paneldebat ved journalisternes årskongres spurgte jeg ham, om de redaktionelle overvejelser også inddrog risikoen for et forhøjet drabstal, og om det blev set som en mulighed at vente med nyheden, indtil faren for soldaterne var drevet over. Spørgsmålet blev ikke besvaret.
Dyrby udlægger loven på den måde, at kildebeskyttelsen altid skal opretholdes, hvis offentliggørelsen af en oplysning efter redaktionens opfattelse er af samfundsmæssig betydning.
Det afgørende er imidlertid ikke, om en redaktør eller en journalist har villet afdække noget, men om kilden har villet. Loven beskytter whistleblowers, deep throats og andre, der mener at have kendskab til kritisable forhold. Formålet er ikke at give ly til spindoktorer eller andre, der lækker fortrolige oplysninger for at skaffe deres minister mediedækning og god omtale  eller for at skaffe sig goodwill hos pressekontakter.
Formålet er heller ikke at beskytte pressefolk eller medievirksomheder, der lader sig spænde for sådanne personers vogn. Det giver ingen mening at påstå, at disse har villet afdække forhold, som det er af samfundsmæssig betydning at offentliggøre.
I Lækagesagen er det meget svært at se, at det skulle være af samfundsmæssig betydning at bringe soldaters liv og lemmer i fare ved på forhånd at røbe deres mission. Sagen handler derfor ikke om kildebeskyttelse i sædvanlig forstand. De implicerede har nærmest svigtet deres ansvar ved at tage imod oplysninger til baggrund, og efterfølgende dække over lækken, frem for at afdække det luskede spin.
Formålet med princippet om kildebeskyttelse er, at give plads til oplysninger, der kan være ubelejlige for nogen, ikke at beskytte magthaverne.
Jørn Vestergaard er professor i straffere ved Københavns Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",32.0,27. januar 2011,"Formålet er heller ikke at beskytte pressefolk eller medievirksomheder, der lader sig spænde for sådanne personers vogn. Det giver ingen mening at påstå, at disse har villet afdække forhold, som det er af samfundsmæssig betydning at offentliggøre."
9791,/debat/2012/06/laeserbreve-14,Læserbreve,Informations Webredaktion," Følg reglerne, Ryanair
Ole Christensen, MEP (S)
Europa-Parlamentet vedtog i april en række regler, som blandt andet er målrettet flyselskaber, der forsøger at minimere omkostningerne til social sikring. Tidligere har et flyselskab i eksempelvis Irland, som også flyver til og fra andre lande, kunnet registrere sine ansatte i det land, som var billigst i forhold til social sikring.
Det er slut nu. Nu skal man vælge den base, hvor personalet bor og begynder og slutter deres arbejdsdag. Reglerne betyder øgede udgifter for Ryanair. Men ifølge et opslag på selskabets interne hjemmeside vil selskabet trække de forhøjede sikringsbidrag fra de ansattes løn. Der er tale om et beløb på op til 80.000 kroner om året.
Det kan jo ikke nytte, at vi laver nogle regler, som skal beskytte folk, og Ryaniars direktør Michael O’Leary så tilsyneladende vil lave sine egne regler. Det, synes jeg, er helt uhørt. Derfor har jeg henvendt mig personligt til Kommissionen for at høre deres reaktion på sagen.
Bankerne må selv betale
Jens Joel, europaordfører (S)
Krisen har kostet de europæiske skatteydere ufattelige summer, fordi staterne skulle redde bankerne efter år med uansvarlige spekulationer. Den situation må vi ikke komme ud i igen. Derfor er det positivt, at der er europæiske initiativer undervejs, der vil sikre, at bankerne i fremtiden selv må samle regningen op, hvis de handler uansvarligt.
For det første har Kommissionen krævet, at bankerne opretter nationale bankredningsfonde, således at finansverdenen kan redde sig selv fra fallit.
For det andet vedtog et enigt ministerråd, at bankerne i Europa fra næste år skal have næsten dobbelt så mange likvider i reserve – altså, at de i højere grad skal være i stand til at dække de tab, de måtte lide, når de løber en risiko.
De to forslag vil sikre, at bankerne fremadrettet kan redde sig selv og hinanden.
Det er ikke rimeligt, hvis det endnu engang skal være de europæiske skatteborgere, der skal holde for, når bankerne handler uansvarligt.
Vi er forfulgt
Mehdi Ghashghaeizadeh, talsmand, afviste iranere, Sandholm Lejren
I Informations omtale 4. juni af Zenia Stampes besøg hos de sultestrejkende afviste iranske asylansøgere ved Center Sandholm fremgår det, at de strejkende mente, at de havde ret til asyl, fordi de har været i Danmark i så mange år.
Det er en misforståelse. Vi mener, at vi har ret til asyl, fordi vi er forfulgt af det iranske regime og derfor ikke tør vende hjem. Vi opfordrer hermed alle til at besøge os i vores telt ved Sandholm og høre vores historier.
LA hjælper også i bunden
Simon Emil Ammitzbøll, politisk ordfører (LA)
Liberal Alliances eneste svar på Danmarks økonomiske udfordringer er at give de rige flere penge, skriver Allan Nørgaard Andersen i Information 8. juni. Hvordan han er kommet frem til den konklusion, er mig komplet ubegribeligt.
Man skal ikke bruge mere end to minutter på Liberal Alliances hjemmeside, før man ser, at vi vil sænke skatten både i toppen og bunden, styrke konkurrenceevnen, skære den offentlige sektors bureaukratiske fedt væk og rydde ud i ubrugelige erhvervsstøtteordninger.
Det er rigtigt, at vi vil sænke marginalskatten, og det vil give de rigeste flere penge mellem hænderne, men det er sådan set bare en – ganske rimelig – sideeffekt.
Det egentlige formål med at sænke skatten er at gøre Danmark konkurrencedygtig igen og give alle danskere muligheden for at beholde broderparten af deres egne penge selv.
Sammenligner man de forskellige partiers politik, er det Liberal Alliances, som vil give de lavest lønnede flest penge i hånden.
SF er ikke visuel ’skiffy’
Ellen Miriam Pedersen, Valby
Når besøgende fra medierne tror, at science fiction (sf) kun vedrører visuelle medier og bliver konfronteret med sf som litterær metode, skrider vinklen nemt.
Det forekommer dog ufatteligt, at Katrine Hornstrup Yde til Fantasticon i Vanløse Kulturhus (6. juni) har interviewet forfatteren, oversætteren og lingvisten Stig W. Jørgensen og ikke har hørt, at science fiction som litterær metode på dansk forkortes sf. Science Fiction Cirklen, et af landets hastigst voksende forlag, var også til stede.
Betegnelsen sci-fi hører til i et univers, hvor alt handler om at fremvise fine maskiner og demonstrere, hvilken lykke for menneskeheden de i deres godhjertethed kan frembringe.
Når walisiske Jo Waltons roman Among Others med sin intertekstualitet og mange genrereferencer er fundet værdig til de amerikansk sf-forfatteres kollegiale pris, Nebulaen, er den sf, ikke ’skiffy’, som den lavere fællesnævner betegnes.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,12. juni 2012,"Det er en misforståelse. Vi mener, at vi har ret til asyl, fordi vi er forfulgt af det iranske regime og derfor ikke tør vende hjem. Vi opfordrer hermed alle til at besøge os i vores telt ved Sandholm og høre vores historier."
9687,/debat/2012/06/laeserbreve-1,Læserbreve,Informations Webredaktion," Jihad mod skattereformen
Claus Tingstrøm, Hellerup
I mit firma er der ca. 125 mennesker ansat, som næsten alle er i lav- eller mellemindkomstgruppen. De vil med den nye skattereform få en lettelse på mellem 3.400 og 8.500 kronerom året. Enlige forsørgere får mest.
Det må siges at være en ganske markant forbedring af levevilkårene fordenne gruppe. Reformen finansieres blandt andet ved en stor besparelse påforsvarsbudgettet.
At Enhedslisten og enkelte SF’ere har kaldt til jihad mod denne reform, erganske enkelt ufatteligt.
Har man fuldstændig glemt helt almindelige menneskers levevilkår i kampenfor at få væltet regeringen?
Historisk aftale og svigt
Lene Fruelund, Silkeborg
Med indgåelse af en aftale om en skattereform med V og K har S og SF ikke blot brudt løfter, men fjernet sig fra deres politiske fundament.
Fra at værne om de dårligst stillede har de flyttet deres fokus og omsorg til den bedre stillede middelklasse og de højstlønnede i landet. Fra solidariske løsninger appellerer de nu til egoismen.
Der var en fantastisk mulighed for en solidarisk kursændring i Danmark. Den er nu forspildt.
Værre er det, at S og SF med deres politiske kurs siden valget har fået mange mennesker til at vende sig desillusionerede bort fra politik.
Samtidig har de banet vejen for et snarligt valg, hvor Lars Løkke stensikkert kommer tilbage på statsministerposten, ikke blot på et kort visit, men for en rigtig lang periode.
Hvortil kan man sende et kondolencetelegram?
Retten til at udnytte
John Ekebjærg-Jakobsen, Valby
Det er spændende at følge kommentarerne til den nye lov, som giver SKAT og Arbejdstilsynet lov til at gå ind på privat grund, læs villahaver for at tjekke sort arbejde og overtrædelser af arbejdsmiljøet.
Mener kritikerne, at en borger har lov til at udnytte østeuropæiske arbejdere, betale dem sort, sætte deres liv på spil, blot fordi det foregår i en villahave?
Mener kritikerne, at det er et demokratisk problem, at myndighederne tjekker den slags ulovligheder i en privat have, som typisk bebos af den rigere del af befolkningen? Og er det samtidig helt i orden, at de tjekker de samme ulovligheder i resten af samfundet?
Så må jeg spørge kritikerne, om det er den såkaldte private ejendomsret, der skal definere demokratiet?
EL syndebuk for regeringen
Bo Stefan Nielsen, København
Regeringens hovedargument for at aftale skattereform med højrefløjen frem for Enhedslisten er faldet til jorden.
De seneste døgn har regeringen plantet historien om, at aftalen med EL ikke var færdigforhandlet, og at det var EL’s skyld, at aftalen ikke kunne lukkes. I den aftale havde EL fået fedt- og sukkerafgifterne pillet ud, da de rammer socialt skævt.
Nu viser det sig, at aftalen med VK alligevel ikke var færdigforhandlet, og at de netop omtalte afgifter, som VK mener skader erhvervslivet, i skrivende stund er til forhandling.
Når regeringen på den måde har holdt sit nu tidligere parlamentariske grundlag og deres egne vælgere for nar, kan det næppe tolkes anderledes, end at de af gode grunde frygter vælgernes dom over en dybt asocial skattereform. Det er at undervurdere vælgernes intelligens at tro, at det hjælper på uærlig vis at forsøge at tørre den af på EL.
EL længes efter blokpolitik
Tommy A. Ørnstrup, Radikal Ungdom, Risskov
Fra 2001-2011 tordnede Enhedslisten mod blokpolitik, som var udemokratisk og en hån mod vælgerne – ja nærmest moralsk angribelig.
Efter at blokpolitikken nu er blevet brudt, og regeringen har valgt at lave et bredt forlig om skattereformen, mener Enhedslisten, at man »pisser på vælgerne«, da de jo havde givet flertal til rød blok.
Aha – så blokpolitik er altså skidt og udemokratisk, når den føres af et flertal uden om jer, men helt fin, når bare det inkluderer jeres mandater?
Kære Enhedslisten: Hvor blev de storladne demokratiske idealer af?
Flere principper bag kunststøtte
Rune Gade, formand, Statens Kunstråd
Tak til kulturredaktør Peter Nielsen for at bringe den vigtige diskussion om principperne for Statens Kunstråds tildelinger op på lederniveau den 22. juni. Det er godt at konstatere, at Nielsen har forståelse for Statens Kunstråds vægtning af diversitet, hvad angår blandt andet køn, alder og etnicitet.
Årsagen til, at diskussionen om diversitet bliver rejst, er, at Statens Kunstråds Scenekunstudvalg i et ansøgningsskema har indført et spørgsmål om diversitet.
Det er udvalget selv, der suverænt har besluttet at indføre spørgsmålet. Men som formand for Statens Kunstråd er jeg imidlertid med til at udstikke de overordnede linjer for rådets uddelingsprincipper.
Det dominerende princip er her kunstnerisk kvalitet. Kvalitet kommer altid i første række, men diversitet er et nødvendigt sekundært princip.
De to principper udelukker ikke hinanden, som Nielsen mener, men supplerer hinanden. Det vil være fint, hvis Information viderefører debatten på sin vanlige kritiske og oplyste facon, der prioriterer sagens kerne.
Der findes glade SF’ere
Regine Wowk Andersen, Hellerup
Der findes stadig såkaldte kernemedlemmer tilbage i SF, som har gjort regnebrættet op, og hvis temperament og selvrespekt kan holde til, at magt og regeringsdeltagelse koster kompromiser. For eksempel undertegnede.
Jeg ville virkelig ønske, at Enhedslisten, og de, som er så utilfredse med SF, men så glade for medieomtale, gik til angreb på de borgerlige værdier.
I stedet gør de projektet med et socialt retfærdigt samfund helt umuligt.
Det er lidt svært at forstå, at den forenede danske, borgerlige presse og de røde utilfredse har samme dagsorden, nemlig at få en blå regering tilbage.
Men sådan er der jo så meget.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,27. juni 2012,E-mail *
10557,/debat/2012/02/behandl-folk-uafhaengigt-kronologisk-alder,’Behandl dog folk uafhængigt af kronologisk alder’,Rasmus Elmelund," Fænomenet aktiv aldring dukkede op i kølvandet på en helt ny og uventet udvikling, som tog fart i midten af 1990’erne. Hvad, det egentlig var, der skete — om det var Vorherre selv, der pludselig blandede sig i danskens levevis — ved professor Jørn Henrik Petersen ikke, men han kan berette, at der pludselig opstod stærk vækst i vores såkaldte restlevetid.
Indtil 1995 havde den stort set ligget stabilt, men i 1995 sprang den pludselig opad. Og siden da er mænds restlevetid steget med knap tre måneder om året, således at vi i dag vil leve cirka fire år længere end for 16 år siden.
»Vi bliver ældre og ældre. Og vi forventer, at vi bliver ældre og ældre i en forholdsvis anstændig sundhedstilstand,« siger den 68-årige Jørn Henrik Petersen og forklarer, at vi derfor kan forvente en »ganske lang« otiumsfase, hvis ikke vi gør noget drastisk, der får os til at dø i en fart.
Umiddelbart står et langt, sundt liv højt på de flestes ønskeliste. Problemet er imidlertid, at det danske samfund ifølge professoren har en »perverteret« tendens til at lægge vægt på kronologisk alder. Han beklager sig over, at man skal have en vis alder for at komme i vuggestuen, at der er undervisningspligtig alder, en alder, hvor vi må købe sprut, tobak, og stemme til Folketinget og så videre. Den enkeltes rettigheder og muligheder afhænger med andre ord af alder frem for funktionsevne.
»Vi har opbygget et samfund med kronologikasser. Og det harmonerer mindre og mindre godt med det forhold, at levetiden bliver stadig længere. Derfor så jeg meget gerne, at man fik smadret ideen om kronologisk alder og fik den erstattet med reel funktionsevne. Hvorfor i himlens navn skal vi have alle de der åndssvage aldersgrænser? Hvis man nu kunne virkeliggøre det, jeg kalder det aldersintegrerede samfund — altså et samfund uden vægt på alle mulige tåbelige kronologialdre, så kunne vi skabe noget helt nyt.«
- Kan du give et eksempel på noget, som man helt konkret burde ændre?
»Man kunne f.eks. spørge sig selv: Hvorfor skulle folk ikke have lov til at tage en uddannelse nummer to? Det er fuldstændig rablende vanvid, at unge ubefæstede sjæle, som ikke aner en hujende fis om livet og markedet, skal vælge en uddannelse, som for de flestes vedkomne binder dem i hele deres liv. Man kan have valgt forkert, så hvorfor ikke give en mulighed for, at man kan tage nogle år ud senere til uddannelse?«
- Hvordan skulle det rent praktisk foregå?
»Ja, hvis man begynder med at tænke på praktiske vanskeligheder, så er det sgu håbløst. Det er klart. Men skulle vi nu ikke lige tænke en lille smule perspektivrigt i stedet for bare at låse os fast på, at industrisamfundet, som vi har forladt for mange år siden, stadig eksisterer? Så kunne det jo godt være, at det kunne lade sig give sig.«
Springer ikke op i kisten
Jørn Henrik Petersen lægger ikke skjul på, at han er begejstret for det fornyede fokus på aktiv aldring. Han ser det som en chance for at diskutere, om alderdommen kan bruges til andet og mere end at flette peddigrør og sætte glasperler på snor.
De aldrende generationer er nemlig væsentligt bedre uddannet end deres forgængere, og derfor må det at være aktiv være en mulighed for at kunne fortsætte en normal tilværelse og styre uden om perlepædagogikken så længe som muligt.
»De mennesker, der bliver gamle i de kommende år, er vant til at tage sig af sig selv,« fastslår han.
— Betyder det, at vi er i en situation, hvor vi skal bruge færre penge på de aldrende?
»Nej, tværtimod. De fleste af os vil opleve, at de sidste år, som Vorherre byder os på jorden, næppe er særlig attraktive. Derfor er det vigtigt, at man ikke får en misforstået opfattelse af begrebet aktiv aldring. Man må ikke tro, at vi alle sammen springer rundt og råber ’halleluja, jeg kan gøre gymnastik, jeg kan tage det sidste spring op i kisten’.
— Men kan al den hyldest til aktiv aldring ikke netop ende med at fjerne ansvaret fra samfundet og placere det hos individet?
»Det er altid en risiko. Derfor gør jeg det også klart, at det her ikke må betyde, at man fjerner ansvar fra det offentlige. Man holder fast i, at når funktionsevnen er reduceret — og det har ikke noget med alder at gøre — så er det selvfølgelig samfundets opgave at tage af den enkelte.«
— Og her er der fortsat brug for det offentlige?
»Ja, der vil være en fase, hvor den offentlige sektor bærer et ansvar. Man må endelig ikke tro, at aktiv aldring gør, at vi alle sammen går rundt og bliver supermennesker. Det er ikke det, det handler om. Alle vil komme i afhængighedsfasen, og den skal håndteres ganske, som vi plejer.«
Lyt til den enkelte
— Hvad vil det overhovedet sige at være gammel?
»Ja, man har jo trukket en streg i sandet og sagt, at det en kronologisk alder. Og det er problemet, for ældre mennesker er forskellige, præcis ligesom unge folk. Der er kloge folk, stærke folk, stupide folk, arbejdsomme folk og dem, der ligger i hængekøje. Det er der sgu også blandt de gamle. Behandl dog folk i de forskellige aldersgrupperinger fuldstændig uafhængigt af den kronologiske alder. Vi kan ikke indrette en ældrepolitik, som bygger på, at vi alle sammen er ens.«
— Men hvis vi alle sammen er så forskellige, hvem har så den fornødne autoritet til at definere, hvad aktiv aldring skal gå ud på?
»Det hedder jo aktiv aldring, så folk skal mærkeligt nok aktivere sig selv. Man er nødt til at lytte til, hvad folk siger. Man bestemmer selv sine interesser, og hvorfor skulle den bestemmelsesret blive taget fra mig, blot fordi jeg repræsenterer en eller anden aldersgruppe? Svaret er, at vi må acceptere at lytte til folk, så længe de er i den heldige situation, at de kan ytre sig.«
 
Jørn Henrik Petersen, professor og leder af Center for Velfærds­statsforskning ved Køben­havns Univer­sitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,14. februar 2012,- Hvordan skulle det rent praktisk foregå?
4825,/debat/2014/06/laeserbreve-10,Læserbreve,," »Den nye folkeskolelovs krav om skriftlige, individuelle læringsmål er udtryk for en dybt fantasiløs undervurdering af lærerens opgave. Ofte er det svært at undgå en fornemmelse af, at nogle af de, der kloger sig på lærernes arbejde, tilhører den type af voksne, der ikke selv gider børnene for alvor.« Sådan skrev Niels Chr. Sauer den 16. juni i kronikken »Den dygtige lærer ved langtfra altid, hvad han gør«. Det har affødt en del reaktioner:
Rikke Nielsen, information.dk
»Ofte er det svært at undgå en fornemmelse af, at nogle af dem, der kloger sig på lærernes arbejde, tilhører den type af voksne, der ikke selv gider tage børnene for alvor« skriver Niels Chr. Sauer.
Den type argumentation tænder mig i den grad af. Kære Niels Chr. Sauer, jeg læste ellers dit indlæg med stor interesse, indtil jeg nåede til denne nedladende sætning. Lærer du også børnene at argumentere sådan, at de, der ikke har de samme visioner som dig, ikke gider børnene?
Du er en del af fællesskabet og fællesskabet bestemmer. Sådan har det altid været, og sådan vil det altid være, også selv om du tror, du ved bedst. Fællesskabet har ansvaret for visionerne og strategierne, mens du har ansvaret for at føre visionerne ud i livet, også i de tider, hvor der sker ændringer.
Til gengæld tror jeg, at du er en så dygtig og engagerende lærer, at du nok skal sikre, at dine elever kommer igennem i god behold. Held og lykke med det.
Torsten Jacobsen, information.dk
Med det billede, der tegner sig, og med det, jeg véd om børns behov, får jeg bogstaveligt talt kvalme ved tanken om at sende min snart 5-årige dreng ind i en dansk folkeskole. Jeg tænker meget over, hvordan jeg bedst kan ruste ham til et møde med et så børnefjendsk miljø. Hvordan undgår jeg, at hans fantasi, kreativitet og barnlige uskyld bliver trådt under fode?
Måske vælger jeg slet ikke at sende ham i en dansk folkeskole. Måske vil jeg hellere gå i fængsel end at overlade mit barn til et system, som kun kan prale af at være helt utroligt velmenende.
Jeg tænker nogle gange over, hvordan lærere kan få sig selv til at møde op på arbejde som funktionærer i et sådant system? Kan man være velmenende og ligeglad på samme tid?
Jeg ved, at antallet af børn, der dømmes ‘ude’ af folkeskolen, stiger. Dommen forsynes ofte med et fint akronym, og effektueres med en stigmatiserende og selvopfyldende udtalelse fra Pædagogisk Psykologisk Rådgivning. Dommen er samtidig paradoksalt nok en frikendelse for alle andre end barnet. Barnet var sygt fra begyndelsen, siger man. Halleluja. For vi ved jo alle, at et barns hjerne er færdigudviklet ved fødslen.
Så jo, Niels Chr. Sauer. Vi er nogle, der har opdaget, hvad der foregår, og jeg tror, de fleste i vores lille flok er frustrerede og vrede.
Men det er ikke nogen konstruktiv følelse. Den er heller ikke sund, for den kan ikke få afløb. Hvor skal man rette den hen?
Alle er så skide velmenende, og det kan man jo ikke rigtig tillade sig at være sur over.
Lillian Redam, information.dk
New Public Management er muligvis brugbart, når det handler om at planlægge, måle og evaluere Toyota-fremstilling. Men når systemet presses ned over helt andre former for systemer som eksempelvis skolevæsnet duer det ganske simpelt ikke. Og alle de DJØF’ere, der sidder som eksperter og konsulenter for at fortælle os praktikere, hvordan vi skal gøre vores arbejde, giver jeg ikke ret meget for.
Men vi er underlagt New Public Management, medmindre vi står sammen og forsøger at lave om på det.
Jan Weis, information.dk
»Den dygtige lærer ved langtfra altid, hvad han gør« lyder det i kronikken.
Måske er det netop derfor, at lærerstanden bliver udsat for al denne kontrol. For hvis man ikke kan kontrollere sig selv, er der som bekendt andre, der vil gøre det.
Erik Østenkjær, information.dk
Jeg vil gerne tage udgangspunkt i den del af artiklen, der taler om skolereformens ønske om at sætte mål for lærere og elever. Jeg har efterhånden brugt mere end 40 år inden for sportens verden på præstationsoptimering. For få år siden er jeg kommet til den konklusion, at målsætninger i forbindelse med præstationsoptimering mere er en myte end en nødvendighed. I nogle tilfælde kan de blive en forhindring for udvikling.
Og udvikling er vel, hvad det drejer sig om i skolen. Man kan bare ikke altid udvikle ud fra en bestemt målsætning. Min tanke om, hvorfor man ikke kan opstille konkrete mål, der vil kunne indvirke positivt på en præstation, er at mål i sig selv er noget, der nås i fremtiden, og man beskæftiger sig dermed ikke med processen i nuet. Om man er lærer eller sportspsykolog, bør opgaven altid handle om processen i nuet og nærværet med eleven eller atleten.
Jeg har aldrig talt med atleter om målformuleringer, da alle jo på forhånd ved, at de skal præstere bedst muligt med deres evner og talenter. På samme måde ved skoleelever, at de er i skole for at lære og dygtiggøre sig.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,18. juni 2014,"Jeg ved, at antallet af børn, der dømmes ‘ude’ af folkeskolen, stiger. Dommen forsynes ofte med et fint akronym, og effektueres med en stigmatiserende og selvopfyldende udtalelse fra Pædagogisk Psykologisk Rådgivning. Dommen er samtidig paradoksalt nok en frikendelse for alle andre end barnet. Barnet var sygt fra begyndelsen, siger man. Halleluja. For vi ved jo alle, at et barns hjerne er færdigudviklet ved fødslen."
12742,/debat/2011/02/historiske-pendanter-forvirrer-forstaaelsen-revolutionen-egypten,Historiske pendanter forvirrer forståelsen af revolutionen i Egypten,Mikkel Runge Olesen," Revolutionen er i gang i Kairos gader. Hosni Mubaraks godt 30-årige diktatur ser ud til at stå for fald. Og Egypten er langtfra det eneste land i Mellemøsten, hvor forandringer ser ud til at være på vej. Mellemøstens stærke mænd ser ikke helt så stærke ud længere. Hvordan skal Vesten tackle denne udvikling? Spørgsmålet er langtfra lige til at besvare, for situationen er kompleks, og det er nok noget nær umuligt at få fuldstændigt overblik over, hvem det egentlig er, der protesterer. Er det de moderate? Er det islamisterne? Eller er det en helt tredje gruppe? Som så ofte før, når man står over for en særlig vanskelig og kompleks problemstilling, kan det ofte være fristende at søge hjælp i historien for at fill out the blanks.
Iran eller Berlinmur
Denne debat er langtfra kun af akademisk interesse, for de to dominerende historiske analogier lægger også op til to vidt forskellige anbefalinger i forhold til, hvordan situationen skal håndteres.
Iran 1979-analogien anføres ofte som forsvar for den amerikanske alliance med Mubarak og de andre stærke mænd i Mellemøsten: De moderate ser måske ud til at dominere lige nu, men efterhånden vil islamisterne presse sig i front og overtage revolutionen. Hvis et anti-vestligt fundamentalistisk styre, der måske endda kunne finde på at støtte terrorismen dermed er alternativet, bliver det pludselig langt nemmere at acceptere de stærke mænd. Det er denne analogi, dele af den amerikanske højrefløj stadig holder fast i, når de anklager Obama for at have tabt Egypten.
Vælger man nu i stedet at se på situationen i Mellemøsten med Østeuropa og Berlinmurens fald i 1989 i erindringen, er det en ganske anden anbefaling. Så er urolighederne i Egypten pludselig ikke længere et onde, men derimod Vestens store chance for endelig at få opfyldt drømmen om demokrati i Mellemøsten. Metoden fra Østeuropa er i så fald at lægge pres på de mellemøstlige regeringer for at få dem til at afstå fra at slå oprøret ned med militærmagt.
Van Rompuys direkte brug af analogien i weekenden viser, sammen med Obamas og EUs gradvist skarpere udtalelser imod Mubarak og for oppositionen, at det i høj grad er den strategi, Vesten nu er ved at lægge sig fast på.
Analogi kan skuffe
Det ironiske ved dette skift fra en historisk analogi er, at de begge i høj grad oversimplificerer situationen. Det er i og for sig ikke underligt, for det er selve grunden til, at folk bruger dem. Man ønsker at simplificere en kompleks virkelighed for at kunne træffe en beslutning.
Problemet er så bare, at disse to historiske analogier, næppe er valgt på grundlag af nogen dybere analyse af lighedsgraden i forhold til Mellemøsten i dag. Tværtimod udtaler eksperter og journalister, at forskellene mellem de to historiske analogier og situationen i Mellemøsten i dag er ganske store. Dermed bliver præcisionen i enhver analyse byggende på analogierne desværre også tilsvarende svagere. Dermed ikke sagt, at Vestens skift af analogibrug fra Iran 1979 til Berlin 1989 ikke er positivt. Det medfører en tiltrængt opdatering af den alt for ukritiske støtte til mellemøstlige diktatorer. Men Vesten gør klogt i ikke at forvente en direkte repetition af 1989, for så tror jeg, man bliver slemt skuffet.
Historien som linse
Måske udenrigsminister Lene Espersen (K) havde fat i den lange ende, da hun efter EU-mødet den 31. januar i år udtalte sin fulde støtte til revolutionen i Egypten, uanset at det potentielt kan lede til valgsejr til islamisterne. Hun lænede sig ikke i denne forbindelse direkte op ad nogen analogier, men man kan næsten ikke lade være med at spekulere på, om Tyrkiets eksempel som en stat med en forholdsvis velfungerende demokratisk islamisk regering mon kan have været i hendes tanker?
I så fald er det ikke nødvendigvis så skidt endda. Jeg tror nemlig ikke, det er muligt at føre politik uden at trække på sin opfattelse af, hvad man kan lære af tidligere tider. Historien vil altid ligge der som den linse. igennem hvilken man ser på verden. Men specifikke analogier bør vælges med omhu, for dette valg er alt andet end ligegyldigt.
 
Mikkel Runge Olesen er ph.d.-studerende ved Dansk Institut for Internationale Studier (DIIS) og Institut for Statskundskab, Københavns Universitet.
",3.0,8. februar 2011,"I så fald er det ikke nødvendigvis så skidt endda. Jeg tror nemlig ikke, det er muligt at føre politik uden at trække på sin opfattelse af, hvad man kan lære af tidligere tider. Historien vil altid ligge der som den linse. igennem hvilken man ser på verden. Men specifikke analogier bør vælges med omhu, for dette valg er alt andet end ligegyldigt."
1835,/debat/2015/08/laeserbreve,Læserbreve,Redaktionen," Flyt hjælpen til nærområder
Michael Nedersøe, folketingskandidat for Dansk Folkeparti
Mandag var Tysklands kansler, Angela Merkel, og Frankrigs præsident, François Hollande, ude med en fælles erklæring om, at EU bør tage et fælles ansvar for de massive flygtningestrømme, der i øjeblikket skyller ind over Europa. Jeg giver dem til dels ret i, at hele EU bør tage ansvar. Jeg deler dog ikke deres pladderhumanistiske tilgang: Jeg mener ikke, at man som udgangspunkt skal præmiere disse ressourcestærke bekvemmelighedsflygtninge, der har økonomien og viljen til at rejse illegalt ind i Europa med en opholdstilladelse og dertilhørende velfærdsgoder – dette alt imens de reelt ressourcesvage flygtninge opholder sig i nærområderne. Hvis eliten og meningsdannerne oprigtigt vil hjælpe, bør man sadle helt om og følge Australiens eksempel og hjælpe i nærområderne. Herved kan vi hjælpe langt flere for de samme midler, og samtidig undgår vi, at mennesker begiver sig ud på en så lang og livsfarlig rejse for at komme til det forjættede Europa. Det er både humant og økonomisk forsvarligt, hvis man yder hjælpen i nærområderne frem for i Europa.
Uetiske patenter
Anna Rønne, miljøorganisationen NOAH
Selv om man ifølge europæisk patentlovgivning ikke kan patentere planter og dyr skabt ved almindelig forædling, så udsteder det Europæiske Patentkontor flere og flere af disse lovstridige patenter.
Når internationale landbrugsvirksomheder som Syngenta, Monsanto og DuPont gennem illegitime patenter får ejerskab over helt almindelige afgrøder, får det afgørende betydning for vores fælles natur. Ikke bare i Danmark, men på globalt plan. Gennem disse patenter kan virksomhederne kontrollere, hvem der må dyrke hvad og hvor, samt hvad forbrugerne i sidste ende skal betale for produkterne. Dette vil i høj grad påvirke den globale fødevaresikkerhed og biodiversitet.
Grunden til, at det Europæiske Patentkontor ikke holder sig til loven, kan muligvis skyldes, at de tjener deres penge netop på at udstede patenter. Jo flere patenter, desto bedre økonomi. Det er et betydeligt demokratisk problem, som de relevante instanser i EU omgående bør handle på.
Den hollandske og den tyske regering har allerede været ude at kritisere det Europæiske Patentkontors praksis, men for at få ændret den er vi nødt til at få flere nationalregeringer på banen. Vi opfordrer derfor den danske regering til at tage denne kritik alvorligt og bakke op om Hollands og Tysklands klare udmeldinger.
Liberalt sludder
Klaus Illum, Fur
Med inspiration fra Rainer Maria Rilkes Breve til en ung digter og anden prosa (1902 - 1908) tildeler Information direktøren i Saxo Bank, Lars Seier Christensen, to fulde sider til endnu en gang at udbrede hans selvforsvar i avisen – med næsten halvdelen af spaltepladsen optaget af hans mismodige kontrafej (»Brev til en ung liberal«, den 28. august). Han beklager sig, som han plejer, over skatter og afgifter og skriver, at »folk bør have lov til at beholde hovedparten af den værdi, de skaber«.
Disse udsagn giver kun mening, hvis folk får løn som forskyldt for den værdi, de skaber. Men hvor meget værdi skaber en bankdirektør i forhold til den løn og de spekulationsgevinster, vedkommende indkasserer? Står aflønningerne af sosu-assistenter, murere, buschauffører, læger, lærere, forskere med videre i det rette forhold til de værdier, de skaber?
Man kan indrette samfundet, så det kan trives uden bankdirektører med eksorbitante indtægter indhentet på andres bekostning, for det er ikke dem, der skaber de værdier, som holder samfundet i gang. Tværtimod har vi endnu engang oplevet private bankers og investorers destruktion af samfundsværdier.
Hvordan i alverden kan Informations redaktører komme i tanker om at sidestille breve fra én af den tysksprogede litteraturs største digtere med Ain Rand-disciplen Seier Christensens intellektuelt middelmådige brev?
Misforstået kulturmøde
Kirsten Hjarnø Mathiassen, Hobro
Jeg er meget skuffet over Informations Anne Middelboe Christensens dækning af kulturmødet på Mors (»Gratis kulturmøde«, den 24. august). Kulturmødet på Mors satte publikumsrekord – første år deltog 6.000 mennesker, mens der i år deltog 17.000 mennesker. 150 gratis arrangementer med kultur og kunst, debatter og udstillinger over 48 timer. Jeg har ikke observeret, at der skulle have været færre besøgende efter første dag, sådan som Anne Middelboe Christensen skriver. Til de arrangementer, jeg var med til, var der fulde huse. Den eneste kritik, jeg har, er, at man skulle bruge alt for megen tid på at stå i kø, fordi billetter ikke kunne erhverves på forhånd.
",3.0,31. august 2015,"Med inspiration fra Rainer Maria Rilkes Breve til en ung digter og anden prosa (1902 - 1908) tildeler Information direktøren i Saxo Bank, Lars Seier Christensen, to fulde sider til endnu en gang at udbrede hans selvforsvar i avisen – med næsten halvdelen af spaltepladsen optaget af hans mismodige kontrafej (»Brev til en ung liberal«, den 28. august). Han beklager sig, som han plejer, over skatter og afgifter og skriver, at »folk bør have lov til at beholde hovedparten af den værdi, de skaber«."
9503,/debat/2012/07/udbudsmanien-skadelig-dansk-oekonomi,Udbudsmanien er skadelig for dansk økonomi,Jens Jonatan Steen og Kristian Weise," Hvor dybe skal sprækkerne være, og hvor tynd skal isen være, før vi forlader den? Hvis man lytter til regnedrengene og de økonomiske dogmatikere, er det ligegyldigt – de står fast på deres teorier og modeller uanset, hvad der sker.
Og det selv om de økonomiske argumenter ikke repræsenterer meget mere end kvalificerede gætværk og til tider nærmest blind tro på slidte dogmer. Sådan har det længe været herhjemme.
Så mens regeringsledere og førende økonomer i resten af Europa holder vejret i frygt for yderligere økonomisk recession og arbejder hårdt på løsninger, der kan bringe vores kontinent tilbage på vækstsporet, fastholder forblændede danske mainstream-økonomer, at udbuddet af arbejdskraft i 2020 er den afgørende udfordring.
Det sker på trods af udfordringerne på kort sigt og på trods af, at der er stigende kritik af krisemedicinen. Senest er FN’s arbejdsorganisation, ILO, kommet på banen. De frygter, at den nuværende nedskæringsstrategi i EU vil medføre et tab på 4,5 millioner job, hvis der ikke sker ændringer i den nuværende økonomiske politik.
Ny viden tæller ikke
Det seneste indspark på den udbudsmaniske bølge kommer fra tænketanken Kraka, der her i avisen 13. juli igen forsøger at argumentere for, at lavere marginalskat i sig selv vil være det afgørende redskab til at øge udbuddet af arbejdskraft.
Det stålsatte fokus på udbuddet af arbejdskraft virker nærmest dogmatisk. Særligt når udbudsfantasterne ikke ændrer deres holdning, selv om der kommer ny relevant empirisk viden.
Tal fra Det Økonomiske Råd viser således, at arbejdsstyrken vil vokse med 50.000 mere, end regeringen hidtil har regnet med frem mod 2020. Og samtidig har Danmarks Statistik bakket op om denne stærkt ignorerede korrektion ved at fremlægge tal, der viser, at der i 2020 vil være 68.000 flere personer i den arbejdsdygtige alder (15-64-årige) end hidtil antaget.
Det betyder, at der til den tid faktisk vil være 2.000 ekstra i den alder end i dag – altså en stigning og ikke et fald.
Alligevel fastholder tænketanken Kraka, mainstream-økonomerne og de højreorienterede meningsdannere blindt deres fokus på øget udbud af arbejdskraft.
Ringe beviser
Vi skal ikke benægte, at der kan opstå et behov for mere arbejdskraft, og vi vil heller ikke benægte, at lavere marginalskat vil kunne have en ganske minimal effekt på udbuddet af arbejdskraft, ligesom der i øvrigt kan være andre gode grunde til at sænke skatten på arbejde.
Vi vil til gengæld nægte, at et øget udbud af arbejdskraft er den afgørende udfordring, og at lavere skat er det bedste redskab til at øge dette udbud.
Problemet med flertallet af de analyser, som ustandseligt bruges til at bekræfte sammenhængen mellem lavere marginalskat og øget udbud af arbejdskraft, er, at de typisk lider under følgende fire antagelser.
For det første er bygger flertallet af konklusionerne fra bl.a. Kraka, Cepos og Skatteministeriets på internationale undersøgelser. Men de kan ikke overføres direkte eller antages at ville være gældende i Danmark. For de hænger tæt sammen med strukturelle forhold i andre lande.
For det andet, bygger de fleste danske opgørelser på blot to simple undersøgelser. Den ene stammer helt tilbage fra 1987, hvorfor den er meget uaktuel og ikke giver meget retning i den nuværende økonomiske situation. Den anden er en surveybaseret undersøgelse fra 1996, hvor man i modeller har deduceret sig frem til nogle usikre simulationer. Tiderne er skiftet, og danskernes forhold til arbejde og fritid er ikke længere det samme.
For det tredje opererer de fleste af undersøgelserne udelukkende med marginalskat, hvilket betyder, at de afgrænser sig fra alle andre variabler. Det vil med andre ord sige, at sammenhængen mellem f.eks. arbejdstid og efterspørgsel, arbejdstid og arbejdsmiljø, arbejdstid og de institutionelle rammer ikke undersøges.
Endelig blotlægger undersøgelserne ikke præcist, hvor sikker og hvor meget elasticitet – udtrykket for hvor meget vores adfærd påvirkes – der skal være til stede, for at det bliver relevant at satse på lavere marginalskat, som vejen til at øge udbuddet af arbejdskraft.
Tilbage til virkeligheden
Filmen er altså knækket, når vi blindt tror på, at lavere skat fører til øget udbud af arbejdskraft, og at det er vores vigtigste udfordring.
Der er ganske enkelt andre værktøjer, der kan bruges til at øge den gennemsnitlige arbejdstid – værktøjer som samtidig er bedre til at få gang i væksten igen.
Opgaven er at sætte gang i efterspørgslen, ikke hæmme den, som meget af den dominerende politik gør. Vi arbejder ganske enkelt mere, når der efterspørges mere arbejde.
Hvis teorierne og dogmerne ikke passer til virkeligheden, trænger de nok til at blive justeret. Vi skal væk fra udbudsmanien og tilbage til virkeligheden, hvor politik og teori tilpasses den aktuelle samfundsudvikling.
 
debat@information.dk
 
Jens Jonatan Steen er analysechef i Cevea, Kristian Weise er direktør i Cevea




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",57.0,25. juli 2012,"Tal fra Det Økonomiske Råd viser således, at arbejdsstyrken vil vokse med 50.000 mere, end regeringen hidtil har regnet med frem mod 2020. Og samtidig har Danmarks Statistik bakket op om denne stærkt ignorerede korrektion ved at fremlægge tal, der viser, at der i 2020 vil være 68.000 flere personer i den arbejdsdygtige alder (15-64-årige) end hidtil antaget."
4298,/debat/2014/09/mie-hoerbo-32-20ernes-overflod-muligheder-glemte,"Mie Hørbo, 32: I 20’ernes overflod af muligheder, glemte jeg mig selv",Mie Hørbo," Jeg sidder og glor på Nanna, min datter, 5 dage gammel. Har lige læst Hakons artikel på min nye iPhone 5s. Jeg er 32 og nu mor til 2. Min alder har givet mit liv tyngde, alvor og frihed til at træffe bevidste valg. Livet er ikke for sjov, men der er masser af plads til sjov. Jeg har ressourcer og med 30'erne kom en følelse af ansvar for at gøre noget ordenligt med mig selv. Noget der rækker ud, giver, deler men også suger næring fra det andre kan gi'.
Jeg har tidligere gået passivt med strømmen i valg af uddannelse og i mangel på at mærke MIG i overfloden af muligheder. Jeg har ladet andre overtræde mine grænser og sagt, det skal du ikke tænke på. Nu mærker jeg værdien og meningen i grænsesætning. Overfor mig selv, mine børn, min kæreste. Andre mennesker. Jeg har faktisk noget at sige, men er først nu ved at finde vej til mikrofonen.
Min krops alderstegn generer mig faktisk ikke, selv om en åreknude på låret ikke ligefrem pynter. Min krop er med mig og sammen går vi ud i verden. Derfor holder jeg af den og forsøger at passe på den. Jeg glæder mig til fødselsdage for der mærker jeg livet som det er. Smukt, sårbart, hårdt og fyldt med svimlende opture og ætsende nedture der giver dødsangst men også autentisk indsigt i hvad der er godt.
Mine forældre er unge. De vil sejle jorden rundt, danser tango, surfer, rejser, laver simremad, stenalder pizza og falder i søvn på sofaen til inspector Morse. Jeg glæder mig over deres liv og er glad for at de stadig vil være med i mit. Jeg tror de var mere låste i deres 30'ere. Havde færre valg, men gjorde godt med det, der var. Nu er der flere penge og lidt mere tid, og de fyrer den af. Hver dag handler det om at gribe fat og give slip. Gribe fat i det som kalder på handling, på din opmærksomhed. Give slip, der hvor livet ikke kan ændres.
Jeg sidder i ammestolen og tænker på at rejse mig og tage rejer ud af fryseren, men så vågner Nanna, der ligger med et fabelagtigt zen-udtryk. Jeg tror jeg bliver siddende lidt endnu.
Hvordan oplever du den alder, du er nået til? Hvad betyder alder for dig? Hvordan mærker du den? Hvilke muligheder og begrænsninger giver den, og er de anderledes end dem, dine forældre oplevede? Klik på linket her og send din tekst på max 1000 tegn. Så publicerer vi de bedste på journalen ‘10, 20, 30...‘, hvor du kan læse de øvrige generationstekster.
",1.0,3. september 2014,"Hvordan oplever du den alder, du er nået til? Hvad betyder alder for dig? Hvordan mærker du den? Hvilke muligheder og begrænsninger giver den, og er de anderledes end dem, dine forældre oplevede? Klik på linket her og send din tekst på max 1000 tegn. Så publicerer vi de bedste på journalen ‘10, 20, 30...‘, hvor du kan læse de øvrige generationstekster."
3097,/debat/2015/02/ingen-tvinge-lytte-biologiske-urs-tikken,Ingen skal tvinge mig til at lytte til det biologiske urs tikken,Simone Sefland," En eftermiddag i 2.g så min klassekammerat Kathrine forbløffet på mig og spurgte:
»Men hvis du nu ikke får børn, når du selv er enebarn – hvem skal så føre din familie videre?« Det var efter den obligatoriske fertilitetsopsang i biologitimen, hvor vores lærer i folkeoplysningens ånd havde mindet os om, at fertiliteten »nærmest kun går nedad fra nu af!«.
Jeg vidste ikke lige, hvad jeg skulle svare Kathrine. Jeg havde ikke tænkt på, om jeg skulle have børn. Om min familie skulle føres videre. Det havde hverken været presserende eller oplagt, så det havde jeg ikke rigtig taget stilling til.
Det har jeg stadig ikke. Jeg er 25 år, og jeg ved det ikke. Imidlertid er det en position, jeg sjældent har genkendt hos andre, uvisheden, for der er ikke meget, der er så polariseret som debatten om børn. Der er to muligheder: med eller uden, for eller imod, og mulighederne ytres altid ufattelig skingert – og ofte med biologien som bagtæppe.
Biologien skal adlydes
Hvordan får man børn? lød et centralt spørgsmål i årets Uge Sex-kampagne på landets folkeskoler. Snak om kondomer var trængt i baggrunden til fordel for information om fertilitetens skranten. Når nu stadig flere ikke kan få de børn, de ønsker, på naturlig vis, er det med at tænde advarselslamperne for kommende generation af fødedygtige. Formér jer, før det er for sent!
Hvornår skal du have børn? spørger kvinder hinanden på damebladet Womans debatsider. Her opstilles kvindens biologiske ur som en uomgængelig forudsætning for et menneske med tilpas mange X-kromosomer. Forskningshold undersøger, hvad det betyder for børns sundhed og den demografiske udvikling, at førstegangsfødendes alder stiger. Forskellige fertilitetsforskere sætter forskellige grænser for, hvornår kvinders fertilitet styrtdykker (skynd dig, det går ned ad bakke efter de 18! 28! 30! 40! Nej, 18! Nej, 40!).
Grundantagelsen bag al denne forskning og alle disse råd er, at vi må følge naturen, at reproduktion antages at være et ønske hos alle – for det ligger jo i menneskets biologi. Denne idé om menneskets natur som en fast essens kunne man godt få galt i halsen, men det gør de ikke, dem der kæmper for at få børn. For det skulle jo nødig hedde sig, at man i 2014 ikke kan få det barn, man ønsker sig – og adoptionsprocesser og avancerede reproduktionsteknologier sørger for at mindske risikoen for den tilstand, jeg har læst beskrevet så trøstesløst som ’ufrivillig barnløshed’. Man vil have børn for alt i verden. I disse moderne tider bliver det altså muligt at adlyde det biologiske ur, uagtet at den naturlige biologi sætter sig imod.
Hvis man er den kvinde, der drømmer om og får børn, kan man vælge en myriade af roller. Fodboldmor, almindelig mor, karrieremor, hønemor, ravnemor. Hylden med roller, man kan påtage sig, er fyldt, og der findes en morudgave til de fleste kvindetyper.
Jeg ved ikke helt, om jeg er en særlig kvindetype, nu jeg tænker efter. Jeg ved heller ikke helt, om jeg ville blive en særlig mortype. Og jeg ved ikke helt, om jeg hører til i dette ringhjørne af børnedebatten.
Nej tak til børn
Biologien viser sig også som en fremragende stråmand for den fløj, der fravælger børnene. Ulla Holm udfoldede i Information den 11. december en pointe om, at opløsningen af kønsroller forvirrer nutidens mennesker (med alle dets moderne genvordigheder) så meget, at vi rekonstruerer dem i de biologiske forskelles billede – reduceret til evnen til at føde børn.
Kvinden henvises derfor ifølge Holm til en position »som fødemaskine«, og hun mener, at konsekvensen bliver, at fravalget af moderrollen gør det umuligt at være »en rigtig kvinde«. Biologien og dens strukturelle konsekvenser er Ulla Holms undertrykkere.
Det er en struktur, jeg har svært ved at genkende. Jeg skriver ganske vist fra et privilegeret udgangspunkt med en politisk korrekt omgangskreds, hvor de fleste livsstile rummes, men retter jeg blikket mod film, tv og debatfora, lader det til, at man sagtens kan blive »en rigtig kvinde« uden at føde børn. Jeg vil endda vove den påstand, at der er en række roller, man kan påtage sig: den ufrugtbare, den travle karrierekvinde, kvinden, som fravælger børn og tilvælger et barnløst liv fuldt af oplevelser, den ulykkelige kvinde, der aldrig fandt den rigtige at få børn med. Prædikater med svingende appel, bevares, men prædikater, som åbner for meget andet end kvinderollen reduceret til »en fødemaskine«.
Jeg ved bare ikke helt, om jeg er nogen af de kvindetyper. Jeg ved heller ikke helt, om jeg hører til i dette ringhjørne af børnedebatten. Jeg vil bare gerne være lidt i tvivl.
Enten eller
Måske er det meget naturligt, at debatten bliver skinger; det handler trods alt om et af livets eneste irreversible valg. Måske er det også meget naturligt, at diskanten er højere i mine ører – den er jo ilde hørt, sandheden. Sandheden om, at jeg uvægerligt bliver konfronteret med valget før eller siden. Og det er måske oplagt, at man i noget, der oprindeligt var struktureret som en velfærdsstat med blik for alle samfundsgrupper, har sit udgangspunkt i kernefamilien. Den har trods alt domineret de flestes privatliv i årtier og udgør et oplagt punkt, man kan definere sit livs udvikling i forhold til. Men hvorfor er børnevalget så presserende?
For nylig spiste jeg frokost med tre kolleger. Tre kvinder, som enten havde fået børn sent eller (endnu?) ikke fået dem – og de havde alle mødt biologiens intervenerende ansigt i omverdenens afventende blikke. Havde de besluttet sig for et liv uden børn?, havde velmenende familie og venner spurgt dem. Det måtte de jo have, deres aldre taget i betragtning. Gudskelov kunne ingen af dem passes ind i tilvalgs- eller fravalgskategorien. Gudskelov passede ingen af dem til nogle af de medfølgende, stereotype kvinderoller.
Men hvad nu, hvis de ikke havde truffet et bevidst valg? Måske kunne man moderere den skingre børnedebat, hvis man af og til huskede, at det faktisk er en mulig position at tvivle. Eller det endnu mere udramatiske: bare vente og se.
Naturligvis får hun lyst
Måske kender I typen. Jeg gør. Når hun er barn og hverken vil lege med dukker eller deltage i rollelege som ’far, mor og børn’, bortforklares det med, at hun er for lille til overhovedet at tænke over så voksne spørgsmål. Når hun bliver teenager og er rædselsslagen for graviditet, er hun ikke ligefrem sine forældres store sorg. Det bliver hun måske, når hun som ung kvinde stadig ikke har taget aktivt stilling til, om hun drømmer om børn. Og det er for alvor her, hun bliver svær at stille noget op med. Så tvivlen hos kvinden, som ikke har besluttet sig for, om hun drømmer om børn, rubriceres hyppigt som en midlertidig tilstand. Ofte på grund af det biologiske ur, som nok skal aftvinge hende en beslutning før eller siden, men også fordi hun sikkert bliver ældre, klogere, møder den rigtige partner eller bare af en eller anden ubegribelig årsag får lyst.
Læseren kan her notere sig, at tilstanden – tvivlen eller den intentionelle mangel på stillingtagen – bliver bortforklaret i sine forskellig stadier, endda med skiftende argumenter. Den, der tvivler, forsøges tvunget ind i et af debattens to ringhjørner, uanset hvor hyppigt hun siger: »Jeg ved det ikke.«
Jeg ved ikke, om jeg skal have børn. Måske. Måske ikke. Det vil jeg lade være op til omstændighederne, mit livs udvikling og alle mulige andre faktorer. Men jeg tror ikke, at hverken børn eller ingen børn bliver det, der definerer min fremtid og mit liv. Det kommer sikkert til at fylde – men det er der nok også meget andet, der gør.
Til gengæld ved jeg, at det for tvivleren er småt med kvinder at spejle sig i, fra Kathrine i klassen til medierne. Medmindre hun altså sætter sig ved et rigtig heldigt bord til frokost.
Simone Sefland studerer idéhistorie




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",17.0,23. februar 2015,"For nylig spiste jeg frokost med tre kolleger. Tre kvinder, som enten havde fået børn sent eller (endnu?) ikke fået dem – og de havde alle mødt biologiens intervenerende ansigt i omverdenens afventende blikke. Havde de besluttet sig for et liv uden børn?, havde velmenende familie og venner spurgt dem. Det måtte de jo have, deres aldre taget i betragtning. Gudskelov kunne ingen af dem passes ind i tilvalgs- eller fravalgskategorien. Gudskelov passede ingen af dem til nogle af de medfølgende, stereotype kvinderoller."
5599,/debat/2014/02/laeger-hjaelpe-doedskampen,Læger skal hjælpe i dødskampen,Bent H. Claësson," 
	Fire dage før min ven døde, sagde han: »Hvorfor skal det være så besværligt at dø?« På det tidspunkt vidste jeg ikke, at det få dage efter skulle blive endnu mere besværligt.

	Personalet vidste han var døende, og at han havde tiltagende lungeødem. Han havde sagt farvel til kone og børn og bad kun om én ting: at blive skånet for flere smerter. Derfor fik han mere morfin via plaster og subkutane injektioner. Det var bare ikke nok. Han blev sløvet, men for de pårørende var det tydeligt, at han kort efter blev helt forvildet og havde voldsomme smerter, fordi han oplevede en langtrukken drukning i sit eget lungeødem. Først efter flere timer faldt han til ro og syv timer senere døde han.

	Hvorfor blev der ikke givet morfin intravenøst? Det virker hurtigt og kunne både have dæmpet og forkortet den pinefulde drukneoplevelse.

	Min gamle moster døde for nogle år siden på plejehjem. Hun var næsten blind, hendes mand var død. Hendes livskvalitet minimeret. Hun var nu 89 år gammel. Hun var ikke bange for døden. Hun var ’mæt af dage’. En nat fik hun så frygtelige mavesmerteanfald, at hun ikke kunne lade være at skrige af smerte. Plejepersonalet ringede straks til lægen. Han ville indlægge hende, men hun ville ikke indlægges, det havde hun prøvet tidligere, og det var værre end døden for hende. »Så kan jeg desværre ikke hjælpe Dem, fru,« sagde han og gik igen.

	Hjælp de døende

	Da min mosters smerter tog til, blev lægen tilkaldt igen. Hun var nu så medtaget, at han endelig forstod, at han havde pligt til at lindre hendes smerter. Få timer efter døde hun.

	Hvorfor kan vi stadig opleve sådanne rædselsfulde dødsfald i Danmark? Formentlig fordi læger er bange for at gøre noget, der kan ligne eutanasi. Men det er ikke eutanasi at hjælpe døende medmennesker gennem dødsprocessen, så de ikke skal opleve flere timer med smerter og angst. Vi har hjælpemidlerne til det. Og lægerne burde have pligten. Det fremgår af sundhedslovens § 25, stk. 3 om uafvendeligt døende patienter, at disse har »ret« til at modtage lindrende behandling, »selvom denne kan medføre, at dødstidspunktet fremskyndes«.

	Pensioneret narkose- og smertelæge Bent Eikard har læst ovenstående og tilføjer: »Det er utroligt, hvad læger kan tåle af smerter – på patienternes vegne.«

Bent H. Claësson, København
",0.0,21. februar 2014,"	Hvorfor kan vi stadig opleve sådanne rædselsfulde dødsfald i Danmark? Formentlig fordi læger er bange for at gøre noget, der kan ligne eutanasi. Men det er ikke eutanasi at hjælpe døende medmennesker gennem dødsprocessen, så de ikke skal opleve flere timer med smerter og angst. Vi har hjælpemidlerne til det. Og lægerne burde have pligten. Det fremgår af sundhedslovens § 25, stk. 3 om uafvendeligt døende patienter, at disse har »ret« til at modtage lindrende behandling, »selvom denne kan medføre, at dødstidspunktet fremskyndes«."
5368,/debat/2014/03/lomborg-tror-kan-trylle,"Lomborg tror, han kan trylle",Bodil Kornbek," 
	Bjørn Lomborg tror, han kan trylle klimaproblemerne væk som en anden Harry Potter. Vores aktuelle CO2-udslip får han i Børsen den 12. marts til at forsvinde ved at henvise til EU’s kvotesystem, mens han afproblematiserer det fremtidige udslip ved at henvise til forskning og udvikling af reelle alternativer til fossil brændsel.

	Problemet med Lomborgs trylleri er bare, at det kun virker, hvis man tror på præmisserne. Og det gør jeg ikke.

	Vindmøller har overhovedet ikke bidraget til samfundskassen, men blot påført os en regning på to milliarder kroner, siger han. Jeg er uenig. Den danske vindmøllebranche havde omkring 28.000 ansatte i 2012 og eksporterede for over 50 milliarder kroner ifølge branchens egne tal. Begge dele skæpper glimrende i samfundskassen.

	Lomborgs anden præmis er, at man kan sammenligne reelle CO2-besparelser i energisystemet med opkøb af CO2-kvoter. Lomborg regner sig frem til, at vi kunne have købt den samme mængde CO2, som vindmøllerne producerede i 2012, for 0,3 milliarder kroner via kvotesystemet.

	Det er altså meget billigere end støtten på to milliarder kroner, men hans konklusion holder ikke. Ja, vi kunne have købt rigtig mange kvoter for de to milliarder kroner – også flere end de syv millioner tons, som danske vindmøller sparede os for dét år – men lige lidt ville det have hjulpet på CO2-udslippet.

	Total omstilling

	Der er historisk set ingen sammenhæng mellem Europas CO2-udslip og kvoteprisen. Det er derfor forkert, at opkøb af CO2-kvoter sparer CO2.

	Man kan kun håbe, at det ændrer sig i fremtiden, men endnu har det ikke været tilfældet.

	Faktisk er der i øjeblikket mindst 900 milliarder ubrugte kvoter i overskud i EU. Havde Danmark købt kvoter svarende til syv millioner ton CO2, som Lomborg foreslår, havde der kun været 899,993 milliarder kvoter tilovers og med stor sikkerhed præcis den samme mængde CO2 i atmosfæren. Det ville altså være fuldstændig virkningsløst.

	Vi står i dag med en konkret klimaudfordring, der kalder på konkrete løsninger. Én af de allervigtigste løsninger er en total omstilling af energisystemet til vedvarende energi, og til det skal vi i Danmark bruge vindenergi. Derfor er vindmøller krumtappen i fremtidens danske energisystem.

	Vi skal støtte vindmøllerne og ikke tro på trylleri.

Bodil Kornbek, formand i VedvarendeEnergi
",0.0,26. marts 2014,	Vi skal støtte vindmøllerne og ikke tro på trylleri.
9863,/debat/2012/05/jagten-paa-lykken,Jagten på lykken,Göran Rosenberg," Sidste år slog FN’s Generalforsamling atter fast, hvad der allerede blev formuleret i Verdenserklæringen om Menneskerettigheder: Det er en menneskerettighed at kunne »stræbe efter lykken.«
Så meget desto heldigere er det, at vi lever i en tid, hvor vi får stadig flere forskere, der hævder at vide, hvad lykke er, hvordan man kan måle den, og hvad der skal til for at gøre mennesker lykkeligere. I den akademiske verden er lykke ganske enkelt blevet en industri i rivende vækst.
Blandt de spørgsmål, lykkeforskerne forventes at kunne give os svar på, er: Hvorfor bliver vi ikke automatisk mere, men måske snarere mindre lykkelige, når økonomien vokser og levestandarden øges? For slet ikke at tale om spørgsmålet om, hvordan vi kan blive lykkeligere, når væksten tager af, og levestandarden falder. Det er blevet den fremherskende tendens for mange mennesker i den vestlige verden.
500.000 for en ven
Svarene på disse spørgsmål kræver, at vi ved, hvad lykke er. Eller i det mindste, at forskerne kan blive enige om, hvad lykke er. Men det kan de bare ikke.
Hjerneforskere leder efter lykke i hjernen, eller i det mindste efter et nervecenter for nydelse og velvære. Sociologer spørger folk, hvor lykkelige de er, hvilket normalt kan koges ned til, hvilken grad af velbefindende de føler. Økonomer forsøger at finde ud af, hvad lykke kan være værd i penge.
Efter at lykkeforskningen har påvist, at mennesker bliver lykkeligere af at have flere venner end bare nogle få stykker, har en økonom i England, Andrew Oswald, regnet ud, hvad venner er værd i penge. Han er nået frem til tallet 50.000 pund eller godt en halv million i danske kroner. Muligvis er tanken den, at man for en million man købe sig en ven eller to – i praksis er dette nok uhyre tvivlsomt.
Og hvordan kan man overhovedet måle noget, man ikke har defineret?
Lykke handler ikke bare om at føle velvære. Faktisk kan syge mennesker være lykkelige, mens raske mennesker kan være ulykkelige. Ganske som fattige mennesker kan være lykkeligere end rige.
Er du tilfreds, er du en nitte
Men hvad er lykke så? For det første, tror jeg, at lykke er en kortsigtet tilstand – en særlig følelse af dyb tilfredshed med livet sådan, som det er – her og nu.
Konstant utilfredshed med livet er følgelig en kilde til ulykke, hvilket unægtelig må være et problem for et økonomisk system som vores – lad os kalde det kapitalismen – der lige præcis drives af vores utilfredshed. Eller som i det mindste drives af en stadig øget efterspørgsel efter stadig nye produkter, hvilket forudsætter stadig nye menneskelige behov, som må tilfredsstilles – og dermed et vist niveau af utilfredsstillelse.
Et tilfredsstillet menneske, ja et menneske, som rent ud sagt er lykkelig over sin lod, er en nitte for kapitalismen.
Evnen til at opfylde de stadigt skiftende behov er både kapitalismens styrke og dens svaghed. Dens styrke er den sociale dynamik og økonomisk vækst. Svagheden er den konstante utilfredshed.
Mange af de behov, som vi mener at have i dag, fandtes ikke i går. Og helt sikkert er det, at vi i morgen kommer til at få behov, som vi end ikke kan forestille os i dag. Desuden findes der nogle milliarder mennesker, som fortsat ikke har kunnet tilfredsstille de behov, vi havde i går: rindende vand, elektricitet, et køleskab for slet ikke at tale om en bil.
Kapitalismen lover os mennesker, der er begejstrede og glade ved bestandig at kunne opfylde deres skiftende behov. Men den producerer i realiteten oftere mennesker, som hverken er glade eller tilfredse, ja endda er ulykkelige og deprimerede. Især i tider, hvor kapitalismens dynamik bidrager til øgede ulighed i samfundet, og flere og flere mennesker må se deres drømme og muligheder glide dem af hænde i de krisetider, vi nu lever i.
Når kapitalismen mister sin evne til selv at imødekomme gårsdagens behov, kan det let forekomme, at utilfredshed bliver til ulykke eller depression. Ordet depression betegner både en tilstand i kapitalismen og en tilstand hos mennesket og betyder omtrent det samme: en akut tilstand af uformåen og svaghed. Tydeligt er det også, at der findes en sammenhæng imellem den ene og den anden: Når kapitalismen mister sin evne til at tilfredsstille gårsdagens behov, kan det let ske, at utilfredsstillelse glider over i depression.
Forgyldte lykkeforskere
Uanset om vi skal kalde kapitalismens aktuelle tilstand for en recession eller en depression, viser statistikken, at menneskelige katastrofer følger i dens kølvand.
Det er særligt udtalt i en økonomi, som kræver af mennesker, at de skal være bestandigt kreative, entusiastiske, fleksible, optimistiske og præstationsorienterede. Her bliver koblingen mellem social ulykke og psykisk svaghed endnu stærkere.
Efterhånden som det står klart, at ulykkelige mennesker er en byrde for økonomien, kastes der flere midler efter de forskere, der siger, at de ved, hvordan man kan gøre folk lykkeligere.
Selv er jeg ret sikker på, at sand lykke kræver, at vi i det mindste for en tid stund ikke har nye behov at opfylde. At vi for et øjeblik kan blive en nitte i kapitalismens øjne. At vi ikke har det mindste nye behov at tilfredsstille, men er fuldkommen tilfredse med livet, præcis som det er.
Der findes øjeblikke af lykke, der ikke kan måles eller sammenlignes. Lige netop i dag er det måske duften af blomstrende kirsebær, et barnebarns omfavnelse, det varme blik fra en ven eller en elsket, synet af de første svaler på junihimlen. Dens slags kan i al fald gøre mig lykkelig. I det mindste for en stund.
 
© Göran Rosenberg og Information
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",46.0,1. juni 2012,"Blandt de spørgsmål, lykkeforskerne forventes at kunne give os svar på, er: Hvorfor bliver vi ikke automatisk mere, men måske snarere mindre lykkelige, når økonomien vokser og levestandarden øges? For slet ikke at tale om spørgsmålet om, hvordan vi kan blive lykkeligere, når væksten tager af, og levestandarden falder. Det er blevet den fremherskende tendens for mange mennesker i den vestlige verden."
3494,/debat/2014/12/ti-spoergsmaal-top-toy,Ti spørgsmål til: Top-Toy,Ditte Jensen," Du har sagt, at Top-Toy's legetøjskatalog afspejler ligestillingen i samfundet. Hvordan det? I Sverige har vi en meget høj grad af ligestilling mellem kønnene. Det er for eksempel helt normalt, at en mand tager barselsorlov, præcis ligesom kvinder gør. I forhold til kønsneutralt legetøj vil vi ikke på forhånd bestemme, hvorvidt legetøjet skal sælges til en dreng eller en pige. Drenge og piger skal kunne lege med det samme legetøj. Det er det, vi viser. Så kan forbrugerne selv vælge, om de vil købe det eller ej.
Men hvordan ændrer jeres kataloger på forestillingen om, at geværer er drengelegetøj og dukker er pigelegetøj? Den her kampagne går jo ikke ud på, at vi skal sige, at alle skal være lige. Det handler om, at vi ikke skal bestemme, hvem der skal købe vores varer. Det er op til forbrugerne selv.
Er barmfagre, lyserøde Barbier og steroidestore actionmænd et udtryk for ligestilling? Det kan jeg ikke udtale mig om. Det er nogle valg, legetøjsproducenterne har taget. Vi forsøger at gøre vores butikker og vores kataloger så ligestillede som muligt, men vi kan ikke gå til Martel, som er en af verdens største legetøjsproducenter, og fortælle dem, hvordan legesagerne skal se ud. Vi er en meget lille spiller på et stort legetøjsmarked. Vi har ingen indflydelse på de store producenter.
Men bør I ikke spørge jeres producenter, om de kan lave lyserøde geværer og mandlige sminkehoveder, hvis I virkelig ville ændre legetøjsstereotyperne? Det kan jeg ikke svare på. Vi er kommet meget langt i vores arbejde, og vi er kommet et skridt på vejen. Vi synes, det vi har gjort fungerer godt, og vi får mange positive tilbagemeldinger fra vores kunder.
Sælger i mere legetøj med de nye kataloger? Det er der mange, der spørger om. Jeg kan ikke svare på det, men jeg tror, at hvis vi ikke havde forandret kataloget, så havde vi solgt mindre.
Hvilke kunder retter den her form for markedsføring sig mod? Alle.
Men optager ligestillingsdebatten ikke forældrene mere, end den optager deres børn? Jeg forstår, hvad du mener. Men det første input til den her debat i Sverige var faktisk fra en klasse med tolvårige børn. De skrev til forbrugerombudsmanden, fordi de syntes, at vores katalog var alt opdelt mellem drenge og piger. Det er noget som mange svenske børn diskuterer i skolen. 
Hvad vil I gerne have, at henholdsvis børn og forældre får ud af at kigge i kataloget? At de synes, det er et interessant katalog med en masse sjove produkter, og som afspejler en mere tidssvarende måde at lege på, så de vælger at komme i vores butikker og køber vores produkter.
Er I ikke bare i gang med at eksportere en svensk debat til Danmark? Det kan jeg ikke udtale mig om. Det jeg kan sige er, at det helt klart er startet i Sverige og er stærkest i Sverige. Men jeg har talt med flest journalister fra Danmark. De svenske taler ikke om det her længere.
Modtager I klager over, at I er for svenske og politisk korrekte? Absolut. Dem, der klager, siger, at det er for politisk korrekt. Men det er en meget lille del af den feedback, vi får, der er negativ.
",1.0,22. december 2014,"Sælger i mere legetøj med de nye kataloger? Det er der mange, der spørger om. Jeg kan ikke svare på det, men jeg tror, at hvis vi ikke havde forandret kataloget, så havde vi solgt mindre."
237,/debat/2016/05/solidaritet-faaet-klang-tossegodhed,’Solidaritet har fået en klang af tossegodhed’,Søren Berggreen Toft," Kontanthjælpsloftet skønnes sammen med integrationsydelsen at sende cirka 11.800 mennesker under den fattigdomsgrænse, som den tidligere regering anvendte. Hele 7.000 af dem er under 18 år.
Det var meldingen fra beskæftigelsesminister Jørn Neergaard Larsen (V) i onsdags – mere end syv måneder efter at Socialdemokraternes Benny Engelbrecht havde spurgt regeringen, om flere børn bliver fattige som konsekvens af det såkaldt moderne kontanthjælpsloft.
Helle Christiansen, chef for Kirkens Korshær, havde forventet, at kontanthjælpsloftet ville gøre flere fattige:
»Vi har haft et kontanthjælpsloft før, og vi ved, at det øger fattigdommen,« siger hun til Information.
– Da kontanthjælpsloftet blev indført, skrev du i en kronik i Kristeligt Dagblad, at ’det er en politisk illusion, at fattigdom får mennesker i arbejde’. Hvad mener du med det?
»Det ironiske er, at regeringens egne beregninger viser, at kun ganske få af dem, der bliver ramt af kontanthjælpsloftet, kommer i arbejde.«
»Man skilter med, at man vil bruge viden og evidens. Men den evidens, vi har, viser altså, at det øger fattigdommen. Hvorfor så handle i direkte modstrid med det? Det kan jeg jo kun forklare med, at man er ude i en straffeekspedition, som skal tydeliggøre for mennesker, der er uden for arbejdsmarkedet, at de grundlæggende er uønskede. Det er en ideologi, som tager udgangspunkt i, at kun den, der har et lønnet arbejde, har værdi som menneske.«
– Regeringen anerkender ikke den tidligere regerings fattigdomsgrænse, men siger, at ’fattigdom i et velfærdssamfund er alt for komplekst et fænomen til, at det kan måles med én enkelt indikator’. Giver det overhovedet mening at tale om fattigdom i et velfærdssamfund som det danske?
»Ja. For fattigdom er relativt. Fattigdomsgrænsen betød, at vi kunne tale uideologisk om det, fordi vi kunne måle, om der var flere eller færre, der lå under den grænse. Men den nuværende social- og indenrigsminister afskaffede den som noget af det første. Det betyder, at vi nu er tilbage ved, at det er os, der arbejder med feltet, som hele tiden må gøre opmærksom på, at vi ser en stigning i antallet af fattige.«
Samfundets lukkede enklaver
Kirkens Korshær oplever, at mange af de borgere, der bliver hjulpet væk fra hjemløseherbergerne og ind i egen bolig, vender tilbage igen efter kort tid. Først til gaden og så til herberget. Mange føler en ensomhed og en formålsløshed ved at sidde alene i deres egen lejlighed, fortæller Helle Christiansen.
»Det er ikke bare en historie om manglende økonomi, men også om ensomhed og samfundets lukkede enklaver, hvor det er svært at komme fra det ene sted til det andet. Hvis man har et samvær på bænken eller på herberget, så er det jo det, man relaterer til.«
– Hvad mener du med ’samfundets lukkede enklaver’?
»Vi lever meget ghettoiseret i Danmark. Grundlæggende bosætter vi os sammen med nogen, der ligner os selv, og når vi skaber vores identitet, spejler vi os i hinanden. Men når vi vælger at bo, arbejde og gå i skole med nogen, der ligner os selv, så får vi også et tunnelsyn i forhold til, hvem der er de ’rigtige’ mennesker, og hvordan ’man’ skal være.«
»Det betyder, at vi grundlæggende ikke forstår, eller måske ligefrem ikke anerkender, at den andens helt anderledes liv også er et værdigt liv, som må påkalde sig respekt, og som man har lov at være i.«
– Hvorfor lever vi sådan?
»Jeg tror, det handler om tryghed. Ethvert menneske vil gerne være et sted, hvor man passer ind og føler sig accepteret. Det bliver en selvforstærkende mekanisme, hvor vi ikke lukker nogen ind, der ikke umiddelbart passer ind i vores komfortzone, og cirklen bliver mindre og mindre. Det gælder også de udsatte grupper. De har også en meget klar viden om, hvem der kan være indenfor, og hvem der ikke kan.«
– I forbindelse med din udnævnelse til chef for Kirkens Korshær betegnede du i 2010 over for netmediet Udfordringen samfundet som ’det post-solidariske samfund’. Hvad mener du med det?
»Over mange år har vi sat solidariteten i system via skatten. Men det politiske system – som jo afspejler befolkningen – ønsker ikke længere den udligning, som på tilnærmet solidarisk vis sørger for at overføre midler til de mest udsatte.«
»Gennem hele arbejderbevægelsens historie har solidaritet været et stolt ord at tage frem, men nu har det fået en klang af tossegodhed. Der har i det hele taget været nogle kreative ordmagere på den anden side af bordet, som har formået at nedgøre og latterliggøre sådan nogle, som tidligere har været holdt højt i hævd. Man kalder dem ’halalhippier’ og ’godhedskøbmænd’. Det er et virkelig stærkt ideologisk påvirkningsarbejde, for når sådan nogle ord kommer ud at leve, så er de rigtig svære at stoppe.«
– På den anden side af bordet vil mange måske mene, at vi har fået et mere frit samfund, hvor man i højere grad kan bestemme over sine egne penge og ikke skal påduttes holdninger om, hvad der er rigtigt og forkert. Tager de fejl?
»Et samfunds værdigrundlag skal helst være noget, vi so oder so er enige om, så alt ikke er til forhandling hvert fjerde år. Hvis vi taler om værdier i det danske samfund, vi kan kapitalisere på, så siger de kloge jo, at det er tilliden. Vi sparer rigtig mange penge på vores store tillid til hinanden, men den tillid baserer sig jo på lighed.«
»Der er en række konsekvenser, jeg ikke helt synes, bliver opvejet af en, i mine øjne, overfladisk frihed ved, at man får en lillebitte skattelettelse. Når udestuen eller det nye køkken er betalt, hvad er det så lige, der er blevet anderledes? Måske bliver en hel masse til gengæld sat over styr på den lange bane.«
’Hvorfor ikke løfte i stedet?’
Kontanthjælpsloftet blev sammen med den såkaldte 225-timers regel stemt igennem i marts med stemmer fra Venstre, Konservative, Liberal Alliance og Dansk Folkeparti og betyder, at der nu er en øvre grænse for, hvor meget man samlet kan modtage i offentlig forsørgelse.
Ifølge regeringen vil det skabe et større incitament for kontanthjælpsmodtagere til at tage et arbejde. Men den køber Helle Christiansen ikke:
»Vi ved, at der er mange andre problemer end arbejdsløshed på spil her, for eksempel fysisk og psykisk sygdom. Beskæftigelsesministeren siger, at det ikke var meningen, at nogen skulle være parkeret, som det nu hedder, på kontanthjælp. Nej, men de er jo ikke blevet tilbudt andre løsninger,« siger hun.
»Et af de problemer, vi også bliver nødt til at se i øjnene, er, at der kommer flere udsættelser af udsatte familier. Det gjorde der også under det tidligere kontanthjælpsloft, som jo endda ikke var helt så hårdt som det her. Er det virkelig det, vi vil? Jeg forstår ikke, at man med åbne øjne går ind og siger, at det vil vi gerne gøre for at vise, at det skal kunne betale sig at arbejde. Selvfølgelig skal det da det, men hvad med de mennesker, der ikke kan arbejde, eller som der ikke er arbejdspladser til?«
– Ifølge beskæftigelsesministeren er kontanthjælpsloftet ’ret og rimeligt over for de mange mennesker, der hver dag står op og går på arbejde’. Var forskellen mellem kontanthjælp og lavtlønnede job ret og rimelig inden kontanthjælpsloftet?
»Det kan da godt være, at den ikke var det, men jeg undrer mig over, at man angriber den problematik fra neden. Hvis man gerne vil vise respekt for dem, der står op om morgenen og smører leverpostejmadder, så hæv da mindstelønnen i stedet. Jeg undrer mig i hvert fald over, hvorfor der kun bliver anført én løsning på det dilemma, hvis det da er et dilemma, nemlig at trykke de fattigste længere ned. Hvorfor ikke løfte i stedet?«
– Har vores syn på samfundets svageste ændret sig?
»Ja, det tror jeg. Svaghed påkalder sig ikke nødvendigvis et ønske om at hjælpe. Det påkalder sig også foragt og afvisning. Hvis man på forskellige måder stikker ud i familien, gadebilledet eller lokalsamfundet, er der måske snarere en trang til at rykke længere væk end til at rykke nærmere.«
»Man skal selvfølgelig passe på med at romantisere fortiden. Men der skal være en pligtfølelse i os, der er stærkere end angsten, hvor vi siger, at der er noget her, vi kan gøre bedre, og så skal vi stå sammen om at løse den opgave.«
– Hvorfor tror du, det menneskesyn har ændret sig?
»Jeg tror, det er mange små påvirkninger. Hvor socialpolitikken for eksempel fra K.K. Steincke og frem har bestået i at gå ind og bistå det enkelte menneske der, hvor det er, synes jeg, der er sket et væsentligt skifte ved, at socialpolitik i dag er blevet beskæftigelsespolitik.«
»Jeg synes, at denne her konsekvente, vedholdende, næsten papegøjeagtige gentagelse af, at du er ikke noget, hvis du ikke er i arbejde, og du må se at komme i arbejde, for så bliver alt godt, og du bliver et værdigt medlem af samfundet, den udhuler grundlæggende vores værdighed som mennesker ved bare at være dem, vi er. For i dag er du altså først noget, når du har et arbejde.«
– Er sandheden ikke, at det er urealistisk i dag at tale om solidaritet på samme måde som i f.eks. 1960’erne, hvor der var et historisk økonomisk opsving?
»Solidaritet er jo ikke kun en økonomisk ting. Solidaritet baserer sig på hele tilgangen til hinanden. Det er i øvrigt i tider, hvor man synes, der er for lidt at gøre godt med, at værdierne skal stå deres prøve. Regnvejrsdage hører også med i et samfund, og vi skal vel ikke ændre vores værdier, fordi økonomien ser anderledes ud?«




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",20.0,13. maj 2016,"»Ja. For fattigdom er relativt. Fattigdomsgrænsen betød, at vi kunne tale uideologisk om det, fordi vi kunne måle, om der var flere eller færre, der lå under den grænse. Men den nuværende social- og indenrigsminister afskaffede den som noget af det første. Det betyder, at vi nu er tilbage ved, at det er os, der arbejder med feltet, som hele tiden må gøre opmærksom på, at vi ser en stigning i antallet af fattige.«"
3351,/debat/2015/01/terror-hjertet,Terror i hjertet,Tine Byrckel," Da jeg forleden gik forbi et lillebitte kontor for det kommunistiske parti i pariserforstaden Malakoff, var hele vinduet dækket af en kæmpeplakat med ordene »JE SUIS CHARLIE«.
Jeg havde fulgt mine børnebørn i skole. Den mellemste på seks år var kravlet ind under dynen til mig om morgenen, og hun hviskede i vintermorgenmørket:
»Du er journalist, er du ikke?«
»Jo.«
»Ligesom dem, der blev skudt? Nå, nej, de var også tegnere,« rettede hun sig selv. »Tænk at skulle dø, bare fordi man har tegnet en tegning.«
Var børnene blevet skånet for nyheden om den brutale nedskydning af 12 mennesker den 7. januar, måtte der forklaringer til dagen efter. Der var et minuts stilhed klokken 12 i hele Frankrig. Også i skolerne.
Dagen efter fortsatte drabene, denne gang blot et par kilometer fra ungernes skoler. Faktisk var det tilfældigt, at det ikke var politiet fra Malakoff, der nåede frem til skudscenen ved Montrouge. Det snakkes der meget om i Malakoff.
Der er igen terror i Paris. Denne gang islamisk. Men plakaten i kommunistpartiets vindue fik mig til at tænke på dengang, jeg første gang befandt mig i lysenes by. Det var sidst i 1970’erne, jeg var i sommerferien sluppet ud af Jylland på en fotomodelkontrakt. Dengang var alle på vagt. Der var den højreekstremistiske terrorgruppe Charles Martel, der kæmpede mod afkoloniseringen af Algeriet. De begik i 1973 et attentat i Marseille – med fire døde og 22 sårede – og var stadig aktive med attentater mod algeriere overalt i Frankrig.
Det ekstreme venstre spredte også terror, især terroristen Carlos. Han sprængte en bombe i en butik ved Saint Germain i 1974 i palæstinensernes navn. To døde og 34 blev såret. Palæstinenserne var også selv aktive. Attentater var nærmest en månedlig foreteelse. At komme til Paris fra en dansk provinsby var at komme til en by i krigsstemning med bevæbnede soldater i gaderne.
Efter studentereksamen boede jeg et år i Paris igen. Jeg havde taget to kilo på og pendlede til Tyskland for at være mädchen i Brigitte og kataloger som Quelle. Rote Armee Fraktion truede tysk kapitalisme, og man blev kropsvisiteret på vej ind i de store koncerners bygninger. Bader-Meinhofbanden var på alles læber.
Jeg rejste tilbage til Danmark for at læse filosofi. Havde besluttet, at verden var absurd.
Nu skal man ikke tro, at stemningen på universitetet var fordømmende over for terrorisme. Det blev fortsat diskuteret, hvorvidt væbnet kamp var det rette middel til samfundsomvæltning. Stillede nogen sig op og bad en samlet venstrefløj tage afstand til røde terrorister rundt om i Europa, blev de overhørt. Til gengæld blev jeg stillet til regnskab for mit arbejde for kapitalen. Det var ildeset at være model.
Kort før jul sidste år befandt jeg mig på julegaveindkøb i den store Fnac-boghandel på Rue de Rennes sammen med min ældste søn. Overfor ligger nu en Zara-tøjbutik. Jeg spurgte, om han kunne huske dengang, der lå en Tati? For i 80’erne var jeg atter tilbage i Paris, jeg skulle studere strukturalisme og kærlighed. Boede på Montparnasse, vi fik to børn udover min mands medbragte.
Tati var en af de første outlet-butikker med alt muligt tøj og skrammel. Jeg købte bunkevis af Star Wars-figurer for en slik og havde min faste gang der for at finde kravledragter og små T-shirts.
Og ja, han kunne huske det. Han kunne huske braget, dengang bomben blev sprængt. Der var syv døde og 45 sårede. Det var midt i bølgen af bomber i stormagasiner mellem 1985 og 1986, hvor i alt 13 blev dræbt, og 300 blev såret. Det var vist Hezbollah. De ville have befriet libanesiske fanger.
En måned efter sad jeg med min mand på restaurant La Coupole. Det var en af de første gange, vi var på restaurant efter fødslen af den sidste. Vi hørte skud. 100 meter derfra på Boulevard Edgar Quinet blev Renault-direktøren George Besse dræbt af Action Directe.
Vi flyttede til en forstad. Paris føltes truende, men også forurenet. Det var ikke en af de dyre forstæder. Vi vidste ikke dengang, at det var en af dem, hvor der senere skulle opstå optøjer. I ghettoområderne var der al mulig grund til at ophobe bitterhed. Men det er en anden historie. Eller er det?
Tine Byrckel er kulturskribent, filmskaber og psykoanalytiker. Hun er bosat i Frankrig.
Klummen er udtryk for skribentens holdning




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,16. januar 2015,"Vi flyttede til en forstad. Paris føltes truende, men også forurenet. Det var ikke en af de dyre forstæder. Vi vidste ikke dengang, at det var en af dem, hvor der senere skulle opstå optøjer. I ghettoområderne var der al mulig grund til at ophobe bitterhed. Men det er en anden historie. Eller er det?"
6056,/debat/leder/2013/12/loegnen,Løgnen,Christian Jensen," 
	Tilfældet Morten Bødskov bør tjene som advarsel mod den politik, han efterlader. Han faldt på en løgn over for Folketingets Retsudvalg, men hans embedsperiode som justitsminister står tilbage som symbol på en forvaltning, et demokratisk samfund ikke er tjent med.

	Morten Bødskov var magthaveren, der satte ministres muligheder for at arbejde i det skjulte over offentlighedens krav på indsigt i magtens udøvelse.

	Argumentet var, at i et moderne demokrati er det nødvendigt for ministre – med Bødskovs egne ord – at have et ’frirum’, et særligt ’fortroligt rum’.

	Inde i dette rum skal ministrene med embedsmænd og på sikker afstand af offentligheden kunne tilrettelægge den politiske linje og forberede nye love.

	Udøvelse af magt i lukkede rum. Hm … det lugter ikke godt, lød kritikken, men ingen grund til bekymring, beroligede Bødskov, når han forsvarede regeringens nye offentlighedslov. Befolkningen kan have tillid til, at regeringer i et af verdens mindst korrupte lande regerer efter de højeste moralske standarder.

	Og – som Morten Bødskov formulerede det i et brev til sine partifæller i april i år – »der findes naturligvis fortsat en lang række kontrolmuligheder (…). Det gælder for eksempel Folketinget.«

	Morten Bødskov havde på det tidspunkt for længst fortalt den løgn til netop Folketingets Retsudvalg, der i går kostede ham jobbet. Justitsministeren er på den måde paradoksalt nok fældet af løgne konstrueret i noget, der minder om det ’frirum’, han mener, vi andre sagtens kan have tillid til.

	Ingen lov kan forhindre ministre i at lyve, og Morten Bødskov blev i går først og sidst fældet af en løgn, han var alt for længe om at indrømme.

	Det var således løgn, da han via udvalgets daværende formand, Anne Baastrup (SF), over for Folketingets Retsudvalg begrundede aflysningen af udvalgets Christiania-besøg med et afbud fra daværende politidirektør i København, Johan Reimann. Løgnen skrev han også i en redegørelse 19. november, og han gentog den senest i denne avis fredag i sidste uge.

	Men aflysningen skyldtes i virkeligheden en konkret sikkerhedsvurdering fra PET, der ifølge Morten Bødskov advarede om forhøjet risiko for optøjer, stenkast og kanonslag, hvis retsudvalget med deltagelse af Pia Kjærsgaard troppede op i fristaden. Den konkrete trusselsvurdering oplyste Morten Bødskov om under sin sidste embedsgerning: Et samråd med medlemmerne af det retsudvalg, han havde løjet op i ansigterne af årsager, der fortsat fortoner sig i tåger.

	Enhedslisten valgte imidlertid i en pause at trække stikket til såvel samråd som justitsministerens fremtid med en uomgængelig mistillidserklæring. En række spørgsmål vil derfor formentlig forblive ubesvarede.

	Hvorfor kunne Morten Bødskov i fortrolighed fortælle Anne Baastrup om trusselsvurderingen, når resten af retsudvalget – herunder hovedpersonen selv – ikke kunne få den oplysning? Selvfølgelig kan en generel trusselsvurdering formidlet i fortrolighed til et folketingsudvalg ikke kompromittere PET’s specifikke arbejde på Christiania.

	Morten Bødskov forsikrer på vej ud af ministerkontoret, at han har lært af denne sag.

	»Jeg har lært, at når I (retsudvalgets medlemmer, red.) ikke kan få den reelle forklaring, skal I slet ikke have nogen forklaring,« sagde han under samrådet.

	Altså mener landets nu forhenværende justitsminister ikke, at han i stedet for løgnen skulle have fortalt så meget af sandheden, som det nu var muligt. Nej, i stedet for løgnen ville han – med egne ord – »klare det med at sige ingenting«.

	Der er mange grunde til, at Danmark fortjener en ny justitsminister. Men tilbage står den lukkethedens doktrin, formuleret i den nye offentlighedslov, der baserer sig på den tillid til ministre, Morten Bødskov appellerede til, men som han ikke selv var værdig til.

	Hvordan regeringen har tænkt sig, at befolkningen skal genetablere den tillid, har vi endnu til gode at se. Og her rækker det ikke med udskiftning af en minister. Her er det selve politikken, der skal saneres.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",50.0,11. december 2013,En artikel pr. redaktion - sendt til jer hver søndag
9363,/debat/2012/08/lade-facebook-forudsige-fremtidige-forbrydelser,Skal vi lade Facebook forudsige fremtidige forbrydelser?,Evgeny Morozov," Takket være ny computerteknologi tegner politiets fremtid lys – og ikke kun fordi de kan google mistænkte. To andre endnu ret ubemærkede tendenser vinder frem og gør politifolkenes arbejde lettere og mere effektivt. Men de rejser også delikate spørgsmål om privatlivets fred og de borgerlige frihedsrettigheder.
For det første omkonfigureres politiarbejde efter big data-principper. Tankegangen er, at en større og dybere analyse af oplysninger om tidligere forbrydelser, der kombineres med avancerede algoritmer, kan forudsige fremtidige forbrydelser. Metoden kendes som ’forudsigende politiarbejde’ (predictive policing), og selv om den kun har været praktiseret i et par år, taler insidere om »en revolution inden for politiarbejde«.
Politiet i Los Angeles bruger nu i stor stil software kaldet PredPol. PredPol analyserer de seneste års kriminalitetsstatistikker, opdeler så patruljeområdet i mindre zoner og beregner de tidligere forbrydelsers udbredelse og hyppigheden inden for disse. På dette grundlag adviserer det betjentene om forbrydelser, der kan være undervejs i disse zoner og hvor og hvornår.
Fordelen ved fremgangsmåden er selvfølgelig, at det er bedre at forhindre en forbrydelse, før den sker end at skulle efterforske den, når den er sket. Så selv om patruljebetjentene ikke nødvendigvis pågriber flere kriminelle på fersk gerning, kan deres tilstedeværelse på rette tid virke afskrækkede på potentielle forbrydere.
Fem distrikter af LAPD, der benytter programmet, har kunnet se deres lokale kriminalitet falde med 13 procent. Politiet i Santa Cruz, der også bruger PredPol, har registreret 30 procent færre indbrud.
Betjent Facebook
Hvis sådanne ’forudsigelser’ lyder bekendte, er det, fordi metoden er inspireret af internetvirksomheder som Amazon, der har udviklet en unik evne til at gennemskue de specifikke grupper i deres kundebase og profilere deres indkøbsmønstre, således at det bliver muligt ikke bare at forudse, men også påvirke kundernes fremtidige adfærd. Tilsvarende kan lignende algoritmer fortælle politiet, hvor ofte – og hvor og hvornår – der igen vil ske visse typer forbrydelser.
Men læg mærke til, at offentligheden ikke har mulighed for at tjekke Amazons algoritmer. De er uigennemsigtige og ikke genstand for ekstern kontrol. Amazon hævder, at hemmeligholdelsen er nødvendig for at forblive konkurrencedygtige, og det skal nok passe.
Men det argument har ingen gyldighed for politiarbejde: Hvis ingen kan tjekke de algoritmer, som den prædiktive politiovervågningssoftware opbygges efter, har vi heller ikke mulighed for at vide, hvilke mulige fordomme og diskriminerende praksisser der indbygges i dem af de private softwarefirmaer, som udvikler dem.
Derudover findes endnu en ny tendens, der kan gøre politiets arbejde endnu lettere og med endnu mere kontroversielle resultater. Virksomheder som Facebook bruger i stor stil algoritmer og big data til at forudsige, hvilke brugere der kan begå forbrydelser. Det virker, som følger: Ved at overvåge visse adfærdsmæssige spor – skriver brugeren f.eks. kun til personer under 18, er de fleste af brugerens kontakter kvinder, er der hyppig forekomster af ord som ’sex’ eller ’date’ – kan Facebooks prædikative systemer markere visse brugere som mistænkelige nok til, at dets medarbejdere kan se nøjere på hvert enkelt tilfælde og om fornødent tippe politiet om dem. Reuters rapporterede for nylig om, hvordan Facebooks prædikative algoritmer fangede en midaldrende mand, der chattede om sex og arrangerede et møde med en 13-årig pige. Politiet tog kontakt til teenageren, overtog hendes computer og pågreb manden. Og det er ikke kun algoritmer – Facebook trækker også på arkiver af virkelige chats.
Mistænkt i god tid?
Nu er det måske svært at opponere imod metoder, som kan forhindre seksualforbrydelser imod børn. Men læg mærke til, at Facebook kan udføre mange andre politiopgaver: Opdage potentielle narkohandlere, identificere potentielle ophavsretovertrædere og finde frem til ballademagere som dem, der deltog i sidste års optøjer i Storbritannien.
Selvfølgelig afsøger politiet allerede sociale netværkssider for at finde tegn på anslag imod lov og orden. Men i modsætning til Facebook ser de ikke hele billedet: Private chats og ’tavse’ handlinger – hvilke links, der bliver klikket på, hvilke sider der åbnes og så videre – er usynlige for politifolkene. Men ikke for Facebook, så Facebooks prædikative magt er meget større end politiets. Og hvor politiet kun kan få adgang til en persons private data med en dommerkendelse, kan Facebook se sine brugeres data, når det vil. Set fra politiets synsvinkel kan det ligefrem være en fordel at lade Facebook gøre alt det beskidte arbejde, da Facebooks undersøgelser ikke behøver at gå gennem retssystemet.
Med tilstrækkeligt store datamængder og de rette algoritmer vil de fleste af os kunne virke mistænkelige i en eller anden grad. Og hvad nu hvis Facebook melder os til politiet – før vi har begået noget kriminelt?! Vil vi som figurer i en Kafka-roman stå uforstående over for, hvori vores forbrydelse egentlig består og skulle bruge resten af vores liv på at rense vores ry? For hvad nu hvis algoritmerne er forkerte?
 
 
Evgeny Morozov forsker i nye teknologiers sociale implikationer ved Stanford University © Evgeny Morozov og Information. Oversat af Niels Ivar Larsen
",17.0,15. august 2012,"Nu er det måske svært at opponere imod metoder, som kan forhindre seksualforbrydelser imod børn. Men læg mærke til, at Facebook kan udføre mange andre politiopgaver: Opdage potentielle narkohandlere, identificere potentielle ophavsretovertrædere og finde frem til ballademagere som dem, der deltog i sidste års optøjer i Storbritannien."
9833,/debat/leder/2012/06/villys-standarder,Villys standarder,Christian Jensen," »Vi skal tage utvetydigt afstand fra tortur under alle former, i alle lande. Et sådant krav må være en minimumstandard.«
Så sandt, så sandt. Ordene er skrevet af Villy Søvndal i 2007, men han har tilsyneladende siden svedt dem ud. Konstatere må vi i hvert fald, at han i dag på det groveste svigter sine egne standarder.
Villy Søvndal skal selvfølgelig ikke gøres ansvarlig for den borgerlige regerings fangepolitik. Men som udenrigsminister bærer han et hovedansvar i det påtrængende oprydningsarbejde efter de mange løgne og fortielser, denne avis løbende har været med til at blotlægge.
Villy Søvndal må derfor være den første til at kræve svar på, hvordan i alverden Udenrigsministeriet kunne finde på at udlevere lister med navne på torterede irakiske fanger til de irakiske myndigheder. Disse fanger løb i forvejen en stor personlig risiko ved i 2004 at fortælle en dansk delegation om det irakiske politis mest anvendte torturmetoder.
Vores tak var altså at stikke dem, vi burde have beskyttet.
Nogen ’utvetydig afstandtagen fra tortur i alle former’ kan det ikke kaldes. Snarere en indirekte opfordring til at fortsætte mishandlingerne. Om der er tale om almindeligt amatørarbejde eller om misforstået loyalitet over for de irakiske myndigheder vides endnu ikke. Og Udenrigsministeriet vil ikke svare på Informations spørgsmål i sagen.
Hvordan kan Villy Søvndal leve med den afgrundsdybe distance, der er mellem hans egen minimumstandard fra 2007 og hans handlinger i dag? Er Villy Søvndal blevet komplet skamløs? Vi kan ikke tro det.
Derfor må han nu sætte sig igennem over for sit eget ministerium, selv om der måtte være en uvilje i departementet mod at se sig selv kritisk efter i sømmene. Men der er ingen vej udenom. Det er ikke i orden at parkere denne sag i det årelange kommissionsarbejde om Irak-krigen, som Villy Søvndal foreløbig har forsøgt. Villy Søvndal må tage sine egne standarder alvorligt og give svar. Nu! Ellers kan ingen tage ham alvorligt.
",4.0,6. juni 2012,"Derfor må han nu sætte sig igennem over for sit eget ministerium, selv om der måtte være en uvilje i departementet mod at se sig selv kritisk efter i sømmene. Men der er ingen vej udenom. Det er ikke i orden at parkere denne sag i det årelange kommissionsarbejde om Irak-krigen, som Villy Søvndal foreløbig har forsøgt. Villy Søvndal må tage sine egne standarder alvorligt og give svar. Nu! Ellers kan ingen tage ham alvorligt."
2316,/debat/2015/06/facebook-giver-foelelsen-vaere-bagud,’Facebook giver mig følelsen af at være bagud’,Mads Bak," KRONIK – Sammenligningens tidsalder begyndte på Facebook. Det var cirka en måned efter, at jeg var blevet færdig på Øster Farimagsgade folkeskole. Jeg var lige blevet optaget på Oure Efterskole på Fyn i 10. klasse på fodboldlinjen. Flere af mine venner oprettede også deres facebookprofiler i den periode, og der gik ikke længe, før det var mere end dobbelt så populært at have en profil på Facebook, som det i dag er at træne i fitnesscenter.
Jeg var én ud af kun tre fra min folkeskole, som ikke tog direkte i gymnasiet, og det gjorde mig nervøs. Tanken om, at det var fuldstændig vanvittigt at tage et år på efterskole og fyre den af, når alle mine venner skulle i gymnasiet og blive kloge, kørte rundt i mit hoved. Jeg var meget i tvivl om mit valg. Men jeg glædede mig også rigtig meget, og snart var sommeren slut, da jeg sad i bilen med min mor og far på vej til Fyn.
Der gik ikke mere end én uge, før jeg havde fordoblet antallet af venner på Facebook. Jeg lagde billeder ud fra sodavandsfester, hvor jeg spillede smart sammen med mine nye venner. Jeg følte mig som en konge.
Tvivlende sodavandskonge
Problemet var bare, at mine gamle folkeskolevenner også lavede facebookopslag, som handlede om deres nye liv. Og jeg kom igen i tvivl om det her efterskolehalløj. Det var ikke nok for mig at have det godt. Jeg kunne ikke lade være med at tænke på, om jeg var bagud.
På Facebook kunne jeg også se, at mine gamle venner selvfølgelig stadig hang meget ud sammen. Det bekymrede mig, at jeg ikke havde mulighed for at være med. Ville jeg nu miste mine københavnerdrenge, fordi jeg boede et år på Fyn?
Tiden fløj af sted, og pludselig skulle jeg forholde mig til, hvilket gymnasium jeg ville gå på. Jeg søgte ind på Metropolitanskolen, fordi jeg havde mange venner, som gik der, og de virkede til at være oppe at køre over det gymnasium. Tre måneder senere fik jeg en e-mail, hvor der stod, at jeg var kommet ind. Sådan. Men jeg var ikke den eneste, som var kommet ind på et gymnasium. På Facebook jublede mine venner over, at de var kommet ind på Christianshavn, Øregård, Rystensteen, Ørestad osv. Pludselig fik jeg en fornemmelse af, at Metropolitanskolen var et forkert valg for mig. Jeg elskede film og tv, og på Ørestad kunne jeg jo blive undervist i mediefag af eksperter på området!
Men det blev Metropolitanskolen. Jeg havde tre fremragende gymnasieår.
Huer i mit newsfeed
Imens jeg gik dér, begyndte folk på min alder at få kærester. Halvdelen af mine venner var i et forhold, da jeg gik i 2.g. På det tidspunkt havde jeg aldrig selv haft en kæreste. Det var svært at få sådan en, når det for mig handlede om, hvor mange piger jeg kunne nå at kysse med på en weekend. Sådan en fyr vil piger nemlig ikke være kæreste med. Men da flere og flere af mine venner fik kærester, begyndte jeg pludselig at få det dårligt med mine weekendtriumfer. Jeg tænkte, at jeg burde tage mig sammen og få en kæreste i stedet. Det fik jeg så, og det var en kæmpesejr at have stående på Facebook. Jeg var ligesom mine venner! »Mads Bak er i et forhold«. Bum!
Det blev forår, og jeg skulle til at have sommerferie. Pludselig dukkede den ene vogn efter den anden op på min Facebook-newsfeed. De var proppet med unge drenge og piger med studenterhuer, konfetti og stjernekastere, og det virkede til, at de havde det en del federe end jeg. Mine københavnerdrenge fra folkeskolen var nu fuldstændig fri. Det kunne jeg også have været, hvis jeg ikke var taget på den åndssvage efterskole. Men det havde jeg nu engang gjort, så jeg måttet vente et år med at få hue på.
I løbet af det år så jeg billeder og videoer fra Cambodja, Argentina og Rio de Janeiro i mit newsfeed. Mine facebookvenner sprang ud fra flyvere og drak 100 bajere på Copacabana, imens de hørte erotisk musik.
Så da jeg blev student, skulle jeg også have et sabbatår, så jeg kunne komme af sted til Ghana i fire måneder og være frivillig fodboldtræner.
Nu var mine københavnerdrenge i gang med deres andet sabbatår. De arbejdede som pædagogmedhjælpere i vuggestuer. Det satte min efterskolebeslutning i perspektiv, og jeg tænkte, at det da var federe at have været på Oure end at have to sabbatår for at arbejde som pædagog. Selv om det selvfølgelig er smag og behag. De sagde i hvert fald alle sammen op og søgte ind på en uddannelse samme år.
’Mads Bak læser nu på KU’
Så det gjorde jeg også. Selv om jeg ikke på nogen som helst måde anede, hvad jeg havde lyst til at læse … udover jeg syntes, det lød blæret at sige, at jeg læste på Københavns Universitet. Så jeg trak et nummer i universitetets tombola og søgte ind på kommunikation & IT … og da jeg kom ind, gik der ikke et minut, inden det stod på Facebook: »Mads Bak læser nu Kommunikation & IT på Københavns Universitet.« Blæret! Men er det lige så blæret som at sige, at man læser statskundskab, jura, filosofi eller medicin på Københavns Universitet, hvilket mange af mine andre facebookvenner pludselig gjorde? Det var det jo ikke.
Jeg blev imidlertid glad for mit studie, og jeg klarede de to første semestre uden problemer. Jeg lærte, hvordan man kan få mennesker og digitale medier til at spille lige så godt sammen, som Andy Cole og Dwight Yorke gjorde i 1998-1999-sæsonen, da Manchester United vandt The Treble i fodbold. Og jeg fik en sommerferie på cirka tre måneder, hvor der stod øl, fisse og Roskilde Festival på menuen.
Tredje semester begyndte, og jeg var klar. Det troede jeg i hvert fald. Der gik ikke mere end to måneder, før jeg så på Facebook, at cirka halvdelen af mit hold havde fået et studiejob. Jeg havde ikke engang overvejet at lede efter et. Jeg er født med en guldske i munden, så jeg har aldrig sådan rigtig prøvet at mangle penge. Ikke engang selv om jeg bor alene i en lækker lejlighed på Sankt Hans Torv. Men det drejede sig jo ikke kun om penge for mine studiekammerater, hvilket jeg ikke havde forstået. Man får jo et studiejob, fordi det ser blæret ud på CV’et! Så det skulle jeg selvfølgelig også have.
Tag en ’schlapper’
I øjeblikket er jeg i gang med fjerde semester, og jeg er på Facebook mere end nogensinde før. Jeg sidder hver dag ude på KUA for at skrive en eksamensopgave, som jeg skal aflevere lige om lidt. I dag har jeg som altid brugt halvdelen af tiden på Facebook, hvor jeg har set på forskellige opslag og billeder af mine venner, som har afleveret deres bacheloropgave i dag. De drikker champagne, og de skal garanteret i Kødbyen i aften for at danse og drikke gin og tonics. Det må være det gode liv. Det har jeg ikke. Jeg har til gengæld en aftale med min makker om at mødes i morgen klokken 09.00 på Københavns Universitet på Amager. Hvis jeg bare havde droppet det sabbatår, ville jeg også have afleveret min bacheloropgave i dag og have det gode liv. Ligesom mine facebookvenner.
En anden tilgang til livet kunne selvfølgelig være, at jeg prøver at indse, at græsset ikke altid er grønnere på den anden side. Det gode liv sker her og nu, så det handler om at være til stede i det. Og ta’ en schlapper. Holde hovedet koldt som dagen kommer, som rapperen Sivas synger. Ja ... Det må være det gode liv.
Mads Bak er studerende ved Københavns Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",12.0,20. juni 2015," KRONIK – Sammenligningens tidsalder begyndte på Facebook. Det var cirka en måned efter, at jeg var blevet færdig på Øster Farimagsgade folkeskole. Jeg var lige blevet optaget på Oure Efterskole på Fyn i 10. klasse på fodboldlinjen. Flere af mine venner oprettede også deres facebookprofiler i den periode, og der gik ikke længe, før det var mere end dobbelt så populært at have en profil på Facebook, som det i dag er at træne i fitnesscenter."
8410,/debat/2012/12/laeserbreve-1,Læserbreve,Informations Webredaktion," Redaktør tager fejl
Nils Enrum, Virum
Chefredaktør Christian Jensen kalder det i lederen 22. december »anerkendelsesværdigt«, at befolkningen er parat til at opgive velerhvervede velfærdsgoder for at skabe balance på statens regnskab.
Her tager chefredaktøren for en gangs skyld fuldstændigt fejl. Det anerkendelsesværdige er at kæmpe for at bevare velfærdsgoderne, selv om statsregnskabet viser underskud.
Husk, at det er recessionen som er skyld i underskuddet, og ikke omvendt. Før recessionen havde Danmark både overskud på statsfinanserne og en dagpengeperiode på fire år.
 
Luk huller i skatteloven
Jens Mose Pedersen, Lyngby
Nogle opfordrer til boykot af virksomheder, som ikke betaler selskabsskat, hvad vi nu alle kan se af de åbne skattelister. Det er en helt forkert fremgangsmåde efter min mening. Skattebetaling skal ikke være et spørgsmål om moral, men om jura.
Hvad der derimod er vigtigt, er at vi som vælgere og dermed vores politikere får øjnene op for, at vi har en skattelovgivning, som gør det muligt for selskaber helt legalt at undgå at betale selskabsskat.
Det, som skal være svaret herpå, er i stedet at få lovgivningen ændret, så det ikke er muligt for selskaberne at undlade at bidrage til vores samfund. Men det skal være en juridisk pligt og ikke en moralsk.
 
Antorini svigter de stærke børn
Merete Riisager, børne- og undervisningsordfører, Liberal Alliance
Undervisningsminister Christine Antorini (S) skriver i sin kronik 20. december, at skolereformen sandelig også er for de stærke børn. Heldagsskole er i ministerens optik godt for alle børn, og de stærke er med til at løfte de svagestes faglige niveau.
Med andre ord er det, ministeren har med i posen til de stærkeste elever, at de får inddraget en stor del af deres fritid, og at de får ansvaret for at løfte det faglige niveau for de resterende elever. Det er svært at forestille sig en dårligere aftale for de stærke elever.
Det er på sin plads at huske ministeren på, at heldagsskolen er et ideologisk projekt, der ikke er fagligt underbygget, og at argumenterne for at inddrage elevernes fritid derfor er meget tynde. Og så kan det under ingen omstændigheder være børns ansvar, hvilket fagligt niveau andre børn opnår.
De svageste elever skal undervises af dygtige, ansvarlige voksne – ikke deres fagligt stærke klassekammerater.
 
Begmand til politiet
Leif Mentzel, København
Landsretten tilkendte for nylig over 500 af demonstranterne ved klimatopmødet i København i 2009, en erstatning på over 4 millioner.
Vi husker alle, hvordan et meget emsigt politi, der ved den såkaldte knibtangsmanøvre berøvede fredelige demonstranter deres frihed. Måske skulle man fra politisk hold overveje at ændre regler og lovgivning således, at erstatningsbeløbet skal komme direkte fra politiets egne kasser, når samme politi går så langt ud over egne beføjelser, at det tilsidesætter borgernes grundlovssikrede rettigheder til at kunne deltage i fredelige demonstrationer.
 
Overtro på skoleskemaet
Poul Milberg, Bagsværd
Forslaget om at skifte navnet på faget ’kristendom’ i folkeskolen ud med ’religion’ er et fremskridt. Men tag nu skridtet fuldt ud, og skift faget Kristendom ud med et faget ’overtro’.
Det giver langt mere konstruktive dialoger at tage udgangspunkt i det, der er fælles for alle religioner, om de historisk bygger på en medicinmands dragt og besværgelser eller er baseret på skriftligt materiale som Biblen eller Koranen eller på millioner af t-kanaler.
Det betyder et langt vigtigere værktøj til at forstå den på forskellige kategorier af overtro konfliktfyldte verden omkring os og de dermed skabte menneskelige lidelser
 
Folkekirke stadig relevant
Henrik Elming, Bagsværd
I Intermetzo 22.-23. december diskuterer Georg Metz konsekvenser af den vigende tilslutning til folkekirken, og han fremfører i den forbindelse, at en medlemsandel på under 75 procent vil indebære tvivl om folkekirkens eksistensberettigelse.
Tillad mig tre paralleller til sammenligning: Når vælgerdeltagelsen i et valg til Folketinget er omkring 80 procent, taler man om et skuffende resultat. Når deltagelsen til et kommunalvalg er omkring 65 procent, taler man om et forventeligt resultat.
Mange beklager den ringe tilslutning til partiernes vælgerforeninger.
Men ingen har vist endnu talt om at afskaffe folkestyret af disse årsager. Så mon ikke vi bør opretholde folkekirken lidt endnu, især i betragtning af alternativet: En eller flere løsrevne kirkeorganisationer, der hver især vil kæmpe for deres eksistens og dominans. Kampe i religionens navn har der allerede været alt for mange af.
 
Bødskov på afveje
Fadel Juanmiry, Brønshøj
Økonomisk incitament er hverken et bestikkende argument eller et stærkt grundlag for at tvangshjemsende en asylansøger til et land, hvor han/hun har forladt alt fra ejendom, familie, kontakt til venner og intet har at vende hjem til.
Mange af de herboende asylsøgere kommer fra lande, der har været og er fortsat hærget af borgerkrig og blodige konflikter. Derfor er det en grotesk samt en uansvarlig handling fra justitsminister Morten Bødskov (S), der nu prøver at motivere asylansøgere ved at tildele dem 20.000 kroner til at vende tilbage til deres hjemlande.
Morten Bødskov burde nøje overveje at undgå at begå den samme fejl, som den forhenværende regering begik ved at tvangshjemsende de irakiske afviste asylansøgere. Vi har selv valgt at gå i krig i de afviste asylansøgeres hjemlande, derfor er det helt grundlæggende også vores anliggende at sørge for de pågældende asylansøgeres sikkerhed, der kommer fra de pågældende lande.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,28. december 2012,E-mail *
12936,/debat/leder/2011/01/leder-krig-aftenkaffen,Krig til aftenkaffen,Charlotte Aagaard," »DANMARK er i krig, og det berører alle danskere enten direkte eller indirekte.«
Sådan lød TV 2s begrundelse for at rydde gårsdagens sendeflade og vise den prisbelønnede dokumentarfilm Armadillo garneret med både politi-kerdebat og interview med pårørende og soldater, eksperter og debattører.
Armadillo har allerede givet masser af biografgængere et usminket nærbillede af den blodige krig, vi deltager i. Men med gårsdagens tv-premiere rykker krigen for første gang helt ind til aftenkaffen, hvor den givet vil både fascinere og forskrække.
På forhånd håber TV 2, at Armadillo vil give anledning til en heftig debat om den danske krigsdeltagelse, som det skete, da filmen kom frem i forbindelse med Cannes-festivalen sidste år. Det seneste halve år er folkestemningen vendt, så et flertal af danskerne nu mener, at de danske soldater skal trækkes ud af Afghanistan inden for en overskuelig fremtid. Det har politikerne lyttet til, og i sin nytårstale kunne statsminister Lars Løkke Rasmussen (V) derfor præsentere det kompromis, som han agter at få Socialdemokraterne  og måske SF  med på i løbet af de kommende måneder.
Kompromiset går ud på, at Danmark  ligesom USA  skal påbegynde en symbolsk tilbagetrækning allerede i år. De soldater, der bliver tilbage, skal gradvist ud af kampzonen og i stedet bruge tiden på at træne den afghanske hær. Samtidig har regeringen for første gang sat en tidsfrist for, hvornår Danmarks deltagelse i krigen mod Taleban skal stoppe. Fra 2015 skal Danmark ikke længere have kampsoldater i Afghanistan, lovede Lars Løkke i sin nytårstale.
FORKLARINGERNE på stemningsskiftet hos befolkningen og blandt politikerne er flere.
Dels har krigstrætheden meldt sig hos alle NATOs medlemslande, og den negative holdning til krigen i resten af Europa smitter uden tvivl af  også på danskerne. Dels har Danmark haft relativt store tab: 39 dræbte og mere end 150 sårede soldater, hvoraf en stor del er blevet såret i løbet af det seneste år. Dels er glansbilledet af det Afghanistan, Danmark er med til at bygge op, krakeleret på grund af galopperende korruption, magtmisbrug og inkompetence hos det nye styre.
Og endelig er mediernes dækning af krigen generelt blevet mere kritisk. Og det er her, Armadillo kommer ind med sit brutale billede af krigens pris. Efter halvanden time i selskab med Mads og de andre Armadillo-drenge er det svært at bevare optimismen. Billedet af en krig, der ikke nytter, står tilbage på nethinden. En krig, hvor Taleban vinder frem trods danske ofre, hvor ingen tør samarbejde, og ungerne i bedste fald griner bag soldaternes ryg.
DET ER IMIDLERTID langtfra sikkert, at Armadillo igen vil skabe debat. Danmark er i valgstemning, og for de fleste danskere er den hjemlige økonomiske krise med arbejdsløshed, sparerunder og slukne dankort uendeligt mere nærværende end krigen i et fjernt og uforståeligt land. Det hører  i det hele taget til sjældenhederne, at valg handler om udenrigspolitiske emner, og her er Danmark ingen undtagelse.
Ingen af Folketingets partier har hidtil gjort sig blot den mindste anstrengelse for at få en diskussion i gang om Danmark som krigsførende nation, og på debatfronten er der stort set stille, bortset fra forfatteren Carsten Jensen, der bl.a. i Information argumenterer for en omgående tilbagetrækning.
Det kan i det hele taget undre, at vor tids største militære konflikt interesserer så lidt. Ifølge medieforsker Mark Ørsten kommer debatten i bølger, men går hver gang i sig selv igen på grund af den politiske konsensus. Fra højre til venstre er politikerne på Christians-borg enige om, at meget kunne være kønnere i Afghanistan, og at den militære indsats skal afvikles, så snart af- ghanerne kan holde skansen selv.
Hvornår det rette tidspunkt er, er de mindre enige om, men noget alternativ til den nuværende oprørsbekæmpelse og statsopbygning har end ikke den yderste venstrefløj fremlagt.
DET ER MÅSKE i virkeligheden den vigtigste grund til, at debatten om Afghanistan begrænser sig til et forstemmende »for-eller-imod-en-tilbagetrækning«.
Og Afghanistan-problemet er kompliceret, for hvordan bekæmper man en fjende, der bliver ved med at rekruttere på grund af fattigdom og fanatisme? Hvordan bekæmper man narkoøkonomien i et land, hvis største eksportvare er råopium? Hvordan dribler man uden om tidligere krigsherrer, formørkede mullaher, ultrakonservative stammeledere og korrupte embedsmænd i et land, hvor våben, religion og familieforhold er alfa og omega?
Hvordan opbygger man en hær og en politistyrke fra bunden i et land, hvor kun hver femte kan læse og skrive? Hvordan får man folk til at tro på demokratisering i et land, hvor den enkelte normalt ofres for fællesskabet, osv.? Der er ingen lette svar, men uden tvivl en masse interessante løsninger.
Lad os få dem på bordet og lade Armadillo give startskuddet til et kvalificeret bud på, hvad Danmark kan gøre for at få Afghanistan på fode igen  på en måde, som vi kan være bekendt, også i fremtiden. caa
",33.0,7. januar 2011,FORKLARINGERNE på stemningsskiftet hos befolkningen og blandt politikerne er flere.
3124,/debat/2015/02/putins-femtekolonne-europa,Putins femtekolonne i Europa,Yuriy Gorodnisjenko," Hvis verden skulle have lært én ting af de seneste måneders spændinger mellem Rusland og Vesten, ville det være, at den russiske præsident Vladimir Putins strategiske ambitioner og evner aldrig bør undervurderes. Det er i det lys, at Vesten bør se Putins seneste tilnærmelser til nogle EU-lande.
Putin tror måske virkelig, at det anti-russiske oprør i Ukraine sidste år var et direkte resultat af USA’s og EU’s indblanding – eller også tror han det slet ikke.
Men der kan ikke herske tvivl om, at han er bevidst om den rolle, som de europæiske idealer – og muligheden for EU-medlemskab – har spillet i motiveringen til kamp i Ukraine og i indskrænkningen af hans egne handlemuligheder.
Det folkelige ønske om at slutte sig til det europæiske fællesskab af demokratiske stater var en vigtig drivkraft bag de højreorienterede diktaturers sammenbrud i Grækenland, Spanien og Portugal i 1970’erne. Det spillede også en afgørende rolle i de kommunistiske regimers sammenbrud i Central- og Østeuropa efter Berlinmurens fald. Og det har helt sikkert bidraget til fordrivelsen af Ukraines præsident Viktor Janukovitj – en af Putins nøgleallierede – i 2014. Den europæiske models eksistens fortsætter med at inspirere og opmuntre dem, der ønsker gennemsigtig, demokratisk regeringsførelse i mange af de tidligere kommunistiske lande.
Der er ingen tvivl om, at Putin vil drage fordel af det, hvis EU dør. Så vil Europas tiltrækningskraft som model for demokratisk regeringsførelse være meget svækket. Lande, der aspirerer til EU-medlemskab, vil se andre steder hen. Nogle nuværende EU-medlemmer – f.eks. Ungarn, hvor EU-skepsissen og de uliberale holdninger allerede er udbredt – vil blive fristet til at følge Putins vej mod et autoritært styre. Og landene i den region vil være mere udsat for russisk pres og fristelsen til at søge russisk beskyttelse.
Det ved Putin, og det er grunden til, at Kreml har strakt hånden frem mod EU-skeptiske partier og grupperinger fra begge yderfløje i det politiske spektrum.
I nogle tilfælde har Rusland muligvis givet økonomisk støtte til disse grupperinger. I november erkendte Marine Le Pen, lederen af det højreorienterede Front National i Frankrig, at hendes parti havde fået et lån på 9 millioner euro fra en statsejet russisk bank.
Samtidig har russiske oligarker opkøbt europæiske aviser, blandt andet The Independent og The Evening Standard i Storbritannien samt France-Soir i Frankrig. Og den statsejede energigigant Gazprom har været mistænkt for at finansiere aktivisme mod fracking i Litauen og Rumænien.
Presset projekt
Putins bestræbelser bærer tilsyneladende frugt. På trods af de fortsatte spændinger mellem Rusland og Vesten – eller måske netop på grund af dem – nyder Putin bemærkelsesværdig støtte blandt europæiske intellektuelle og politikere.
Kremls fremstilling af opstanden i Ukraine som et fascistisk kup og af Ruslands indlemmelse af Krim og støtte til ukrainske separatister som et defensivt træk er blevet viderebragt af et tæt netværk af Putin-tilhængere – blandt andre ruslandseksperten Stephen F. Cohen fra Princeton University, den tjekkiske præsident Miloš Zeman, den ungarske premierminister Viktor Orbán, den tyske socialdemokrat Matthias Platzeck samt den hollandske højrefløjspolitiker Geert Wilders – og af medierne.
Putins fortælling kan minde om sovjetisk propaganda. Men det har ikke forhindret mange i at tage den til sig på et tidspunkt, hvor det europæiske projekt allerede er under stort stress på grund af den økonomiske krise på kontinentet. En værdikamp truer. I det ene ringhjørne står EU som repræsentant for demokrati, frihed, retsstaten og institutionaliseret internationalt samarbejde; og i det andet ringhjørne står Putin, der repræsenterer det autoritære, intolerance samt brugen af våbenmagt og trusler som udenrigspolitiske instrumenter.
Desværre gør den politiske elite i Europa ikke gør nok for at imødegå Moskvas anti-europæiske offensiv, der er inspireret af princippet ’del og hersk’. Det gælder ikke mindst i Berlin, hvor den tyske regering fortsat dikterer sparepolitik i eurozonen på trods af en anæmisk økonomisk vækst og stor arbejdsløshed.
Hvis Putin virkelig har sat sig for at ødelægge EU, er det den bedste måde at hjælpe ham på.
Europa har desperat behov for vækst, men det kræver dristigt lederskab fra EU’s vigtigste medlemsstat, Tyskland, og fra unionens vigtigste politiske leder, Angela Merkel.
Den tyske offentlighed må bringes til at forstå, hvad der er på spil – og hvorfor den nuværende kurs kan ende med at spille EU i hænderne på Putin.
Yuriy Gorodnisjenko er ukrainer og økonomiprofessor ved University of California, Berkeley
Oversat af Mads Frese
© Project Syndicate og Information 2015




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",4.0,19. februar 2015,Leave this field blank 
12669,/debat/2011/02/eu-afhaengig-diktatorens-graensekontrol,EU afhængig af diktatorens grænsekontrol,Martin Lemberg-Pedersen," »Et jordskælv under den politiske situation«,»bibelske proportioner«, »en folkevandring mod Europa«. Sådan lyder reaktionen fra den italienske indenrigsminister, Roberto Maroni, efter at flere tusinde tunesiske bådflygtninge den seneste uge er gået i land på øen Lampedusa.
Man må medgive, at Lampedusa udsættes for et uforholdsmæssigt stort flygtningepres, men der er dog grund til at være skeptisk, når flere europæiske medier kopierer hans retorik.
Maroni kommer fra det ultranationalistiske parti Lega Nord, der også har karakteriseret de tunesiske immigranter som terrorister samt anbefalet at sende italienske tropper til Tunesien for at forhindre tuneserne i at emigrere til Europa. Den italienske regering har således valgt en ekstremt restriktiv respons til den nordafrikanske emigration, hvilket understreges yderligere af, at Amnesty International rapporterer om, at den italienske kystvagt er begyndt at skyde mod tunesiske bådflygtninge for at få dem til at vende om.
En ukritisk overtagelse af Lega Nords skræmmebilleder er desuden problematisk, fordi den ignorerer, at EU bliver nødt til at tage en grundlæggende diskussion om unionens sammenbrudte grænsepolitik i Middelhavsregionen. Et sammenbrud, der begyndte, da Den Europæiske Menneskerettighedsdomstol i januar forbød tilbagesendelse af asylansøgere til Grækenland.
Kriminalisering
Forbuddet undergravede i realiteten den centrale antagelse i Dublin-konventionen om, at alle medlemslandes asylsystemer har samme standard, hvilket gør tilbagesendelser legitime.
Det græske kollaps er opstået, fordi de sydeuropæiske lande pga. geografiske faktorer er langt mere udsatte i forbindelse med flygtningestrømme end de nordeuropæiske. Sammenbruddet af den europæiske grænsepolitik er nu eskaleret yderligere, fordi de demokratiske revolutioner i Nordafrika har demonstreret, at systemet kun har fungeret, fordi de regimer, EU har samarbejdet med, var blandt de mest undertrykkende og antidemokratiske i verden.
EU's forbindelse til disse regimer er blevet mulig, fordi unionen sideløbende med nationalpopulismens fremmarch i de europæiske medlemslande i stigende grad har kategoriseret immigration som en sikkerhedstrussel. Det har mistænkeliggjort og kriminaliseret selve migrationsfænomenet, og indgreb som flådeblokader, deportationer og placeringen af migranter i nedbrydende og inhumane lejre er legitimeret og systematiseret.
Drevet af ønsket om at stoppe immigration har EU helt undgået at forholde sig til det faktum, at det kun er totalitære diktaturer og politistater, der kan ophæve deres befolkningers ret til emigration. Derfor har EU reelt set udbygget korrupte politistaters kontrolapparater med den ene hånd og fremhævet unionen som baseret på frihed, demokrati og retssikkerhed med den anden.
Gaddafi og Frontex
Hvis Europa tager sine værdier alvorligt, er det nødvendigt, at man bevæger sig væk fra skræmmebilleder og illegalisering af migrationsfænomenet og anerkender, at med demokrati følger også retten til emigration for de afrikanske befolkninger.
Hvor svært foreneligt det er med den hidtidige EU-geopolitik på området illustreres ved, at Maltas premier- og udenrigsministre, Gonzi og Borg, allerede 9. februar gennemførte en lynvisit til den libyske diktator Gaddafi, da de frygtede, at det libyske regime kunne falde og derved åbne for flygtningestrømme. De vendte hjem med budskabet om, at Europa skulle lade være med at presse på for unaturlige forandringer i de Nordafrikanske lande, fordi det vil være en trussel mod »stabiliteten« i regionen.
Så sent som oktober 2010 bevilgede EU's kommissær for indre anliggender, Cecilia Malmström, også 60 millioner euro til Gaddafis grænsekontrol, efter at han havde truet med ophæve Libyens grænsekontrol og »gøre Europa sort«.
Under EU's Aeneas-program har unionen ligeledes postet millioner af euro i opbygningen af libyske detentionslejre. Adskillige ngo'er har dog rapporteret om, at forholdene i de libyske lejre spænder fra »mangelfulde til brutale« og er præget af omfattende korruption, daglig vold og systematiseret seksuelt misbrug. Flere lande har også gentagne gange dumpet migranter i ørkenområder uden vand, mad eller medicin. Den europæiske eksternalisering af grænsekontrollen til de nordafrikanske diktaturer og politistater har med andre ord haft en enorm humanitær pris.
Symptombehandling
Som reaktion på den tunesiske flugt har Italien opfordret det europæiske grænsekorps Frontex til at optrappe sine patruljer ud for Tunesien. Dette er en fortsættelse af den europæiske grænsepolitik, der har taget fart siden oprettelsen af Frontex i 2004.
Frontex-afvisninger af flygtninge er dog blevet kritiseret for at bryde med internationale forpligtelser til at behandle asylansøgninger og er generelt kortsigtet 'symptombehandling', der symbolpolitisk signalerer handlekraft. Reelt forsømmer den at adressere årsagerne til, at folk overhovedet flygter. Desuden forhindrer den skærpede kontrol ikke emigration, men tvinger dem i stedet til at søge farligere ruter mod Europa. Således har 560 ngo'er i Europa dokumenteret, at mindst 14.000 mennesker siden 1993 er døde i forsøget på at nå til Europa. Hele 9.300 af dem mistede livet, efter Frontex blev oprettet.
EU bør genoverveje sammenhængen mellem unionens udenrigs- og grænsepolitik fundamentalt, herunder dens støtte til undertrykkende og korrupte regimer. Unionen bør også se på konsekvenserne af, at europæiske konglomerater opkøber afrikanske landområder til dyrkning af mad beregnet til europæiske befolkninger, samt hvordan EU-landenes overfiskning ved de afrikanske kyster har ødelagt disse landes fiskeindustrier og gjort fiskere til pirater og menneskesmuglere.
Konsekvenserne af disse europæiske politikker ødelægger vækstbetingelserne for demokrati og øger flygtningestrømmene.
Spæde forandringstegn
Der er dog visse positive tegn på, at grænsepolitikken er under forandring. Cecilia Malmström har givet udtryk for nødvendigheden af at gentænke EU's asylsystem, så det i højere grad kan identificere sårbare grupper blandt immigranter. Andre har foreslået et kvotesystem, hvor behandlingen af asylsager bliver fordelt mere solidarisk mellem de nordlige og sydlige medlemslande. Desværre har de europæiske medlemslande foreløbig ikke vist interesse i at følge op på disse ideer.
Én ting er dog sikker: Hvis EU vedbliver at følge unionens gamle spor og f.eks. acceptere militærstyrer i Tunesien og Egypten frem for ægte demokratiske institutioner, fordi disse kan indfange migranter bedre, end demokratier kan, vil det være ensbetydende med, at unionen fortsætter med at betragte afrikanske befolkningers frihed som en sikkerhedstrussel. Dermed vil EU ikke blot svigte sine egne værdier, men også være med til aktivt at undergrave drømmen om frihed og demokrati.
Martin Lemberg-Pedersen er ph. d-studerende ved Center for Studier af Lighed og Multikulturalisme (CESEM), Københavns Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,19. februar 2011," »Et jordskælv under den politiske situation«,»bibelske proportioner«, »en folkevandring mod Europa«. Sådan lyder reaktionen fra den italienske indenrigsminister, Roberto Maroni, efter at flere tusinde tunesiske bådflygtninge den seneste uge er gået i land på øen Lampedusa."
9448,/debat/leder/2012/08/rigtige-liv,Det rigtige liv,Karen Syberg," I Informations serie om bornerthed og krænkelse er der et tema, der går igen og igen: Kravet om at være rigtig.
»Man går ud fra et statistisk gennemsnit af, hvor længe man lever, og det bliver så målet for det rigtige liv,« forklarer psykiateren Birgit Petersson.
»Det hele handler om at være i kontrol og ikke være underlagt sine følelser. Kun føle noget på det rigtige tidspunkt og på den rigtige måde,« mener kunstneren Rosa Marie Frang, der i oprør mod kontrollen kalder sig samtidskunstner.
Marianne Schultz Hansen, i mange år leder af en børneinstitution, fortæller om Børns Vilkårs liste over, hvor seksuelt interesserede børn bør være på bestemte alderstrin. Stor seksuel interesse fører med det samme til mistanker om incest eller pædofili, som kan vise sig forfejlede. Endelig peger filmmanden Georg Larsen på det arbejdspres, al kontrollen lægger på folk. Frisind kræver overskud, mener han.
Hvis oplevelsen af at skulle være rigtig og samtidig blive kontrolleret er så udbredt, at den fører til aggression og dermed letvakt krænkelse, er det nærliggende at spørge, hvad al den kontrol kommer af?
»Normløshed,« lyder svaret fra formanden for »Sex og Sundhed«, Christian Graugaard. »I en grænseløs verden kommer vi til at sætte grænser klodset og vilkårligt, fordi der ikke længere er nogen fælleskulturel drejebog at læne sig op ad. Sufflørkassen er tom. Og man er jo trods alt nogen, når man føler sig krænket.«
På den ene side står vi altså med mangesidede krav om at leve rigtigt, på den anden side gælder de normer, som alle mulige instanser opsætter, ikke i alle tilfælde, eller de modsiger hinanden. Vi må selv navigere.
Serien rejser spørgsmålet, om de yngre generationer har lettere ved at føle sig krænkede end de ældre, men det er muligvis forkert stillet. For de yngre generationer er kravene om at kunne navigere højere, fordi de yngre har en længere fremtid foran sig, og kravenes reelle indhold er mindre udforsket end hos de ældre. Presset er med andre ord voldsommere.
Det besvarer ikke spørgsmålet om, hvorfor presset netop giver sig udslag i snerpethed, bornerthed og krænkelse, men normløshedens pointe er jo også, at det gør det ikke kun. Løssluppenhed, uforpligtende sex, porno og individualisme trives side om side med snerpetheden. Som Christian Graugaard bemærker, så er der i en pluralistisk verden en tendens til at søge mod yderpunkterne. Og den enkelte kan afhængigt af situationen udmærket placere sig på begge yderfløje.
»Klokken ti bliver vi krænket over, at nogen i kolonihaven går nøgen rundt. Klokken 17 lægger vi halvfrække billeder af os selv ud på Facebook.«
Endelig kan man også finde noget af forklaringen i, at presset mod de yngre generationer ikke kun kommer fra nutiden, men i en vis forstand også fra fortiden, fra de ældre generationer, der lavede oprør og blandt meget andet slap brysterne fri og liberaliserede seksualmoralen.
En del af dette brud med en bornert fortid i 1950’erne er aldrig blevet rullet tilbage, og himlen forbyde, at det nogen sinde bliver det. Men hvis frihed bliver til normløshed, kommer der en reaktion. For de unge kvinder i form af spiseforstyrrelser, som Birgit Petersson peger på, og i offentligheden i det hele taget i form af krav om øget høflighed og hensynsfuldhed. Og når man så ikke, som de ældre generationer, selv er opdraget med de pæne manerers færdselslov – den smed de/vi jo over bord – ja, så er det, at man får mærkelige, modsigelsesfyldte resultater.
I stedet for at pejle efter det rigtige liv, som opstilles i uddannelseskrav, arbejdskrav, seksuelle krav og rigide normer for sund levevis, samt de normer eller mangel på samme, som ’de andre’ repræsenterer, skulle man måske kaste et fornyet blik på historien og undersøge, hvad der er værd at hente med op i nutiden, og hvad der er dødt.
For fremtiden byder naturligvis på muligheder, som ikke kan pejles fra fortiden.
Det rigtige liv er til syvende og sidst kun det liv, man selv bestemmer over. Det kræver en vis selvkontrol, men det kræver også tryghed og tillid til andre, hvis det ikke skal udarte i et miskmask af krænkelse og hensynsløs individualisme. Det kræver solidaritet. Ægte frihed opstår der, hvor man er fælles om den.
",0.0,2. august 2012," I Informations serie om bornerthed og krænkelse er der et tema, der går igen og igen: Kravet om at være rigtig."
2793,/debat/leder/2015/04/drop-traditionerne,Drop traditionerne!,Johannes Hau Nørgaard," Danske repræsentanter har tilsyneladende ageret fortaler for mørklægning af væsentlige dokumenter om frihandelsaftalen TISA.
Det fremgik af gårsdagens Information, hvor flere eksperter påpegede, at det ligefrem er en dansk forvaltningstradition at lukke af for offentlighed.
Det er bekymrende, at Danmark i EU-regi har markeret sig som fortaler for hemmeligholdelse, også selvom Danmark senere i forhandlingerne tilsluttede sig de øvrige 23 landes klare ønske om offentlig indsigt. Hvis det pr. automatik er det danske standpunkt, at offentligheden skal holdes hen i uvished, når det gælder vigtige internationale forhandlinger, bør de folkevalgte spørge sig selv, om der ikke er behov for en kulturændring?
Desværre viser historien, at der er langt fra retorik til handling. Det ses blandt andet i regeringsgrundlaget fra 2011. Her står der, at »Det danske folkestyre trænger til fornyelse«, og at man ønsker at »forbedre de generelle muligheder for at kontrollere regeringens embedsførelse« – blandt andet igennem »åbenhed«. At regeringen derefter vedtog en ny offentlighedslov, som begrænser mulighederne for at få indsigt i centraladministrationens arbejde, og tilsyneladende fastholder en mørklægningstradition i EU-regi er ikke bare bekymrende, men problematiske skridt i den forkerte retning. Også i et andet internationalt regi, i krigen mod IS, har Information beskrevet en større dansk lukkethed, end tilfældet er hos flere af vores koalitionspartnere.
Ikke nok med, at gennemsigtighed er en demokratisk essentiel støttepille, virker det også umoderne at fastholde en mørklægningskultur. Ét er, at overstregede dokumenter afføder mistroiske borgere og negativ presseomtale, også selvom oplysninger ikke nødvendigvis er kontroversielle. Noget andet er, at mørklægningen antyder en vis mistro fra de folkevalgte til, at borgerne kan forstå regeringens handlinger. Uanset om der er tale om frihandelsaftaler, militære operationer eller lovforberedende arbejde skal regeringen huske på, at deres mandat kun rækker så langt, som borgerne ønsker.
",0.0,11. april 2015,"Det fremgik af gårsdagens Information, hvor flere eksperter påpegede, at det ligefrem er en dansk forvaltningstradition at lukke af for offentlighed."
52,/debat/2016/06/maa-stjaele-heller-boernenes-ord-laegge-paa-facebook,"Du må ikke stjæle, heller ikke børnenes ord og lægge dem på facebook",Julie Top-Nørgaard," Du må ikke stjæle, heller ikke slik fra kiosken på hjørnet af Vordingborggade og Østerbrogade i 6.-klasse, bare for at prøve det, og fordi alle de andre fra klassen også eksperimenterer med det i en periode.
Du må ikke stjæle, heller ikke fra staten ved at tage kuglepenne og blokke og post-its og en saks med hjem, når du er studentermedhjælper i Undervisningsministeriet. Nej, det er ikke et frynsegode, man har som offentligt ansat, heller ikke selv om du er ung og åbenbart endnu ikke rigtig har udviklet ansvarsfølelse eller forstået det med samfundet.
Du må ikke stjæle, heller ikke bøger, som du har lånt af nogen, og som du stadig mange år efter betragter som ’endnu ikke leveret tilbage’. Du må for eksempel ikke stjæle Tilværelsens ulidelige lethed, som du lånte af Tania, da du stadig boede hjemme, og som du stadig har, og som du føler dig overbevist om, at hun ikke kommer til at savne. Og som du ikke har kunnet bære at komme af med igen. Som virkelig føles som din. Det er den ikke. Det er Tanias. Ikke din.
Du må ikke stjæle, heller ikke toiletpapir på universitetet, bare fordi du endelig er flyttet hjemmefra og tænker, at det er en måde at spare på. At stjæle ting fra offentlige institutioner er ikke det samme som at spare. Det er sølle og ikke i orden.
Du må ikke stjæle, heller ikke fra forsikringsselskabet ved at sige, at din cykel var låst, når du har på fornemmelsen, at den måske ikke helt var det. Og nej, det er ikke et af de tilfælde, hvor tvivlen bør komme dig til gode.
Du må ikke stjæle, heller ikke de tre tallerkner oppe fra restauranten på Englandsvej, som de engang var så søde at låne jer til at transportere noget mad hjem i, fordi de var løbet tør for engangsemballage. Bare I lovede at komme op med dem en af dagene. Det var i september, du kan stadig huske den besynderlige nudelret med laks, I fik. For meget løg, for meget syrlighed. I spiste den alligevel, det gør man jo.
Du må ikke stjæle, heller ikke en bøjle med den påtrykte tekst Dyreborg Sommerhotel, bare fordi du blev gift på den kro, som senere blev fritidskollektiv, og hvor du faktisk også er født, praktisk talt, hvorfor du på en måde følte, at du havde større følelsesmæssig tilknytning og dermed ejerskab til den bøjle end alle andre. Det kan du ikke vide noget om. Og selv om du har, så må du stadig ikke stjæle den.
Du må ikke stjæle, heller ikke dimser fra Søstrene Grene på Kultorvet for ikke særlig længe siden, bare for at prøve det igen, nu hvor du er blevet voksen. At du gør det bare for at prøve det, gør det ikke mindre til tyveri.
Du må ikke stjæle, heller ikke ved at holde fast på det, som kun er dit til låns, for eksempel penge, som du egentlig ikke har brug for, når andre er i nød, for eksempel den skattefri gevinst ved at sælge din andelslejlighed på Vesterbro på det rigtige tidspunkt, og så bare putte pengene i lommen og selv blive rigere, når andre har meget mere brug for de penge, end du selv har. Når systemet, boligmarkedet, os alle sammen, har brug for de penge.
Du må ikke stjæle, heller ikke den bløde, dueblå uldtrøje som en perifer veninde har glemt, og som du undlader at tage med til den middag, hvor du ved, at hun også kommer.
Du må ikke stjæle ved at ansætte sort rengøringshjælp og dermed undlade at bidrage til statskassen, for derefter at at bruge lægen, skolen, vejene og biblioteket uden at betale for det.
Du må ikke stjæle, heller ikke børnenes ord og lægge dem på Facebook. Stop det så. Du ved godt, at det er tyveri, for du vil så nødig have, at de finder ud af det.
Du må ikke stjæle, heller ikke andres ord og foregive, at det er dine egne. Det må du bare ikke.
Du må ikke stjæle. Du ved det godt. Ikke?
Julie Top-Nørgaard er journalist og forfatter. Klummen er udtryk for skribentens egen holdning
",0.0,14. juni 2016,"Du må ikke stjæle, heller ikke toiletpapir på universitetet, bare fordi du endelig er flyttet hjemmefra og tænker, at det er en måde at spare på. At stjæle ting fra offentlige institutioner er ikke det samme som at spare. Det er sølle og ikke i orden."
6184,/debat/2013/11/laeserbreve-4,Læserbreve,," 
	Småøerne har brug for hjælp

Tomas Sander Poulsen, Roskilde

	Der mangler en intelligent politisk løsning, der kan udvikle de trængte småøer, som stagnerer på trods af deres potentialer.

	Det koster 109 millioner kroner at drive øfærgerne til de 27 danske småøer med 4.605 fastboende og mange hundrede tusinde besøgende årligt. Hvad nu hvis man gjorde færgerne gratis for alle?

	Hvad ville det ikke medføre af øget tilflytning, turisme, konkurrenceevne og så videre. Et F-16-fly koster til sammenligning 500 millioner kroner, og driften af de 60 fly koster årligt 190 millioner kroner.

	Har levende småøer i udvikling ikke mere værdi end endnu et F-16-fly?

	Frivillige bliver udnyttet

Carsten H. Petersen, Stevns

	Er frivilligt arbejde ikke en slags sort arbejde, når det i stigende omfang bliver orkestreret af kommuner og institutioner med hjælp fra sponsorer? Venner må ikke hjælpe hinanden, medmindre det udførte arbejde skatteafregnes til punkt og prikke. Det samme burde gøre sig gældende over for de offentlige enheder, der har direkte og indirekte gavn af lignende vennetjenester.

	Ingen institutionsrepræsentant vil selvfølgelig udtale, at der er økonomiske grunde til behovet for frivillig indsats. Men betydningen og vigtigheden af indsatsen savner ingen lovord. Desuden får grupperinger af frivillige ofte økonomisk anerkendelse (til foreningen/organisationen og dens konsulenter).

	Men er det vejen frem, at det skrantende og dyre velfærdssamfund skal understøttes af frivillige? Det er under alle omstændigheder betænkeligt, at kommuner etablerer kurser og uddannelsesforløb, der gør frivillige særligt egnede til særlige kommunale indsatsområder.

	Hertil kommer de mærkværdige begrænsninger i retten til at udføre det frivillige arbejde. Kontanthjælpsmodtagere får eksempelvis ikke lov.

	Det er politisk korrekt og opportunt at tale om, at de frivillige »gør en forskel«, men det skattebetalte velfærdssystem skal vel ikke funderes på frivilligt arbejde?

	Landbrugets tid er omme

Knud Haugmark, Lyngby

	Forhåbentlig hopper seerne ikke på landbrugets reklamestunt Hele svineriet, som DR2 på skandaløs vis gav gratis sendetid i lørdags.

	Landbruget har i årtier fremstillet de forkerte varer, nemlig animalske produkter, og nægtet at indse, at disse varer ikke kan sælges med overskud. Landbruget har derfor pebet og plaget penge ud af skatteyderne for at kunne fortsætte det urentable dødsridt.

	Formanden for Landbrug & Fødevarer, Søren Gade, og hele landbrugstoppen ved godt, at løbet er kørt, men i stedet for at sadle om, er man gået systematisk ind i afpresningsbranchen. Vi skal alle sammen fremover betale milliarder i beskyttelsespenge til bønderne, så de ikke forgifter vores drikkevand.

	Det kan kun gå for langsomt med at indse fordelene ved at afskaffe et parasitagtigt erhverv, som undergraver vores sundhedssystem med resistente bakterier, erstatter dansk arbejdskraft ved hjælp af underbetalte østeuropæere, fremstiller usunde, inficerede fødevarer, smører Danmark ind i et tykt lag lort hvert forår, stjæler friværdien i naboernes ejendomme og derefter hyler op om sin egen vigtighed, så det ikke er til at holde ud at høre på.

	Danmark ville være både rigere, renere og lykkeligere uden dette overforgældede uvæsen.

	Glemsomme politikere

Mona Bjerre Ebdrup, København

	Jeg føler ikke politikerne har tillid til, at studerende kan træffe ansvarsfulde valg.

	De har glemt, at de fleste af os uddanner os til ledighed og derfor er nødt til at finde kvalificerende studiejob.

	De har glemt, at studerende kan have brug for orlov uden nødvendigvis at være luddovne.

	De har glemt, at fleksibilitet i studieordninger kan betyde, at de studerende kommer hurtigere og mere kvalificerede igennem studiet i stedet for at falde fra.

	De har glemt, at praktik giver kompetencer og erfaring, der kan være afgørende for, om den studerende får et job efter studiet.

	De har glemt, at udveksling til universiteter i andre lande giver studerende et vigtigt indblik i en globaliseret verden.

	Politikerne har glemt at lytte til de studerende, og lytter i stedet til økonomerne med deres regneark.

	Ingen kontrol med bankunion

Thomas Bloomstine, Lyngby

	EU’s bankunion vil være en katastrofe. De enkelte stater vil afgive national suverænitet til et europæisk finanstilsyn under Den Europæiske Centralbanks ledelse, som er uden for demokratisk kontrol.

	Dermed vil det europæiske finanstilsyn kunne foretage bail-in af indskydernes indeståender, præcis som man har set det på Cypern, hvor bankkunderne har mistet deres indeståender i de kriseramte banker.

	Alt det for at redde den finansielles sektors spekulation i derivater, options og futures. Til gavn for det finansielle oligarki på Wall Street og i City of London.

	Ældre på smalkost

Martin Locht Pedersen, Sygeplejestuderendes Landssammenslutning

	Ifølge en ny undersøgelse fra Arbejderbevægelsens Erhvervsråd kommer næste valgperiode i kommunerne til at byde på smalkost. Det samme serviceniveau skal de næste fire år tilbydes til 93.000 flere ældre, men med de samme økonomiske rammer som i dag.

	Regeringen lægger op til en vækst i den offentlige sektor på 0,6 procent, men efter fire år med nulvækst i kommunerne kan det virke som et slag i luften. Hvis vi også i fremtiden skal tilbyde pleje af vores ældre på et niveau, vi kan være bekendt, kræver det både kloge hænder og klog økonomi.

	Men skulle man endelig finde penge til at hyre personale til de flere ældre, er der ikke nok kvalificerede kloge hænder, fordi ungdomsårgangene er små i forhold til tidligere.

	Den offentlige sektor ligner snart et skelet uden kød på, så politikerne vil i fremtiden få svært ved at råbe op om effektivisering og modernisering ad det offentlige, når der mangler penge. Vi må forvente, at regeringen kommer på mere banen, og investerer både i uddannelse og den offentlige sektor, så vi får flere kvalificerede kloge hænder betalt af klog offentlig økonomi.

	 




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,23. november 2013,"	De har glemt, at praktik giver kompetencer og erfaring, der kan være afgørende for, om den studerende får et job efter studiet."
8605,/debat/2012/11/uagtsom-voldtaegt-strafbart,Uagtsom voldtægt er ikke strafbart,Marie Bruvik Heinskou," Ærgerligt er det, at den nye betænkning om seksualforbrydelser fra Straffelovrådet kun er begået af mænd. Særligt når man læser resultatet, for det er nemlig nuanceret og kvalificeret.
Nu problematiserer KVINFO rådets arbejde. Men selve resultatet er der ikke mange fingre at sætte på. En af de mindre diskuterede anbefalinger, som er med til at kvalificere rådets betænkning, gælder forholdet til en eventuel indførelse af en paragraf om ’uagtsom voldtægt’.
’Uagtsom voldtægt’ vedrører det juridiske spørgsmål, der opstår, når en mand troede, hun gerne ville have sex, alt imens kvinden anmelder manden og siger, at hun havde givet udtryk for, at hun ikke ville have sex. Spørgsmålet lyder herefter: Skal han kunne dømmes for sådan en situation? Også selvom der ikke er nogen objektive beviser på, at det var et overgreb?
Det er uden tvivl et besværligt spørgsmål – også juridisk. Men Straffelovrådet kommer med en række fornuftige argumenter for ikke at indføre en paragraf om uagtsom voldtægt, der gør manden skyldig, indtil det modsatte er bevist.
Nu kan man måske tænke, jamen dog! Burde en mand ikke straffes, hvis han overser en kvindes måske spage signaler om, at hun ikke vil? Jo, det kunne man umiddelbart godt mene, men så alligevel: Nej. Rådet henviser til to hovedårsager.
I den første årsag trækker Straffelovrådet på erfaringer fra Norge, hvor bestemmelsen ’uagtsom voldtægt’ kun har været anvendt i forholdsvis beskedent omfang siden 2005. På trods af et norsk ønske om flere domfældelser i voldtægtssager har den nye paragraf ikke medført flere domfældelser set i forhold til antallet af anmeldelser.
Derimod fremhæves det, at retspraksis i forbindelse med kriminaliseringen af uagtsom voldtægt i Norge har haft den konsekvens, at anmeldelser, der tidligere ville have været dømt som egentligt forsætlige – altså at manden skulle have haft et bevidst ønske om at voldtage kvinden – nu bliver dømt mildere og i stedet klassificeres som ’groft uagtsomme’.
Den anden årsag, rådet fremhæver, er, at der ikke er et helt ubetydeligt antal falske anmeldelser, hvor mænd, hvis kravet til objektive beviser frafalder, vil være dømte på forhånd. Det må siges at være stærkt bekymrende.
I det første tilfælde vægter rådet retssikkerhed og retsfølelse for kvinder – paragraffen indføres ikke, fordi den fører til mildere straffe. I det andet tilfælde vægtes retssikkerheden for mænd, som får sværere ved at blive uskyldigt dømte. Hvilket er helt på sin plads i et demokratisk retssystem som det danske. Feltet er vanskeligt. Men det er ikke altid muligt at lovgive os ud af det sociale livs komplekse spil. Livet består også af gråzoner.
Derudover vil jeg føje en tredje årsag til, at man ikke bør indføre en paragraf om uagtsom voldtægt: Det er væsentligt, at retssystemet ikke på forhånd og partout anskuer kvinder som sagesløse ufarlige individer.
Tværtimod må vi forvente, at kvinder er myndige og ikke altid bør værnes om som små handlingslammede dukker der pludseligt står med kjolen oppe over hovedet uden lyst og uden at have evne til at sige fra eller gøre modværge, før det når for vidt. Det er det, ligestilling også indbefatter. En gensidig respekt – og klare udmeldinger fra begge parter.
Det nytter ikke, at mænd bliver ofre for en situation, hvor kun kvinden har magten til at definere, om det var enten lystfuldt eller farligt. Det vil skabe mistillid og større afstand mellem mænd og kvinder. Heraf følger også det vigtige, at alvoren i en voldtægt ikke udvandes i en lunken paragraf om ’uagtsomhed’. Det må være rimeligt at fastholde et højt strafniveau for så alvorlig en forbrydelse, som en voldtægt nu engang er.
Og her kan man yderligere tilføje, at rådet ikke anbefaler en udvidelse af ’voldtægtsdefinitionen’ (som i Sverige), netop fordi alvoren i et overgreb anbefales at forblive, som den står: som en af de alvorligste sædelighedsforbrydelser.
Der er altså ingen grund til at klandre rådets anbefalinger. Tværtimod må man, i det store hele, klappe i hænderne over deres evne til nuancering og evne til at balancere og indhente viden og erfaringer fra både relevant forskning og fra retspraksis i nabolandene.
Marie Bruvik Heinskou er sociolog
",0.0,27. november 2012,"I det første tilfælde vægter rådet retssikkerhed og retsfølelse for kvinder – paragraffen indføres ikke, fordi den fører til mildere straffe. I det andet tilfælde vægtes retssikkerheden for mænd, som får sværere ved at blive uskyldigt dømte. Hvilket er helt på sin plads i et demokratisk retssystem som det danske. Feltet er vanskeligt. Men det er ikke altid muligt at lovgive os ud af det sociale livs komplekse spil. Livet består også af gråzoner."
2241,/debat/2015/07/velfaerdsstatens-vej-solidaritet-selviskhed,Velfærdsstatens vej fra solidaritet til selviskhed,Akmal Safwat," Noget af det første, der vakte min undren, da jeg kom til Danmark fra Egypten i 1991, var den danske lukkelov. Kunne det virkelig passe, at almindelige butikker holdt lukket i det meste af weekenden? For én, der er vokset op i den pulserende millionby Kairo, der aldrig sover, var dette noget af et kulturchok. Hvad kunne forklaringen være?
En dansk ven smilede og sagde: »Det er velsagtens, fordi vi hertillands ikke anser shopping for at være en rekreativ fornøjelse,« hvorpå han tilføjede: »Desuden må de butiksansatte også have ret til at holde i fri i deres weekender.«
Hvad der gjorde indtryk på mig, var ikke så meget min vens forklaringer. Det var snarere selve det forhold, at denne simple lovregulering af butikstider afspejlede et konsensus om bestemte kollektive værdier i Danmark. Og at denne konsensus var nok til, at danskerne var indstillede på at leve med det praktiske besvær, som loven kunne indebære for dem.
Faktisk gik et fællestræk igen i flere af mine iagttagelser af Danmark og dets velfærdsstat: Her var et samfund, hvis sammenhængskraft ikke først og fremmest lå i dets medlemmers homogenitet, i deres ensartede vaner eller konforme livsstil. Den lå i den særlige form for solidaritet, der bandt den institutionelle politiske struktur og lovgivning sammen med bestemte kulturelle og medmenneskelige værdier.
Solidaritet med samfundets svageste led syntes at være absolut kerneværdi for Danmark som en moderne velfærdsstat. Solidaritet var ikke så meget en moralsk værdi i sig selv, som den var selve den måde, hvorpå faktiske moralske værdier blev virkeliggjort: social retfærdighed, fairness og hver enkel medborgers ret – ganske uanset hvem han eller hun var – til at leve et liv i værdighed.
Jeg oplevede, at der blandt de allerfleste danskere var fuld opbakning til denne kollektive moralske position. Derfor stødte man ikke alene på et solidarisk menneskesyn i skattepolitik og økonomisk fordelingspolitik. Den kom også til udtryk i undervisningssektorens pædagogiske filosofi, i sundhedssystemet, i de bærende institutioners organisatoriske struktur – ja, endog i udenrigspolitikken.
Mange år senere, da 7-Eleven-kædebutikkerne indledte deres berømte ’Fuck lukkeloven’-kampagne, kunne jeg ikke lade være med at få den tanke, at kampagnens underliggende budskab rettere var: Kys jeres normer og værdier farvel! Tiden skulle vise, at dette blev en profeti, som har fået gyldighed for meget andet og mere end spørgsmålet om lukkelovens bevarelse.
En eksklusiv klub
I årene, som er gået siden mit første møde med Danmark, har jeg noteret mig en gradvis, men klar ændring i samfundet, i dets vaner, normer og politiske holdninger. Fremfor alt har jeg bemærket, hvordan den oprindelige tankegang bag velfærdsstaten i dag ser ud til at glide i baggrunden. Den er nu hverken del af den offentlige eller politiske diskurs, endsige del af danskernes kollektive hukommelse.
Det har overrasket mig at se, hvordan også venstrefløjen med Socialdemokraterne i spidsen har opgivet eller i al fald i stigende grad giver køb på velfærdsstatens grundlæggende værdier – endda helt uden at være bevidst om deres eget frafald.
Politikere fra det selv samme parti, som banede vej for velfærdsstaten, ser ud til helt at have glemt, hvorfor de eller deres forgængere i sin tid traf de grundlæggende moralske valg, som førte Danmark frem til at blive det velfungerende land, som det endnu er i dag.
Problemet er, at man hævder at ville beskytte og bevare ??velfærdsstatens struktur, samtidig med at man i lovgivningsarbejde og politisk retorik går stik imod de værdier, den blev bygget på. Dermed omdannes velfærdsstaten fra at være et produkt af et kollektivt moralsk valg til at blive ’et nedarvet privilegium’ – et trofæ, som er forbeholdt en eksklusiv klub, og som ingen ’andre’ har ret til at kræve at være del af. Dette er at gøre vold på velfærdsstatens ånd.
Det svageste led
De klienter, som nyder godt af en sådan velfærdsstat, adskiller sig principielt ikke fra aristokratiet i tidligere tiders klassesamfund i deres holdning og opfattelse af ’andre’. De har en følelse af at have en eksklusiv ret til denne status, som ikke stammer fra bidrag, de selv har ydet for andre, men alene beror på et medfødt privilegium.
Med denne følelse af en højere ret opstår der samtidig en følelse af overlegenhed og uvilje mod udlændinge, indvandrere og andre kategorier af mindreværdige ’andre’. Det bliver derefter naturligt og acceptabelt at ramme disse andre med målrettede særlove og regler, der reelt indfører diskriminatoriske praksisser f.eks. i fængsler. Ekkoerne af dette er tydelige i den aktuelle offentlige debat om udlændinge og den ’trussel’, de siges at repræsentere for det danske samfund og velfærdsstat.
Koblingen mellem beskyttelsen af velfærdsstaten og fjendtlighed over for udlændinge er den ideologiske rygrad i Dansk Folkeparti – barnet af en centrum-venstrefløj, der har glemt sin historie og mistet sin sjæl, sit moralske kompas og politiske vision.
Hvad, der piner mig mest, er at se, hvordan de, som må betale prisen for den traditionelt regeringsbærende venstrefløjs intellektuelle konkurs i Danmark og Vesten, er det svageste led – ikke kun i Danmark, men i hele verden: asylansøgere, indvandrere og flygtninge. I 1993, efter to et halvt år i Danmark, blev jeg færdig med mit forskningsarbejde og vendte tilbage til Egypten for at gennemføre den kliniske del af mine studier og skrive min ph.d.
Dyb taknemmelighed
Da jeg blev færdig i 1994, citerede jeg i indledningen disse linjer fra H.C. Andersens »Tommelise«:
»’Tak skal du have, du nydelige lille barn!’, sagde den syge svale til hende, ’jeg er blevet så dejlig opvarmet! Snart får jeg mine kræfter og kan flyve igen, ude i det varme solskin!’«
I taksigelsesafsnittet skrev jeg desuden følgende:
»I Danmark blev jeg præsenteret for svalen og lærte, at i dansk kultur anses de trækfugle, der flyver til Danmark fra fremmede lande ikke for udelukkende danske. Faktisk tilhører de det fremmede land i samme grad, som de tilhører Danmark. Disse indvandrede fugle bringer altid ’gode ting’ med sig: nyt liv, viden og visdom. Dybt i deres sjæl er danskerne således respektfulde over for andre steder, andre mennesker og andre kulturer. Som udlænding i Danmark er jeg blevet dybt rørt over at møde denne holdning, fordi den vidner om tolerance, et oprigtigt ønske om gensidig forståelse og om en vilje til at dele viden og erfaringer. Jeg vil gerne udtrykke min dybeste taknemmelighed over for alle mine danske venner for at besidde så fortræffelige egenskaber«.
Jeg tror ikke, at Danmark nogensinde igen kommer til at indføre noget, der minder om tidligere tiders lukkelov, men jeg er sikker på, at Danmark udmærket kan beskytte og videreudvikle sin velfærdsstat – og samtidig have mere humane asyllove, mere inkluderende integrationspolitikker, mere generøs u-landsbistand og en mere selvstændig udenrigspolitik.
Det er svært for mig at tro, at mennesker, der fortæller deres børn godnathistorier om, hvordan storken talte egyptisk til sine børn på de danske marker, på nogen måde vil kunne forlige sig med politikerudtalelser om, at indvandrere bør forbydes at tale deres eget modersmål i deres eget hjem.
Der er behov for, at danskerne besinder sig og husker på, hvordan og hvorfor de blev til det, de er i dag. Måske skulle de holde op med at bekymre sig så meget for ’truslerne’ mod velfærdsstaten og igen begynde at læse »Tommelise«.
Akmal Safwat er kræftforsker og lektor i klinisk medicin




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",32.0,2. juli 2015,"Politikere fra det selv samme parti, som banede vej for velfærdsstaten, ser ud til helt at have glemt, hvorfor de eller deres forgængere i sin tid traf de grundlæggende moralske valg, som førte Danmark frem til at blive det velfungerende land, som det endnu er i dag."
6984,/debat/2013/07/laesning-maa-laeres-aktivt-passivt,"Læsning må læres aktivt, ikke passivt",Lærke Grandjean," 
	Kære pædagoger. Dette er en advarsel mod at blive gidsler i læseeksperters uenigheder. Kjeld Kjertmanns kommentar 25. juli i Information er et skjult læsepædagogisk angreb på hovedfjenden, der mener, at læsning tilegnes ved det alfabetiske bogstav-lyd-princip. Kjeld Kjertmann selv hylder 60’er-principper fra en svunden tid, om at ’læsning skal nok komme af sig selv’, hvis bare børnene ser de samme ord igen og igen.

	Som mangeårig dansk- og læseunderviser på VUC er det min erfaring, at de elever, der ikke fik den rigtige læsestart, netop er de samme elever, som taber i uddannelsesspillet – og dermed taber livschancerne.

	Statistikker fra socialforskningsinstituttet taler deres tydelige sprog om sammenhængen mellem levevilkår og livschancer, og forfatter og journalist Lars Olsen har i flere bøger på en overbevisende måde påvist, at børn af læse- og studievante forældre vinder i uddannelses- og job kapløbet. Taberne er de børn, hvis forældre ikke kan støtte og hjælpe dem med læsning og skrivning.

	Læsning er et både-og

	Jeg har blandet mig i den læsepolitiske debat i de senere år, fordi det er så oprørende som voksenunderviser at være vidne til de teoretiske kamphaners fægterier på den læsepolitiske slagmark.

	Stop det.

	Kjeld Kjertmann og hans modstandere ved jo udmærket godt, at læsning er en kompliceret proces, som indebærer en mangefacetteret undervisning, hvor man tager udgangspunkt i den enkelte elev.

	Det er derfor direkte dumt og politiserende af Kjeld Kjertmann at give forenklede råd til pædagogerne. Man kan ikke nøjes med at skrive ordet ’saks’ på en skuffe og så tro, at barnet af sig selv kommer frem til bogstaverne. Det er ganske enkelt mod bedrevidende, når Kjeld Kjertmann påstår dette. For vi ved i dag, at barnet skal have voksne, som tager hånd om førlæsningsbevidstheden. Det fremgår med al tydelighed, når man sammenligner levevilkår og livschancer for forskellige samfundsgrupper, at forældre med stærk læse- og uddannelsesbaggrund kan hjælpe og støtte deres børn til god uddannelse.

	Vi skal som samfund række børnene en læsevenlig hånd og dermed give dem alle en mulighed for at blive bevidste om skriftsproget – inden de skal undervises i læsning i skolen.

	Det betyder ikke mindre tid og rum for leg og sansning i det pædagogiske arbejde i børnehaverne. For man kan få megen kreativitet ud af at lave rim og sange med bogstavet s; a kan indgå i sjove tegninger; k er en skæg lyd at sige; og s kan ligne en slange. Der står s-a-k-s, ligesom der står saks på skuffen med sakse.

	Forældet teoretisk kampplads

	Den ene fløj af kamphaner på den læseteoretiske slagmark vil hævde – med Kjeld Kjertmann – at man skal fokusere på det meningsgivende hele ord og selve meningen med ordet på bekostning af at dele ordet op i enkelte bogstaver.

	Den anden fløj afviser derimod helt, at man kan lære at læse uden at fokusere på det alfabetiske bogstavlyd-princip, ja, man går her endda så vidt som til at mene, at man helt skal se bort fra det meningsbærende princip og udelukkende forholde sig til læsning på en rent teknisk måde.

	Men man kan og skal ikke gøre læsetilegnelse til et enten eller på en teoretisk kamplads. For man lærer ikke automatisk at læse ved at anskue læseprocessen helhedsorienteret ej heller ved at afkode enkeltbogstaverne og ord på en teknisk måde.

	Min pointe er, at denne kamp om teoretiske positioner er helt ude af takt med virkeligheden. For der er et samspil mellem den komplicerede og mangesidige læseudvikling og den pædagogiske udfordring, der ligger i at tage afsæt i det enkelte barns psykiske, sociale og kulturelle situation – på en nuanceret måde.

	Kjeld Kjertmann kan ikke med nogen som helst ret og rimelighed fastholde et forsimplet 60’er-læsesyn: Daglige møder med skriftbilleder – barnet opdager bogstavernes gentagelse – barnet vil foranledige samtaler med de voksne – nu er barnet selv kommet frem til bogstaverne. Det kan kun opfattes sådan, at Kjeld Kjertmann som en anden tidligere kamphane endnu en gang vil forsøge at udfordre sine modstandere på en teoretisk kampplads.

Lærke Grandjean er P.D. i voksen- og ordblindeundervisning og cand.pæd.stud. ved Aarhus Universitet
",0.0,31. juli 2013,	Vi skal som samfund række børnene en læsevenlig hånd og dermed give dem alle en mulighed for at blive bevidste om skriftsproget – inden de skal undervises i læsning i skolen.
5693,/debat/2014/02/markedets-konger,Markedets konger,Kristian Thorup," 
	Det er os forbrugere, der har været med til at lukke de mange slagterier i Danmark. Vi køber tre pakker kød for 100 kroner og kigger ikke på, hvor dyret er slagtet,« sagde SF-kandidaten Flemming Holmelund i Information den 24. januar.

	Forbrugere bør altså være med til at sikre danske arbejdspladser og dyreetik, forstår man. Og fokus på den politiske forbruger synes at vinde frem på venstrefløjen i dag. Fødevareminister Dan Jørgensens (S) stort anlagte offensiv mod landbrugets produktionsformer understøttes også med henvisninger til denne politiske forbruger:

	»Den voksende middelklasse i vækstøkonomierne vil efterspørge bæredygtighed, etik og moral ved køledisken,« skrev ministeren på Politikens hjemmeside den 20. januar.

	Så i en verden, hvor både politikere og erhvervsliv efter egne udsagn står magtesløse over for de globale markedsmekanismer, har vi fået en ny redningsmand: den politiske forbruger. Venstrefløjen, som i de seneste årtier i stadig mindre grad har set sig i stand til at regulere markedskræfterne, omfavner markedet på ny. Ham, der skal have en krammer, hedder Gunni Hansen og står bøjet over køledisken i Dagli’ Brugsen i Faaborg. Og det er rart for venstrefløjen, for nu kan man tørre samfundsansvaret af på ham, for sammen med de andre forbrugere udgør han vel markedet, ikke?

	Etik på markedspræmisser

	Markedskræfterne, der før var blinde og samvittighedsløse, er nu meget konkrete mennesker, og hvis de ikke har en samvittighed, så burde de få en: »Gunni, når kødet er så billigt, så ved du vist godt, hvor det kommer fra?!« Når det er markedets (forbrugernes) ansvar at efterspørge etik, går konkurrenceevne og samfundsforbedringer endelig op i en højere enhed. Således siger Dan Jørgensen, at vi skal »se på, hvordan vi kan komme dyrevelfærdsproblemerne til livs. Det er på den lange bane vejen til vækst og udvikling«.

	Venstrefløjen er her gået helt over på modstanderens nyliberale banehalvdel: Erhvervslivet har altid sagt, at vi bliver nødt til at tage udgangspunkt i markedsmekanismerne, som sætter rammerne for, hvad der er muligt at gøre. Og den prioritet sætter venstrefløjen ikke længere spørgsmålstegn ved. I stedet argumenterer man for, at markedet rent faktisk efterspørger etiske produkter.

	Som filosoffen Slavoj Žižek har påpeget: Når man taler modstanderens sprog, er den ideologiske kamp tabt. Når denne tendens kommer rigtig godt i gang – som i ovenstående citat – kan det til tider være vanskeligt at se, om der kæmpes for den højere samfundsmoral, eller om der er tale om ren og skær forretningsanbefaling. Når forholdet mellem politiker og marked vendes på hovedet, går vi fra marked på retfærdighedens præmisser til retfærdighed på markedets præmisser.

	Dette er symptomatisk for venstrefløjens rolle i dag. Den er næsten reduceret til blot at tage det eneste ’rigtige valg’, som er det valg, markedskræfterne alligevel dikterer. Dette ’valg’ er en tom gestus. Det minder om kongens rolle i det konstitutionelle monarki: Uden den egentlige magt skal han bare agere kulminationspunkt for den formelle beslutning ved at sige ja og sætte prikkerne over i’erne. Valgene er begrundet i politikerens afmagt, men samtidig udbygger de denne afmagt yderligere, fordi de indebærer, at man fjerner regulering eller helt afstår fra at regulere i første omgang. Når man hører en venstrefløjspolitiker argumentere for, at vi som forbrugere bliver nødt til at tage ansvar for produktionsforholdene, fristes man til at spørge: »Hvad i al verden skal vi så bruge dig til?« Hvis man aldrig tager hårde opgør med erhvervslivet, opgør, som går direkte imod dets interesser på markedet, er der faktisk ikke rigtig brug for en venstrefløj.

	De nye konservative

	Sociologerne Ève Chiapello og Luc Boltanski, som har beskæftiget sig med kapitalismekritik, har opstillet en række former for kritik – herunder den sociale kritik og den konservative kritik. Førstnævnte kritiserer kapitalismen for at generere fattigdom, ulighed og egoisme og er traditionelt blevet fremført af fagforeningerne og venstrefløjen. Sidstnævnte kritikform udfordrer ikke generelle strukturer af ulighed og lønarbejde, men kræver anstændige levevilkår og anerkendelse af det hårde arbejdes værdi.

	I den seneste tid har der været nogle interessante bevægelser i forhold til den sociale og den konservative kritik. Konservative stemmer gik til angreb på liberalismen og markerede en splittelse mellem konservative og liberale, som har været usynlig gennem længere tid. I en yderst interessant kronik i Information skrev Niels Jespersen, at konservative er blevet næsten uadskillelige fra liberale i deres ubetingede jubel over finanskapitalismen, som på faretruende vis skaber enorme svingninger i økonomien, mere og mere afkoblet fra det arbejde, som fremstiller reel værdi.

	Umiddelbart kunne man konkludere, at den konservative kritik, som sigter mod en anstændig, kontrolleret kapitalisme, næsten er ophørt med at eksistere i samfundet. Men måske er tilfældet snarere, at det faktisk er venstrefløjen, som har overtaget den konservative kritik, og at det er den sociale kritik, som er forsvundet.

	Hvis man vender tilbage til det politiske forbrug, så har dets kerneeksempel – fairtrade-mærket – sine rødder i en konservativ bevægelse: Mærket, som vi i dag bedst kender fra det økologiske speltsegments indkøbskurv, stammer fra amerikanske kristne organisationer i 1940’erne, som i samarbejde med producenter i Afrika importerede etisk producerede varer og forsøgte at udbrede viden om uanstændige produktionsforhold rundt om i verden. Målet var ikke at udslette ulighed eller lønarbejde, men at gøre det kapitalistiske system mere anstændigt.

	På samme måde har venstrefløjen i dag ikke længere så travlt med at bekæmpe ulighed eller gøre op med rødderne til de uretfærdigheder, det kapitalistiske system skaber. Den forsøger snarere at gøre kapitalismen en anelse mere anstændig uden at sætte sig imod dens mere grundlæggende strukturer. Den gode gamle sociale kritik, som gik i kødet på kapitalismens fundamentale strukturer, synes at være forsvundet.

	Fortæl os, hvad vi vil have!

	Med udgangspunkt i den sociale kritik ville man aldrig lade det være op til forbrugeren selv, om de ville købe slaveproducerede varer. Den slags gør man bare ulovligt. Og det er egentlig ikke så meget vanskeligere at forbyde salg og produktion af mishandlede dyr i Danmark. Men den tilgang er i dag en umulighed. Den ville kræve, at politikerne rent faktisk påtog sig at kæmpe for forandring og satte sig op imod de herskende kræfter – men den opgave pålægger de gladeligt forbrugerne.

	Moderne politikere er klemt inde mellem to markeder: det økonomiske og vælgermarkedet. Således beskrives vores demokrati som et markedsdemokrati, hvor man fisker efter vælgere ved at udbyde den mest efterspurgte politik. Men den sande markedspolitiker bør trodse begge disse markeder. For de rigtig gode spillere på et marked giver ikke forbrugerne det, de vil have, de fortæller dem, hvad de vil have. Som Ford sagde: »Hvis jeg havde spurgt folk, hvad de ville have, ville de have sagt hurtigere heste.«

	Man bør ikke altid ængsteligt forsøge at tilfredsstille begge markeder. Man bør i stedet slå i bordet og sige »nu skal vi i denne her retning!« Som en konge, der har magt over markedet.

Kristian Thorup er BA i socialvidenskab og filosofi fra RUC




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",37.0,7. februar 2014,"	Hvis man vender tilbage til det politiske forbrug, så har dets kerneeksempel – fairtrade-mærket – sine rødder i en konservativ bevægelse: Mærket, som vi i dag bedst kender fra det økologiske speltsegments indkøbskurv, stammer fra amerikanske kristne organisationer i 1940’erne, som i samarbejde med producenter i Afrika importerede etisk producerede varer og forsøgte at udbrede viden om uanstændige produktionsforhold rundt om i verden. Målet var ikke at udslette ulighed eller lønarbejde, men at gøre det kapitalistiske system mere anstændigt."
4119,/debat/leder/2014/09/ansvarligt,Ansvarligt,Anton Geist," Alt for mange unge tager en uddannelse uden efterfølgende at komme i job, og derfor griber uddannelsesminister Sofie Carsten Nielsen (R) nu til den åbenlyse løsning: At reducere optaget på de, typisk humanistiske, uddannelser, hvor en stor del af de studerende ikke kommer i job.
Regeringen forsøger at undgå tidligere tiders tendens til at reagere på kortvarige udsving på arbejdsmarkedet og skære uddannelsespladser væk, som der kort efter kan blive brug for.
De uddannelser, hvor der over de næste tre år skal fjernes i alt 4.000 pladser, er udvalgt, fordi de i mindst syv ud af de seneste ti år har sendt en markant større andel studerende ud i arbejdsløshed end andre uddannelser.
Alligevel bliver ministeren mødt med kritik fra regeringens parlamentariske grundlag. Både SF og Enhedslisten finder det tilsyneladende problematisk overhovedet at indrette uddannelserne efter arbejdsmarkedet. »Det er helt forkert, at ministeren vil bestemme, hvilke uddannelser de unge nu må få – hun tager jo de unge som gidsler og straffer dem for, at der mangler arbejdspladser i det danske samfund,« sagde Enhedslistens uddannelsesordfører til Politiken og tilføjede, at det er et politisk ansvar at skabe de nødvendige arbejdspladser.
Ideen om, at arbejdsmarkedet skal indrettes efter udbuddet af uddannelser og ikke omvendt, må kategoriseres som uansvarlig. Regeringen er i sin gode ret til at justere på offentligt finansierede uddannelser, og reelt gør ministeren det eneste rigtige. Humaniora bør fortsat være en af grundstenene i det danske uddannelsessystem, og læreanstalterne skal ikke indrettes mekanisk efter, hvor der er størst jobchancer, men også efter idealet om dannelse. Det ændrer imidlertid ikke ved, at et afgørende mål for uddannelse er at kvalificere de studerende til et arbejde.
Derfor må politikerne tage ansvaret på sig for at indrette uddannelserne efter situationen på arbejdsmarkedet. Alt andet ville være at stikke de studerende blår i øjnene.
",6.0,25. september 2014,"Alligevel bliver ministeren mødt med kritik fra regeringens parlamentariske grundlag. Både SF og Enhedslisten finder det tilsyneladende problematisk overhovedet at indrette uddannelserne efter arbejdsmarkedet. »Det er helt forkert, at ministeren vil bestemme, hvilke uddannelser de unge nu må få – hun tager jo de unge som gidsler og straffer dem for, at der mangler arbejdspladser i det danske samfund,« sagde Enhedslistens uddannelsesordfører til Politiken og tilføjede, at det er et politisk ansvar at skabe de nødvendige arbejdspladser."
9430,/debat/2012/08/italienere-saa-dovne-rygtet-siger,"Italienere er ikke så dovne, som rygtet siger",Mattia Toaldo," I mere end et år har Italien været under angreb på finansmarkederne. Det har ført til omfattende nedskæringer: Besparelser på velfærdsudgifter, hævet pensionsalder, kamp mod manglende fleksibilitet på arbejdsmarkedet, men ingen nye skatter for de rigeste. På dette punkt er forskellene mellem Silvio Berlusconis og Mario Montis regeringer små.
Monti har i modsætning til sin forgænger været nødt til at holde de løfter, som den nye regering afgav til EU-Kommissionen. Han har også været en helt anderledes regeringsleder, hvad angår stil, evnen til at indgå i en dialog med arbejdsmarkedets parter og viljen til at føre en – dog overfladisk – kamp mod skatteunddra-gelsen. Alligevel er der ingen grund til at være forbavset over kontinuiteten mellem de to regeringer.
For det første bidrager Silvio Berlusconis parti med flest parlamentsmedlemmer til regeringsflertallet. For det andet er mange af ’professorerne’ i Montis regering enige med ministrene i Berlusconi-regeringen i den grundlæggende analyse af samfund. Ifølge dem er Italiens problem de uforholdsmæssigt store pensionsudgifter, for mange velfærdsydelser, arbejdstagernes rettighederne samt italienernes manglende lyst til at arbejde.
Denne analyse afspejler imidlertid ikke sandheden. Det kan man hurtigt overbevise sig selv om,ved at konstatere, at de politikker, der er inspireret af den slags forestillinger om det italienske samfund, har slået fejl igen og igen i løbet af de seneste 15 år.
Påstande uden hold
Det påstås, at arbejdsmarkedet er for ufleksibelt, men ifølge Arbejdsministeriets tal bliver 80 procent af alle nyansættelser foretaget på midlertidige kontrakter, som hverken sikrer arbejdstageren mindsteløn eller nogen som helst garanti mod fyring. Mange job i Italien bliver udført gratis – f.eks. ville denne artikel, hvis den blev offentliggjort i en italiensk avis, ikke udløse et honorar.
Ansatte på midlertidige kontrakter har ikke ret til ferie, sygedagpenge eller barselsorlov, og for dem, der har en fast ansættelse, er lønnen lavere end i Spanien.
Det påstås endvidere, at det italienske velfærdssystem er for generøst, og at folk foretrækker at leve af det i stedet for at arbejde. Italien og Grækenland er de eneste europæiske lande, der ikke har en minimumindkomst.
Men faktisk er halvdelen af de italienske arbejdstagere ikke berettigede til arbejdsløshedsunderstøttelse. Den nationale fond for de 2,6 millioner »ikke-selvforsørgende« (handicappede, syge, ældre mv.) var før krisen på 400 millioner euro om året (dvs. 13 euro om måneden pr. person). Nu er fonden helt tom.
Italien bruger oven i købet mindre end det europæiske gennemsnit på en række velfærdsområder: 10 procent mindre på sundhed, 61 procent mindre på familier, 75 procent mindre på fattigdomsbekæmpelse.
Arbejder mere end tysken
Det påstås også, at italienerne, hvis de har et job, enten er offentligt ansatte eller uproduktive. Men i forhold til landets indbyggertal har kun Tyskland færre offentligt ansatte end Italien. Ifølge OECD’s tal fra 2010 arbejder en italiensk lønmodtager i gennemsnit mere end 1.700 timer om året, mens de tyske og hollandske lønmodtagere gennemsnitligt arbejder henholdsvis 1.400 og 1.337 om året.
Det er sandt, at produktiviteten faldt med gennemsnitligt 0,5 procent om året fra 2000 til 2009, mens den i Tyskland steg med 3,3 procent, men det skyldes manglende investeringer og midlertidige ansættelser: Værditilvæksten i produktionen er faldende, og arbejdskraften er mindre kvalificeret, fordi lønmodtagerne er ansat i kortere tid.
Det er derimod sandt, at Italien er gået i stå på grund af social uretfærdighed: Danmark har den højeste sociale mobilitet i EU, kun Storbritannien har en lavere social mobilitet end Italien. Børn af arkitekter bliver arkitekter, lægebørn bliver læger og så videre.
Montis to do-liste
Hvad burde Monti gøre for at få sit lands økonomi på ret køl? For det første burde han give Italiens industrielle system – det næststørste i EU efter Tysklands – en ny mission. Vi kunne f.eks. producere offentlig transport i stedet for de biler, som ikke længere sælger, eller skabe vækst i slow food- og kulturindustrien.
I de seneste 20 år er nogle af de største italienske industrikoncerner, f.eks. Pirelli og Benetton, i stigende grad satset på finansspekulation og ejendomsinvesteringer i stedet for vareproduktion. Den tendens skal vendes.
Lønindkomsterne burde hæves for at stimulere den indenlandske efterspørgsel, som er faldende selv på madvarer.
Skattebyrden burde omfordeles. I dag er lønarbejde det mindst givtige, og det er for nemt at overføre overskud til udenlandske skattely.
Desuden skal korruptionen, som er den egentlige årsag til stigningen i de offentlige udgifter, bekæmpes. Korruption koster staten 50 milliarder euro om året, det halve af prisen for verdens næstbedste sundhedssystem.
Alt dette burde regeringen gøre for at skabe vækst og finansiere statsgælden. Men Monti har ikke reformeret skattesystemet, for alvor bekæmpet skatteunddragelsen eller fået vedtaget en lov om korruptionsbekæmpelse. Hans flertal i parlamentet tillader det ikke, fordi det baserer sig på Berlusconis parti og midterpartiet UDC. Sidstnævnte var indtil 2008 allieret med Berlusconi og har mange korruptions- og mafiasigtede medlemmer. De italienske politikere siger til borgerne, at det ’af hensyn til EU’ er umuligt at ændre politik eller udskrive valg. Og så længe EU er det vigtigste for italienerne, er Monti tilsyneladende den rette mand.
 
Mattia Toaldo er historieforsker og blandt forfatterne af bloggen Italia2013.
© Mattia Toaldo & Information 2012. Oversat af Mads Frese




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,4. august 2012,"Alt dette burde regeringen gøre for at skabe vækst og finansiere statsgælden. Men Monti har ikke reformeret skattesystemet, for alvor bekæmpet skatteunddragelsen eller fået vedtaget en lov om korruptionsbekæmpelse. Hans flertal i parlamentet tillader det ikke, fordi det baserer sig på Berlusconis parti og midterpartiet UDC. Sidstnævnte var indtil 2008 allieret med Berlusconi og har mange korruptions- og mafiasigtede medlemmer. De italienske politikere siger til borgerne, at det ’af hensyn til EU’ er umuligt at ændre politik eller udskrive valg. Og så længe EU er det vigtigste for italienerne, er Monti tilsyneladende den rette mand."
279,/debat/leder/2016/05/fasthold-laegetjek,Fasthold lægetjek,Mette-Line Thorup," Selv om det forekommer hyppigt, er det alligevel forbavsende, hvor hurtigt vi glemmer selv de mest dyrt købte indsigter. Tag nu regeringens forslag om at fritage kommunerne for det obligatoriske sundhedstjek af alle flygtninge hos en praktiserende læge, der skal afdække mulige fysiske og psykiske helbredsproblemer.
Ifølge et nyt lovforslag, som nu er i høring, skal kommunerne fremover selv skønne, hvorvidt det lægefaglige tjek er nødvendigt, skrev Politiken søndag. Hvordan nogle tilfældige kommunalt ansatte skal udrede, hvorvidt der i flygtningefamilier, som har været på flugt i årevis, er tale om dybe traumer, er en gåde.
Hvad sker der med mennesker, der har levet i flygtningelejre i Beirut? Skal ti minutter hos en sagsbehandler kunne afgøre det? Ifølge det danske center mod tortur, Dignity, er cirka 30 procent af alle asylansøgere traumatiserede, mange har været udsat for tortur, lider af PTSD, sygdomsangst, handicap eller kroniske lidelser.
Det er her, pointen om det politiske hukommelsestab kommer ind. Efter Omar Abdel Hamid El-Husseins terrorhandling ved Krudttønden og synagogen i Krystalgade i København betonede netop Dignity vigtigheden af de obligatoriske lægetjek, fordi en af de mulige forklaringer på kriminel eller radikaliseret adfærd kan findes i flygtningeforældres traumatiserede baggrund, der påvirker deres børn.
Årsagssammenhænge i den konkrete sag kan have været overordentligt svære at fastslå, men det er indlysende, at traumer og vold i disse familier som i alle andre familier kan være voldsomt tabuiseret, som det også er fremgået af debatten om Yahya Hassans beskrivelser af sin opvækst. Også andre debattører som for eksempel afghanskfødte Khaterah Parwani har fortalt om en kærlig, men voldelig barndom.
Dengang, hvor alle stod parat til at gøre alt for at forhindre terror, fastslog Dignity, at der ikke sker »en systematisk kortlægning i kommunerne eller Kriminalforsorgen af risikofaktorer hos børn, der vokser op i traumatiserede flygtningefamilier, og som kan føre til, at børnene udvikler voldelige og ekstreme tendenser, der senere opfanges af kriminelle eller radikaliserede miljøer.« Det bliver der nu endnu mindre mulighed for.
Forebyggelse er altid nemt at spare væk, og en del sundhedsforebyggelse kan forekomme mindre relevant. Det er absolut ikke tilfældet her.
",0.0,6. maj 2016,"Hvad sker der med mennesker, der har levet i flygtningelejre i Beirut? Skal ti minutter hos en sagsbehandler kunne afgøre det? Ifølge det danske center mod tortur, Dignity, er cirka 30 procent af alle asylansøgere traumatiserede, mange har været udsat for tortur, lider af PTSD, sygdomsangst, handicap eller kroniske lidelser."
419,/debat/leder/2016/04/koewenhavneri,Køwenhavneri,David Rehling," Bukser må jo revne, når der skræves så meget i dem. Partiet Venstre har de senere årtier vredet sig for at hidlokke vælgere i større byområder, også hovedstaden. Men under Lars Løkke Rasmussens smalle regering er Venstre vrikket tilbage i så hovedstadsfjendtlige gebærder, at det må udløse brag. Nogle af dem gav genlyd i lørdagsudgaven af dagbladet Politiken.
Her citeres en række Venstre-politikere fra Københavns-området for ubehag ved ledende Venstre-folks nedgøring af »københavneri«. Forståeligt, hvis de lokale frygter, at deres landsparti er ved at trække tæppet væk under dem.
Udflytningen af statslige forvaltninger er en provokation, som gør ondt på Glostrups Venstre-borgmester John Engelhardt. Han undrer sig over milliardomkostningerne ved at flytte 4.000 statsjob: »Vi spilder offentlige midler på at flytte relativt få arbejdspladser.«
Hos Engelhardts Dragør-kollega, Eik Dahl Bidstrup, vækker det bekymring, at Venstres gruppeformand, Søren Gade, begrunder ’landbrugspakkens’ kvælstofudslip med ordene: »Landbruget har været prügelknabe for hele speltsegmentet i København i årevis.« Dragør-borgmesterens kommentar er: »Det synes jeg selvfølgelig er uheldigt.«
En stor del af Venstre-toppens bagtalelse af hovedstaden er knyttet til forherligelse af landbruget og dets nuværende driftsformer. »Produktionsdanmark«, som miljø- og fødevareminister Esben Lunde Larsen med dirrende selvfølelse omtaler området, hvor han er valgt.
I forherligelsen indgår overdrivelser af, hvad landbruget betyder for dansk økonomi. I en kronik i denne avis har professor emeritus i samfundsøkonomi Søren Kjeldsen-Kragh fremlagt de nøgterne tal: Det samlede landbrugsindustrielle kompleks – LIK – udgør 3,6 procent af Danmarks samlede beskæftigelse og 3,4 procent af den samlede indkomst. Til valutaindtjeningen bidrager LIK med 4,8 procent.
Til sammenligning gør Kjeldsen-Kragh opmærksom på, at beskæftigelse og nationalprodukt under finanskrisen faldt med fem procent. Med i billedet hører, at landbruget har pådraget sig en uholdbar gæld på 360 milliarder, og at dets produktionsformer overvælter meget store omkostninger til rensning og genopretning på kommende generationer.
Ud fra saglige langtidshensyn burde Venstre-toppen have sin opmærksomhed rettet mod en omlægning af dansk landbrug, så det bliver økonomisk og miljømæssigt holdbart. Den opgave begyndte Anders Fogh Rasmussen at tale om i sin sidste statsministertid, men det er Lars Løkke og hans hold flygtet fra.
De snakker hellere det klemte landbrug og dets pågående lobbyorganisationer efter munden.
Pudsigt nok har udfaldene mod hovedstaden og åbningen for nye udslip fra landbruget deres udgangspunkt i Lars Løkkes underklæder. Under Venstres 2014-opgør om formandens indkøb af tøj for skatteborgernes regning var det ikke mindst tillidsfolk fra landbruget, der tog afstand fra den slags misbrug af offentlige midler. Landbrugskredses ubehag ved Lars Løkke kom markant til udtryk ved folketingsvalget i 2015, hvor de i stort antal forlod Venstre, særligt i Sønderjylland.
Det er i Venstres forsøg på at genvinde disse kredse, at bagtalelsen af København er blevet et virkemiddel.
I et større perspektiv er Venstre i gang med at satse på sin fortid på bekostning af sin fremtid.
Da affolkningen af landdistrikterne tog fart efter 1945, sivede Venstre i mandater. De Konservative blev største borgerlige parti. Venstre måtte frygte at ende som Europas andre hensygnende agrarpartier.
En meget målbevidst indsats fra Venstre-lederne Uffe Ellemann og Anders Fogh fik vendt udviklingen, så Venstre ligefrem kunne gøre sig håb om herredømme i landets store byer og hovedstad.
De håb har Løkke og hans kreds gjort til skamme.
De har valgt at satse på et stadigt mindre betydningsfuldt erhverv med stadigt større problemer. Så skidt med hovedstad, miljø, fremtidsvision og andet københavneri.
",34.0,12. april 2016,"I forherligelsen indgår overdrivelser af, hvad landbruget betyder for dansk økonomi. I en kronik i denne avis har professor emeritus i samfundsøkonomi Søren Kjeldsen-Kragh fremlagt de nøgterne tal: Det samlede landbrugsindustrielle kompleks – LIK – udgør 3,6 procent af Danmarks samlede beskæftigelse og 3,4 procent af den samlede indkomst. Til valutaindtjeningen bidrager LIK med 4,8 procent."
4826,/debat/2014/06/daarlige-normeringer-giver-mere-stressede-boern,Dårlige normeringer giver mere stressede børn,Mogens Christoffersen," For tiden er der fokus på de yngste børn og stress. En ny undersøgelse, hvor stresshormonet kortisol bliver målt i hårprøver fra 703 børn i op til tre år, viste for nylig overraskende, at der ingen forskel er på barnets pasningsform – institution, dagpleje eller hjemme. Til gengæld fører alvorlige belastninger i hjemmet som f.eks. skilsmisse til tydeligt forhøjede værdier af stresshormonet kortisol i tre centimeter lange hårtotter klippet af ved hovedbunden.
Men har det virkelig ikke nogen betydning, under hvilke forhold barnet bliver passet? Svaret er jo. Her er det værd at minde om en svensk undersøgelse fra 1970’erne, der viste en klar sammenhæng mellem normeringen i børnehaver og børnenes stress niveau.
Undersøgelsen var ganske omfattende og baserede sig på urinprøver fra treårige børnehavebørn: 6.000 urinprøver blev indsamlet over 30-40 forskellige dage. Den første prøve blev taget efter middagssøvnen og ved den efterfølgende legeperiode. Det fysiologiske stressniveau blev målt gennem udsondringen af hormonerne adrenalin og noradrenalin.
Mindre stress
Formålet med undersøgelsen var konkret at se på effekten af ændringerne i normeringen i børnehaver med treårige. Derfor oplevede kun halvdelen af børnehaverne en ændring i normeringen og gik fra en voksen pr. fem børn til en voksen pr. tre børn. Da halvdelen af tiden var gået – ni uger – skiftede normeringen, og på den måde kunne det enkelt barn sammenlignes med sig selv, uden at der skete ændringer i gruppestørrelsen – antallet af børn. I undersøgelsen blev der også taget højde for andre forhold, som kunne have indflydelse på børnenes trivsel – f.eks. belastninger i hjemmet.
Resultatet af urinprøverne var en udsondring af færre stresshormoner, altså adrenalin og noradrenalin, ved den forbedrede normering. Færre børn pr. voksen førte til en relativt større nedgang i hormonafsondringen under middagshvilen. Der var desuden forskelle børnene imellem. Den største nedgang i hormonudskillelsen kunne man især se hos de ængstelige og hæmmede børn samt hos de ældre børn og hos drengene.
Forbedringen af normeringen betød ikke noget for sygefraværet hos børnene. Men med ringere normering blev børnenes adfærd påvirket. Der var flere vredesudbrud og flere børn, der udviste svage angstsymptomer. Ved forbedringen af normeringen trivedes børnene bedre, de var mere aktive, og de havde flere kontakter med hinanden.
Personalet blev også påvirket af den forbedrede normering. Deres sygefravær mindskedes kraftigt, i gennemsnit med 50 procent. Personalets holdninger til forældrene blev også mere positive, ligesom forældrenes holdning til børnehaven og personalet blev bedre ved en forbedret normering.
Undersøgelsen viste også, at der ikke var nogen klar sammenhæng mellem antallet af timer børnene tilbragte i børnehaven, og udskillelsen af stresshormoner. Den eneste tydelige forskel var, at de børn, der kun var kort tid i børnehaven, udskilte mere stresshormon i middagshvilen end dem, der havde en mellemlang dag. Og de, der havde en særlig lang dag, havde lidt forhøjet udskillelse af stresshormon under middagshvilen.
Flere voksne, bedre udvikling
Resultaterne er så ensidigt positive, at det burde stå lysende klart, at en god normering er altafgørende for børns trivsel i børnehaver. Undersøgelsen har ganske vist næsten 40 år på bagen. Når det alligevel stadig bliver diskuteret, hvilken betydning normeringerne i vores daginstitutioner har, er det på tide at minde om de svenske resultater.
Baggrunden for disse resultater er antagelig, at kvaliteten af interaktionen mellem voksen og barn er den enkeltfaktor, der har størst betydning for barnets intellektuelle udvikling. Flere voksne betyder, at man er i stand til at tilføre flere uddannelsesaktiviteter, mere samtale mellem voksne og børn samt flere kognitiv udfordrende lege. I udforskningen af problemstillingen har man især hæftet sig ved de voksnes evne til at være responsive og sensitive over for børnenes ytringer. Hvis de voksne reagerer prompte og adækvat på børnenes verbale og ikkeverbale signaler, hvis de voksne bidrager med udviklende alderstilpassede stimulerende aktiviteter, hvis de elaborerer og udvikler barnets sprog og lege, og hvis de voksne er sensitive over for børnenes følelser, så understøttes barnets kognitive, sociale og følelsesmæssige udvikling.
Dette er baggrunden for, at der er opstået en særlig interesse i at undersøge, hvordan man kan forbedre kvaliteten i dagpasningen.
Mogens Christoffersen er seniorforsker ved SFI - Det Nationale Forskningscenter for Velfærd
",1.0,18. juni 2014,"Men har det virkelig ikke nogen betydning, under hvilke forhold barnet bliver passet? Svaret er jo. Her er det værd at minde om en svensk undersøgelse fra 1970’erne, der viste en klar sammenhæng mellem normeringen i børnehaver og børnenes stress niveau."
2724,/debat/2015/04/straffe-racisme-nattelivet-haardere,Vi skal straffe racisme i nattelivet hårdere,Leif Donbæk," Der stod vi, i køen til baren i Vestergade i det indre København. Fire unge mænd klar til at erobre verden, vi har vel været 18-19 år gamle. Baren var et kendt feststed for gymnasieelever og lokkede med billig sprut og få regler. Lige foran os stod fire andre fyre på samme alder som os, også velklædte. Min ven Charlie kendte en af dem fra Lyngby Handelsskole, hvor de begge var blandt de bedste på deres årgang.
Men de fire fyre var ikke som os – det blev åbenbart, da de nåede frem til dørmanden, og han hårdt bad om at se deres medlemskort til baren. De blev afvist. Men da turen kom til os, var tonen anderledes, nu hed det: Velkommen til! Vores indvendinger om, at vi heller ikke var medlemmer, blev fejet til side.
Forskellen på os og dem var simpel. Mine tre venner og jeg var alle opvokset på Blågårds Plads, men var hvide. De fire andre var fra den pæne del af Lyngby, men deres forældre var pakistanere.
Ovenstående historie udspiller sig for lidt over 10 år siden, men siden er meget lidt ændret. Vi ved fra artikler og undersøgelser, at mange diskoteker har kvoter for hvor mange ’sorte’, dørmændene må lukke ind.
Hver fredag aften bliver hundrede af unge mænd stadigvæk afvist i dørene til danske diskoteker. De bliver ikke afvist, fordi de har lavet ballade, fordi de har forkert tøj på, eller fordi de kommer med kække kommentarer. Nej, de bliver alene afvist, fordi de har den forkerte hudfarve. Der er tale om klokkeklare brud på gældende lov, men konsekvenserne i loven er desværre stort set ikke-eksisterende.
Ineffektive kampagner
Vi ser alt for ofte, at ejeren tørrer sagen af på dørmanden, der handler på ’eget initiativ’. Og selv om jeg da skal ikke udelukke, at der findes idioter blandt dørmænd, er tanken om, at så mange dørmænd skulle være racister og opfinde deres egen dørpolitik uden om ejeren, mest bare fjollet.
Det er et kæmpe problem. Det øger polariseringen, smadrer integrationen og gør det nemmere for Hizb ut-Tahrir med venner at overbevise en vred ungdom om, at danskere er racister, og at samfundet er ligeglad med dem.
I København har forskellige integrationsborgmestre forsøgt at gøre noget ved problemet, som regel med en kampagne. Den siddende borgmester, Anna Mee Allerslev (R), har valgt at smide lige under en million kroner efter en app ved navn ’Stemplet’, der ifølge Ekstra Bladet kun var benyttet 176 borgere i januar.
Forstå mig ret, kampagner kan være fine, men hvis politiet holdt inde med at håndhæve reglerne om spirituskørsel, kunne Rådet for Større Trafiksikkerhed lave nok så mange kampagner – de ville ikke virke. Der skal hårdere midler til
Men lad os først se på et typisk sagsforløb i en diskriminationssag:
Du bliver diskrimineret, og vi antager, at du kan løfte bevisbyrden.
Du klager til Ligebehandlingsnævnet.
Dørmanden får en bøde på 2.000-5.000 kroner, som diskoteksejeren betaler.
Intet mere.
Der er ingen konsekvens. En ejer eller en bestyrer af et diskotek kan blive dømt nok så mange gange for racediskrimination, uden at det har nævneværdige konsekvenser for hans forretning. Hvis han derimod bliver dømt for at køre spirituskørsel, kan bevillingsnævnet med loven i hånden fratage ham alkoholbevillingen med henvisning til hans dårlige dømmekraft.
Hård lovgivning
Problemet er, at bevillingsnævnene, som regulerer nattelivet i byerne, ikke kan ligge vægt på Ligebehandlingsnævnets kendelser – og igen: Kendelserne er personlige, så det er oftest den enkelte dørmand og ikke ejeren, der får bøden.
Derfor skal vi ændre restaurationsloven, så bevillingsnævnene bliver oplyst om og kan lægge vægt på Ligebehandlingsnævnets kendelser på linje med verserende straffesager. Vi skal ændre racediskriminationsloven, så arbejdsgiver er ansvarlig for medarbejdernes handlinger, når de er på arbejde. Fuldstændig som det er tilfældet med arbejdsulykker og bartendere, der sælger alkohol til en mindreårig.
Derudover bør man skrive ind i bemærkningerne til racediskriminationsloven, at kompensationsniveauet ved diskrimination i nattelivet skal hæves betragteligt. Det koster som udgangspunkt 25.000 kroner at diskriminere på baggrund af køn ved en ansættelse. Det ville også være et passende niveau her.
Ovenstående kombineret med gode kampagner vil virke – ligesom spirituskørsel er blevet reduceret på grund af vekselvirkningen mellem hård lovgivning og adfærdsregulerende kampagner.
Leif Donbæk er næstformand for Bevillingsnævnet i Københavns Kommune og folketingskandidat for SF




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,22. april 2015,"Derfor skal vi ændre restaurationsloven, så bevillingsnævnene bliver oplyst om og kan lægge vægt på Ligebehandlingsnævnets kendelser på linje med verserende straffesager. Vi skal ændre racediskriminationsloven, så arbejdsgiver er ansvarlig for medarbejdernes handlinger, når de er på arbejde. Fuldstændig som det er tilfældet med arbejdsulykker og bartendere, der sælger alkohol til en mindreårig."
10791,/debat/2012/01/laeserbreve-21,Læserbreve,Informations Webredaktion," Godt gået, fru statsminister
Kristian Møller, Hedensted
Det var en fremragende nytårstale, som Helle Thorning gav det danske folk midt i en kold og klam tid. Vi trængte til lidt varme visioner. Og det fik vi, trods tidens triste økonomiske kendsgerninger. Vi fik håbet om, at det nok skal gå alt sammen.
Pressefolket, indkaldte smagsdommere og politiske modstandere blev skuffet. Og det kan jeg da godt forstå. Der var ingen konkrete anvisninger, sagde man. Ingen kedsommelige tal, procenter og prognoser. Hvad havde man regnet med? At hun efter tre måneder som regeringsleder med et fingerknips kunne løse alle danske og europæiske problemer?
I stedet fik vi en nytårstale fyldt med visioner og fremtidshåb. Pejlemærker for det fremtidige politiske arbejde. At oprydningen efter den tidligere regering vil tage mere end 100 dage, burde ikke komme som en overraskelse. Der er nok at tage fat på. Heldigvis er den nye statsminister godt i gang sammen med et dynamisk ministerhold.
Efter nytårstalen fortsætter det hårde slid med de politiske realiteter. Og det ville være skønt, hvis journalister i aviser, tv og radio forlod den overfladiske dyrkelse af meningsmålinger og i stedet oplyste befolkningen om det politiske arbejde.
Alternativer til ringen ønskes
Palle Christoffersen, Dragør
Regeringen vil indføre en betalingsring uden at have gjort det forberedende arbejde, som alternative offentlige trafikmidler, parkeringssystemer og planlægning af hovedtrafikårerne. Det er at spille hasard med hovedstadens udvikling.
Regeringen er hovedløst fikseret på at skovle en ekstra skat ind fra borgerne, og så lade det hele sejle, med øget CO2-udledning fra de trafikanter der prøver at komme frem, finde parkeringsplads eller holder i kø.
Det ville pynte på hele affæren, hvis man tog begrebet rettidig omhu med i sagen. Der er planer om letbaner flere steder, en idé om at fortsætte Nordhavnstunnellen videre i en Havnetunnel, og man kan ensrette flere store gader. På den måde ville gennemstrømningen blive glidende, med langt mindre CO2-udledning til følge.
Mulighederne er uendelige, men det hele kan sættes over styr, hvis man ikke tænker sig om, og bare tykhovedet fortsætter med planerne om pengemaskinen. Det koster mange penge at udføre de indledende arbejder, men de vil lønne sig med tiden.
Tænk jer om kære regering: Giv embedsmændene besked på at arbejde på intelligente løsninger i stedet for at udføre destruktive projekter, der på sigt vil skade hele landet. En god og sund infrastruktur giver et dynamisk samfund.
Ikke de fattiges skyld
Knud Vilby, Kastrup
Ole Thyssen sender i artiklen ’Kræver krisen et opgør med velfærdsstaten?’ et forkert signal om, at det snart ikke kan betale sig at arbejde. Men fatisk er uligheden er vokset de sidste mange år.
Sociale overførselsindkomster er reduceret — det gælder også understøttelse sammenlignet med løn — mens de højeste indkomster er steget voldsomt. Samtidig er nettoindkomster blevet yderligere forbedret i kraft af skattestoppet. Jeg synes ikke Information skal køre med på en populistisk vogn, der søger at give de dårligst stillede skylden for alle onder.
Wammens varme luft
Pia Adelsteen, EU-ordfører (DF)
Europaminister Nicolai Wammen (S) forklarer i Information 4. januar, at EU skal være et folkeligt projekt. Det er, som det så ofte er set før, spil for galleriet og tom tale.
Wammen henviser blandt andet til borgerinitiativet, hvor en million europæiske borgere via deres underskrift skal kunne opfordre Kommissionen til at foreslå lovgivning på et givent område.
Naturligvis synes jeg, at det er et godt initiativ, men vil det for eksempel kunne få EU til at droppe det dyre og miljøbelastende flyttecirkus, hvor Europa Parlamentet en gang om måneden flytter mellem Bruxelles og Strasbourg? Jeg tvivler kraftigt.
Wammen peger også på, at der skal kommunikeres bedre fra EU’s side. Tja, for nylig afviste Viviane Reding, der er øverste chef for EU’s kommunikationspolitik i sidste øjeblik et interview med fagbladet Journalisten, fordi interviewets emne ikke lige passede hende. Yderst demokratisk.
Det kan godt være, at Wammen siger, at han fremadrettet ønsker et mere demokratisk og folkeligt EU, men lur mig, om det bliver til mere end tomme ord. Tag for eksempel finanspagten, som Poul Nyrup Rasmussen har kaldt for dybt uheldig og dybt udemokratisk.
Danmarks tiltrædelse til en sådan skriger på en folkeafstemning, men vil Helle Thorning-Schmidt og Nicolai Wammen lade danskerne (be)stemme? Jeg tror det ikke.
Medier diskriminerer
Anna Mee Allerslev, integrationsborgmester (R) og Liv Holm Andersen, integrattionsordfører (R)
I Danmark peger en femtedel af vores etniske minoriteter på medierne som kilde til diskrimination, og en tiendedel føler sig diskrimineret af politikere. Som politikere har vi et stort ansvar for antidiskrimination, men vi kan ikke løse opgaven alene.
En tidligere undersøgelse fra Ugebrevet A4 viser, at etniske minoriteter kun bruges som kilder i en halv procent af danske artikler, og at denne halve procent omhandler integration eller kriminalitet.
Problemet er både, at der er for få etniske minoriteter i medierne, og at de kun er repræsenteret inden for særlige emner. Hvis vi reelt ønsker bedre inklusion, skal politikere og medier i fællesskab tage ansvar for en bedre repræsentation af etniske minoriteter.
Nogle medier undskylder den manglende afspejling af virkeligheden med, at etniske minoriteter forstyrrer nyhedsbilledet. Hvis en nyhed handler om finansloven, og den interviewede tilhører en minoritet, svækkes budskabet, lyder argumentet. Men det holder ikke.
Hvis medierne vil leve op til deres public service-ansvar, er de nødt til aktivt at ændre den opfattelse, hvis den overhovedet er korrekt. De skal afspejle befolkningen, og tage ansvar for at uddanne og oplyse.
Venstre vakler
Arne Lund, Humlebæk
Et par dage før jul svang Venstres integrationsordfører, Karsten Lauritzen, sig op til den store forargelse. Anledningen var folketingsdebatten om regeringens lovforslag om tildeling af statsborgerskab til 1.700 ansøgere.
Blandt dem var 36, der ifølge Lauritzen havde været i konflikt med straffeloven, og havde begået overtrædelser, der rakte fra manglende danskkundskaber over små færdselsforseelser og »fornærmelig tiltale af offentlig myndighed«, til røveri og vold. En ret blandet skare, som Karsten Lauritzen ikke desto mindre omtalte som »til fare for rigets sikkerhed«, »dybt kriminelle« og så videre.
I gruppen af »hårdkogte kriminelle«, var fem personer med domme for overtrædelse af loven om euforiserende stoffer, og det giver Karsten Lauritzen et forklaringsproblem. For hvordan kan han pege fingre ad folk, der sælger hash, når han som formand for Venstres Ungdom 2005-07 gik ind for at frigive hash?
Graden af ædruelighed hos Karsten Lauritzen må undre. Efter at have brugt megen tid på at tordne mod de ’kriminelle’, så endte det alligevel med, at han og Venstre stemte for forslaget. Unægtelig en ret speciel juletjald, ordføreren havde i piben den dag.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,6. januar 2012,"I stedet fik vi en nytårstale fyldt med visioner og fremtidshåb. Pejlemærker for det fremtidige politiske arbejde. At oprydningen efter den tidligere regering vil tage mere end 100 dage, burde ikke komme som en overraskelse. Der er nok at tage fat på. Heldigvis er den nye statsminister godt i gang sammen med et dynamisk ministerhold."
3877,/debat/2014/10/christiansborg-overser-deleoekonomiens-potentiale,Christiansborg overser deleøkonomiens potentiale,Charlotte Fischer," For nylig fremlagde regeringen sin nationale bæredygtighedsstrategi. Ordet deleøkonomi måtte læseren spejde forgæves efter. Til trods for, at enhver ved, at vi kun kan skabe bæredygtighed på planeten, hvis vi i højere grad deler dens knappe ressourcer. Oven i købet indvarsler deleøkonomien et attraktivt samfund med mindre passiv materialisme og mere deltagelse og fællesskab. Det er sjovt at dele. En gabende tur solo i bilen bliver måske pludselig til hyggelige timer i uventet godt selskab. Et upersonligt hotelværelse afløses af en bolig med nips og sjæl.
Så hvorfor dette politiske fravær? Måske tænker regeringen, at deleøkonomien ikke rager Chris-tiansborg. Men her tager den fejl. For deleøkonomien buldrer frem – og vokseværket udfordrer i stigende grad etablerede interesser. Brancher og byer verden over er gået i krig mod deleøkonomien. Politikerne tvinges før eller siden til at forholde sig til konflikterne. Men passive politikere går også glip af et samfundsmæssigt potentiale. Danske politikere bør skele til britiske David Cameron, der har sat sig for at lægge en offensiv slagsplan for Storbritannien som deleøkonomiens mekka.
Christiansborg skal tænke lige så progressivt og lægge en national strategi for deleøkonomien. For hver dag vejer den tungere. Stern School of Business har vurderet, at deleøkonomien i løbet af bare fem år vil udgøre mindst en et-cifret procentdel af BNP. Ikke ubetydeligt, hvis man f.eks. betænker USA’s BNP på 13 billioner dollar.
AirBnB har på bare seks år overhalet både InterContinental Hotels og Hilton Worldwide som verdens største udbyder af værelser – 650.000 over hele kloden. Herhjemme er Gomore på få år vokset til at klare mere end 1.000 lift om dagen. Nye små start-ups kan lynsnart vokse sig store. Om det er Bringrs, hvor man tager andres pakker med, når man alligevel skal på tur; Loosecubes, hvor man lejer et skrivebord hos private, der har ekstra plads; Freecycle, hvor man lejer en andens støvsug-er eller hækkeklipper, eller Zopa, hvor privatpersoner låner hinanden penge.
Grøn genvej
Deleøkonomien vokser, fordi den er win-win. Folk sparer penge på den. De kan tage turen over Storebælt for en brøkdel af, hvad det ellers ville koste. Men de slipper også for at anskaffe sig alverdens ting, som de alligevel ikke bruger fuldt ud. Man behøver ikke at købe en ny bil eller boremaskine, men kan bare leje sig ind, når behovet er der. Man kan hyre et helt hjem med køkken og tv-stue, hvor alternativet måske havde været en hel suite på hotellet.
Men deleøkonomien gavner også langt bredere, ikke mindst på klima- og miljøfronten, fordi den reducerer ressourceforbruget. AirBnB har f.eks. regnet ud, at deres europæiske gæster har sparet drivhusgasser svarende til 200.000 biler. Gomores medlemmer sparer mere end 3.000 ton CO2 hvert år ved at køre sammen.
De grønne gevinster falder på et tørt sted. Trængselskommissionens rapport viste med grum tydelighed, at vi hverken vil kunne komme trængsel eller stigende CO2 til livs i hovedstaden, næsten uanset hvor mange skinner og cykelstier vi investerer i. Vi er pisket til at ændre trafikadfærd – og her er delebiler og samkørsel vigtige redskaber.
Men ikke alle er lige begejstrede. Taxibrancher verden over er i oprør. I Milano og Paris har der været voldelige protester. Bruxelles har forbudt samkørselstjenesten Uber – overtrædelse koster 10.000 euro. Seattle har bestemt, at tjenesterne Lyft, UberX og SideCar hver kun må have 150 biler i sving ad gangen. Adskillige stater i USA advarer mod at køre med disse pirattjenester. Og Danmark er fulgt trop. Trafikstyrelsen politianmeldte for nylig webtjenesten Haxi, der formidler samkørsel.
AirBnB møder tilsvarende modstand. New York og San Francisco mener, at AirBnB kolliderer med byernes forbud mod korttidsudlejning under 30 dage. Byen Grand Rapids i Michigan har besluttet at gøre livet hedt for AirBnB. Den, der vil leje ud i regi af AirBnB, skal først købe licens til 300 dollar. Dem udstedes der kun 200 af i hele byen. Man må kun leje ét værelse i sin bolig ud – og kun hvis man selv er til stede i den øvrige bolig. Også herhjemme er der modstand at spore i hotelbranchen, der kræver regulering af AirBnB og beklager sig over unfair konkurrence.
Delevenlige rammer
I stedet for at istemme koret af bekymrede bør vi i Danmark gøre som Portland, Amsterdam og snart også Storbritannien og byde deleøkonomien velkommen. Vi skal give den klare, stærke rammer, så dens innovatører og brugere kan trives og blomstre. Nogle steder skal vi give deleøkonomien fortrinsret. F.eks. på trafikområdet, fordi det ellers synes umuligt at sænke trængsel og CO2-udledning. Det kræver vakse, fremsynede politikere, der tør tage konfrontationen med de etablerede interesser.
Nogen regulering er på sin plads. For meningen med deleøkonomien er ikke at skabe en underskov af folk, der mere eller mindre lever af at piratudleje biler, boliger, ting og sager. Den, der deler sin bil eller bolig via de nye tjenester, skal ikke leve af det, for så ryger hele ideen i deleriet. Det betyder, at skattevæsenet skal sætte klare rammer for, hvor meget der må indkasseres, før der skal svares skat.
Det er sket nogle steder. Skat har f.eks. sikret klare regler for samkørsel, som bl.a. tilbydes af Gomore. Det betyder, at det ikke påvirker befordringsfradraget, hvis tre naboer går sammen om at køre til arbejde. Bilejeren skal heller ikke betale skat af de medkørendes betaling. Men nettjenesten Dinnersurfer måtte lukke sin tjeneste midlertidigt, fordi de ikke kunne give deres medlemmer besked om, hvor ofte de måtte lave mad uden at betale skat af det. Det viste sig at være 10 gange årligt. Og naturligvis må en lånetjeneste, der formidler lån for mange milliarder, omfattes af en vis form for finanstilsyn.
Løsningen er på den anden side ikke at spinde deleøkonomien ind i regler, som var brugerne professionelle fuldtidsoperatører. Det sker flere steder. Samkørselstjenesten Hailo er f.eks. anklaget for at diskriminere ældre, fordi de jo ikke nødvendigvis kan betjene sig over mobilen. I Kansas City, Missouri, får LYFT-chauffører en bøde, hvis de ikke har en uddannelse svarende til taxichaufførers.
Politikerne skal ikke falde for fristelsen og drukne deletjenesterne i krav om sikkerhed, tilgængelighed og forbrugerbeskyttelse. For deletjenesterne skal netop ikke udvikles til at være professionelle alternativer til hoteller, taxier mv.
Det politiske ansvar er at sikre, at Danmark er fuldt ud gearet til den nye deleøkonomi, så den kan blomstre – til gavn for mennesker, innovation, miljø og klima. Deleøkonomien har brug for gode, klare rammer, så brugerne ved, hvor meget de kan køre eller leje ud uden at få et skattesmæk, og hvilke rettigheder og beskyttelse de har, hvis ting pludselig forsvinder eller går i stykker, eller de selv kommer til skade.
Det skal være let at bruge tjenesterne. Myndighederne bør oprette en hotline eller site, hvor man hurtigt kan få svar på, hvordan man er stillet. Det skal være let at indberette skat. Lige nu er det et halvt helvede for den glade delebruger – ikke mindst hvis man deler løs i måske tre, fire eller fem tjenester.
Lad os gøre Danmark til en deleøkonomisk frontløber. Danskerne er parate. Vi er en nation, hvor borgerne har høj tillid til hinanden og voldbruger teknologi. To stærke forudsætninger for deleøkonomien. Nu mangler vi bare Borgen.
Charlotte Fischer er regionsrådsmedlem og medlem af Trængselskommissionen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",11.0,30. oktober 2014,Grøn genvej
10247,/debat/2012/03/laeserbreve,Læserbreve,Informations Webredaktion," Skatter kan skabe vækst
Geo Horn, Gandrup
Merete Riisager, MF (LA) skriver 28. marts, at troen på, at politikere kan skabe vækst ved at indkræve skatter og så sprede dem ud i samfundet igen, simpelthen er naiv: Det kan de ikke.
Kunne Merete Riisager ikke lige forklare uoplyste vælgere, hvad det var, der skete, da Sydkorea dannede jern- og stålværket POSCO i 1968? Det var i 1990’erne et af de førende stålværker i verden. I 2001 blev det dog privatiseret af politiske grunde. Eller hun kunne forklare Nokias udviklingshistorie?
Japan, Taiwan, Singapore, Frankrig, Finland, Norge, Østrig, USA og Danmark – for blot at nævne nogle lande – har i tidens løb brugt told, subsidier, licenser, reguleringer og andre politikker til at skabe vækst. Og det med betydelig succes.
For få begavede
Torben Andersen, København
På Undervisningsministeriets hjemmeside kan man læse at »Danmark skal rustes til at udnytte mulighederne i den globale økonomi. Derfor skal 95 procent af en ungdomsårgang gennemføre mindst enungdomsuddannelse«.
Det kan man dårligt være uenig i, men hvad fortællervirkeligheden? En forudsætning for at gennemføre en uddannelse, er et passendebegavelsesniveau. Måler man det, finder man, at begavelse er normalfordelt, så der er flest med gennemsnitligbegavelse, og gradvist færre og færre jo længere væk vi bevæger os fragennemsnittet.
Da høj begavelse ikke er en hindring foruddannelse, behøver vi kun koncentrere os om forholdene i den lave ende afnormalfordelingen. For at målsætningen om de 95 procent kan værerealistisk, skal minimum 95 procent af en ungdomsårgang derfor have begavelse til at tage en ungdomsuddannelse.
En begavelse indenfor normalområdet eren forudsætning for at have de kognitiveevner til at gennemføre en ungdomsuddannelse.
Idet begavelsesniveauet ibefolkningen er normalfordelt følger, at fordelingen kan beskrives efter statistiske regler. De siger, at 16 procent af enungdomsårgang er under normalt begavede, en IQ under 85.
Altså har maksimalt 84 procent af en ungdomsårgang har mulighedfor at gennemføre en ungdomsuddannelse. Maksimalt, fordi der sandsynligvis er unge der af andre årsager ikke kan gennemføre en uddannelse.
Forslag bryder konventioner
Bent B. Mikkelsen, formand, Landsforeningen Ligeværd
Et nyt lovforslag fra regeringen vil gøre det muligt for kommunerne at lade de handicappedes økonomi påvirke den hjælp, de kan få tildelt. Forslaget vil nemlig tillade kommunerne at skele til den handicappedes økonomi, når han eller hun eksempelvis skal have tildelt en ledsager.
Allerede i dag sker det ifølge Landsforeningen Ligeværd alt for ofte, at kommunerne skeler mere til den trængte økonomi end til den handicappedes behov. Og med det nye forslag bliver det mere legalt for kommunerne at se på økonomien først.
Det strider direkte mod FN’s Handicapkonvention, som Danmark har ratificeret. Vi risikerer med andre ord at bryde de konventioner, som vi roser os selv for at overholde. Det er ganske enkelt en pinlig sag for Danmark
Hvis loven bliver til virkelighed, kan kommunen også lade et lokalt serviceniveau indgå i vurderingen af den handicappedes behov for hjælp i stedet for at basere det på individuelle hensyn. Faste kvalitetsstandarder hører ikke hjemme her, hvor den individuelle vurdering er absolut basal.
I Landsforeningen Ligeværd vil vi nu meget nøje følge lovforslagets videre gang i Folketinget. Vi vil naturligvis gøre politikerne opmærksomme på, at de med forslaget medvirker aktivt til at bryde handicapkonventionerne.
S lader R styre
Kela Kvam, Store Heddinge
Selvom Margrethe Vestager er en dygtig forhandler, så kan man undre sig over, at hun har fået lov til at sætte sig så tungt på økonomien, at der lægges alvorlige hindringer i vejen for at føre en socialt retfærdig fordelingspolitik.
Det har altid været socialdemokraternes fornemste rolle at tage hånd om de svageste, men lige meget hvor mange gamle partiparoler, man søger at dække sig ind med, kan det ikke skjule, at den førte politik på især førtidspensions- og fleksjobområdet er en ren sparemanøvre.
Det er vel de færreste, der tror på, at førtidspensionister og fleksjobbere vil få det bedre og kan arbejde mere af at få deres indtægter beskåret og leve i konstant uvished om, hvorvidt de kan fortsætte i de gældende ordninger.
Det er en politik, der vil vise sig at blive rigtig dyr. Den nedbryder folk og gør dem betydeligt mere syge, end de var i forvejen. Beskæmmende er det også, at regeringen overhovedet ikke stiller krav til arbejdsgiverne om at bidrage til skabelsen af et mere rummeligt arbejdsmarked.
Man spørger sig selv, hvor solidariteten og tanken om, at de bredeste skuldre skal bære de tungeste byrder, er blevet af? Den nye regering ser ud til at være i fuld gang med at realisere den forriges hedeste drømme. Venstre kan grine hele vejen hen til hængekøjen.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,31. marts 2012,"Det strider direkte mod FN’s Handicapkonvention, som Danmark har ratificeret. Vi risikerer med andre ord at bryde de konventioner, som vi roser os selv for at overholde. Det er ganske enkelt en pinlig sag for Danmark"
12633,/debat/leder/2011/02/groent-lys,Grønt lys,Jørgen Steen Nielsen," Torsdag var en ret god dag. Det var dagen, hvor klima- og energiminister Lykke Friis (V) omsider fik grønt lys fra Finansministeriet til at præsentere regeringens strategi for et Danmark, der i 2050 har forladt den fossile æra og nærmet sig bæredygtighed med et energisystem, der er meget mere effektivt og baseret på vind, sol, biomasse og anden grøn energi.
»Danmark er det første land i verden, der præsenterer en så konkret og ambitiøs strategi for, hvordan vi bliver uafhængige af fossile brændsler,« sagde Lykke Friis, og udspillet har allerede givet international genlyd.
Det var en god dag, fordi man nu kan tale konkret og handlingsorienteret om, hvordan den nye grønne økonomi skal realiseres. Den britiske kommentator George Monbiot har i bogen
Heatpåpeget, at »vi er den sidste generation, der kan få dette til at lykkes, og det her er det sidste øjeblik, hvor vi kan få det til at lykkes.« Med smeltende ismasser, dødbringende oversvømmelser, tørkeramte regnskove og truede olieforsyninger har denne generation ryggen mod muren og meget lidt tid at reagere på. Men vi er samtidig den
førstegeneration i det moderne menneskes historie med muligheden for faktisk at realisere en langtidsholdbar, bæredygtig økonomi. Fordi vi for første gang har både teknologi og indsigt til at få det til at ske. Det er et privilegium, fordi drivkraften bag processen nu kan blive håb, snarere end frygt. Hvilket er lige så opmuntrende som forpligtende.
Regeringens Energistrategi 2050er den nye platform, hvorpå visionen nu må kunne omsættes til det grønne energisystems konkrete
powerhousemed dets skruer og møtrikker. Derfor får udspillet også forskellige grader af ros fra de fleste aktører. Regeringen
viltydeligvis gerne gøre op med den fossile energi (om end Nordsøen først lige skal gøres 'fossilfri' ved at hive olien og gassen op og brænde den af, som Lykke Friis sagde).
Men når det er sagt, så bliver der unægtelig noget at diskutere, når Folketinget nu skal forhandle et nyt energiforlig med afsæt i strategien. For uanset de mange nye vindmøller, større energibesparelser og mere biomasse er der mange åbne spørgsmål. Vi nævner i flæng:

- Hænger det overhovedet sammen? Der er smidt en masse puslespilsbrikker på bordet, men den baggrundsrapport med modelkørsler og tal, der kan afsløre, om nye afgifter, tilskud, lovregler, energiprojekter etc., faktisk spiller sammen som en velsmurt energimaskine - den har vi ikke. Noget vil blive lagt på Energistyrelsens hjemmeside, oplyses det, andet skal først nu analyseres.

- Hvor længe skal transportsektoren køre på frihjul? I årtier er trafikkens energiforbrug og CO2-belastning vokset uden nogen politisk reaktion. Energistrategien er renset for forslag om trafik- og byplanlægning, kollektiv trafik,
roadpricingetc. Alt håb investeres i bedre personbiler - med beskedne 25 mio. til ladestandere for nye elbiler.

- Er der styr på biomassen? Frit brændselsvalg på små kraftvarmeværker og nye aftalemuligheder på store åbner for 50 pct. vækst i brugen af biomasse de næste 10 år. En stor del vil formentlig blive importeret som træpiller - er det langsigtet bæredygtigt?

- Lades biogassen i stikken? Det frie brændselsvalg kan fortrænge biogassen som mulighed i de små værker til fordel for træpiller, flis, halm med mere, selv om biogas er klart mest klima-effektiv. Den foreslåede kompensation i form af ny tilskudsordning til biogas karakteriserer branchefolk som håbløst kompliceret.

- Er kul alligevel ikke ude? Regeringen skriver 117 gange, at Danmark skal gøre sig fri af kul, olie og gas. Alligevel rummer strategien denne passage om den eksperimentelle CCS-teknologi til opfangning og langtidsdeponering af CO2 fra kulværkerne: »Der er dog ingen grund til på forhånd at udelukke, at denne teknologi på et senere tidspunkt kan indgå i det danske energisystem.« Hvad skal man med CCS, hvis man vil af med kul?

- Hvad med CO2'en? Det eneste konkrete, der på strategiens 65 sider siges om CO2-reduktioner, er dette: »Samlet set vurderes regeringens nye initiativer at reducere de ikke-kvoteomfattede udledninger med fire-fem mio. ton CO2-ækvivalent i perioden 2013-2020.« Ikke flere tal, ingen uddybende forklaringer eller år-til-år opgørelser.
Uanset disse og andreåbne spørgsmål rokkes der ikke ved, at Energistrategi 2050 er et vigtigt og opmuntrende skridt mod en egentlig køreplan for omstillingen af Danmark til grøn energi. Det drejer sig, med Lykke Friis' ord, om en revolution, og revolutioner er svære. At de også er tidkrævende fremgår af en af graferne i strategien: Det bliver først efter 2018, at der kommer samme vækst i den vedvarende energis andel af energisystemet, som der har været før i tiden. Det tager tid at opføre vindmølleparker, biogasanlæg etc., og regeringens langvarige passivitet vil forfølge den i adskillige år fremover.
Netop derfor er der så stærkt brug for, at Folketingets partier kommer i arbejdstøjet og hurtigt omsætter det aktuelle udspil til en sammenhængende plan. Med insisterende naivitet kan man håbe på, at det vil ske trods valgkamp og partimæssige behov for at grave grøfter.
",1.0,26. februar 2011,"- Hvad med CO2'en? Det eneste konkrete, der på strategiens 65 sider siges om CO2-reduktioner, er dette: »Samlet set vurderes regeringens nye initiativer at reducere de ikke-kvoteomfattede udledninger med fire-fem mio. ton CO2-ækvivalent i perioden 2013-2020.« Ikke flere tal, ingen uddybende forklaringer eller år-til-år opgørelser."
5109,/debat/2014/05/bornerte-privilegerede-kapret-demokratiet,De bornerte og privilegerede har kapret demokratiet,Silas Harrebye," 
	Fløjteaktionen 1. maj var ikke kun strategisk dum og taktisk fantasiløs, den var også usympatisk, fordi den på sin vis saboterede statsministerens ret og pligt til at adressere folket.

	Men den står på skuldrene af en stærk demokratisk tradition – den fredelige kreative protest. Vi skylder derfor vores forældre at se tilbage og vores børn at kigge frem, før vi forarges og forbander.

LÆS: Afbrydelsens politik

	Jeg vil af principielle grunde ikke overdøve Helle Thorning Schmidt (S), men jeg vil gerne anholde en demokratiforståelse, der bliver så pæn og privilegeret, at den ifølge Peter Hummelgaard fra Socialdemokraterne kun inkluderer at tale fornuftigt sammen, organisere os og indgå kompromisser, som det fremgik af Deadline den 27. april. Vores demokrati fungerer heldigvis oftest sådan, men det gør det jo netop kun, fordi vi i udviklingen af vores demokratiske kultur ikke har glemt også at tage det irrationelle alvorligt, husket på, at de alternativt organiserede måske havde noget at lære os, og fordi vi har turdet engang imellem at stå fast, når uenigheden blev for stor til, at man kunne gå på kompromis med sine kerneværdier. Fløjteaktionen finder sted, fordi Socialdemokraterne synes at have glemt den lektie.

	Politik med krop

	Op gennem historien er der utallige eksempler på, at demonstranter med succes udfordrer magthaverne igennem et hav af forskellige former for protester – fra amerikanske atleters Black Power-hilsen på medaljeskamlerne ved OL i 1968 til pudekamp i Wall Street i protest mod finansverdenen i 2009. Herhjemme har vi også altid suppleret den fornuftige samtale med sjov og ballade. Det er derfor, vi hylder debattører som Erik Clausen og Sara Al Naser, kreative aktivister som Solvognen og Superflex samt organisationer som Greenpeace og Action Aid.

	I Jürgen Habermas’ ideelle version af den politiske borgerlige offentlighed vinder det bedste argument, og de rationelle aktører opnår konsensus.

	Men som den politiske teoretiker Chantal Mouffe blandt andre har påpeget, er enigheden kun udtryk for det dominerende hegemoni. Og som Axel Honneth understreger, er risikoen ved for snævre kriterier for, hvad god demokratisk opførsel er, at vi ekskluderer for mange fra vores samtale. Det er langt fra alle, der kan, eller føler de kan, deltage i den fornuftige dialog. Fløjten og buhen, klapsalver og tilråb er alle måder at få kroppen tilbage i politik. Politikken, som den praktiseres af de folkevalgte og fagforeningerne, har måske noget at lære af de sociale bevægelser, ligesom Bertolt Brecht pointerede, at teatret har noget at lære af fodboldkulturen. Den folkelige deltagelse er ikke altid lige saglig og civiliseret, men den er i en vis forstand mere repræsentativ end de elitære kommentatorers mere eller mindre velformulerede analyser og holdningsudsagn (undertegnede inklusiv).

	Bornerthed kvæler

	De seneste år er bornertheden i den danske debat begyndt at stramme som et korset. Det er svært at få vejret. Det var derfor, det var så befriende, da vi fik lov at se Bertel Haarder (V) råbe »Nu er det fan’me nok!« i det berømmede risengrødsinterview på DR.

	Af samme grund har Martin Krasnik så stor succes med sin flabede, direkte stil i Deadline. Han accepterer ikke politikersvar og kradser i den pæne overflade med sine insisterende spørgsmål. Vi vil bag facaden på en kultur, hvis overfladebehandling gør den svær at trænge igennem, svær at gennemskue, svær at blive en aktiv del af. Kritik preller af som vand på gummi. Den grovkornede stemme får ikke lov at komme igennem den bornerte offentligheds fintmaskede net. Den utilpassede stoppes i døren. Vi andre fester videre.

	I sin nytårstale gjorde statsministeren et stort nummer ud af, at vi skal tale pænt til hinanden. Det skal vi da selvfølgelig som udgangspunkt. Men engang i mellem er det på sin plads at lufte ud, at give mennesket bag forskeren, politikeren, journalisten plads. Politikerleden bliver ikke bedre af, at der er så langt fra skurvognsjargonen til mediedialekten, fra det folkelige karneval til VIP-receptionen, fra det befriende udråbstegn til de indforståede gåseøjne og fra Fælledparken til Deadline-studiet.

	Hykleriet stikker dybt

	Vi er i dag blevet et sprogligt rationelt folkefærd, i en sådan grad at vi risikerer at miste forbindelsen til vores længsler og drifter. Ikke de pornografiske og underholdningsafhængige. Men til dem, der er drevet af politiske utopier eller faste mavefornemmelser. Vores bevidsthed koloniserer vores drømme, vores hoved glemmer kroppen, og vores visuelle kunstnere skal på skrift kunne formulere, hvordan deres billeder har værdi, for at kunne få statens støtte.

	Politik er mulighedens kunst, siger man. Men det umulige skal også have plads, hvis vi skal blive ved med at udvikle os som demokratisk samfund.

	Når de pæne skoledrenge beder de mindre dannede om at stikke piben ind, går vi glip af noget. Kollektivt og hver for sig. Harmen over Firoozeh Bazrafkans fuck-finger i Deadline den 4. januar, forargelsens sobre censur og den overbærende latterliggørelse af Dovne Robert bunder på forskellige måder i en sippet og snobbet arrogance, der i praksis er dybt udemokratisk.

	Vi stødes over Se og Hørs metoder, men læser historierne alligevel. Vi bander ikke offentligt, men sviner hinanden til i privaten. Vi går til 1. maj, men lever det blå liv. Hykleriet stikker dybt.

	Danske politikere har så travlt med at opføre sig ordentligt og korrekse hinanden, at de går mere op i bilag, tone og proces end i egentlig substans. Bornertheden er i værste fald en mulighedsbetingelse for totalitarisme og i bedste fald apatiens dårlige undskyldning.

	»I dag er bornertheden den største trussel mod det frie menneske«, skriver Rune Lykkeberg i bogen Kampen om sandhederne.

	Shh, eliten taler

	Men er fløjteaktionen så ok? Jeg synes, den var tåbelig, men svaret er principielt ja. I praksis syntes den heller ikke at være noget egentlig stort problem. Nogle fløjtede og buhede, andre klappede og hujede. Tænk på, hvad man kunne have gjort i frustration over ikke at føle sig hørt. Hvad man gør mange andre steder i verden. Dette var trods alt en fredelig demonstration. Og hvornår har man ellers mulighed for kollektivt at konfrontere magthaverne?

	Endelig kan man i forhold til argumentet om, at det er svært at have den efterspurgte dialog, når man overdøver sin samtalepartner, spørge, om der rent faktisk er tale om dialog i Fælledparken? Statsministerens tale er simpel veldrejet envejskommunikation – ikke faciliteret samtale.

	Vi gør derfor os selv en bjørnetjeneste, hvis vi blot affejer aktivisterne som »banale gøglere«, som Leif Donbæk (SF) skrev på Facebook. Når chefredaktøren for avisen her, Christian Jensen, skriver, at »det handler om, at grundlaget for vort folkestyre omstyrtes, hvis vi ophører med at lytte til hinanden«, er den politiske debat blevet så elitær, at vi kun godkender dem, der har lært at udtrykke sig ligeså fint som os selv.

	Det er på kanten af det etablerede, vi udvikler os som mennesker og som samfund. Derfor er det nogle gange også godt, at der er nogle, der skubber til grænserne for, hvad der er god opførsel. Også selv om de er røvirriterende.

	Når alt det er sagt, var fløjtedemonstration i højere grad simpel sabotage, end den var symbolsk afslørende, provokerende tankevækkende eller inspirerende anderledes. Aktivisterne demonstrerede imod Helle Thorning Schmidt, men de demonstrerede ikke, hvordan vi kan indlede en ny type af dialog med Socialdemokraterne om fremtidens politiske, økonomiske og kulturelle udfordringer. En, der formår også at få det utilpassede og folkelige i spil på en ny og konstruktiv måde. Det projekt er afgørende, hvis man vil skabe idérige, demokratiske og holdbare forandring.

Silas Harrebye er adjunkt ved Institut for Samfund og Globalisering, RUC




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",41.0,5. maj 2014,"	Fløjteaktionen 1. maj var ikke kun strategisk dum og taktisk fantasiløs, den var også usympatisk, fordi den på sin vis saboterede statsministerens ret og pligt til at adressere folket."
3235,/debat/2015/02/hvorfor-soege-martyrdoed-frem-praktikplads,Hvorfor søge martyrdød frem for praktikplads?,"Özlem Cekic, Khaterah Parwani, Natasha Al-Hariri, Haifaa Awad"," KRONIK – Vi kan alle fire huske, hvordan vi reagerede, da Anders Breivik slog 77 mennesker ihjel i Norge. Vi kan huske præcis, hvor vi stod, hvad vi lavede, og hvor chokerede vi blev. De samme følelser genoplevede vi den 7. januar, da tre terrorister slog 17 mennesker ihjel i Paris.
Jeg, Özlem, er folketingsmedlem. Jeg sad på La Glace sammen med overrabbineren Bent Melchior og spiste lagkage, mens vi snakkede om, hvordan vi i fællesskab kunne sætte mere fokus på forsoning og dialog. Telefonen blev ved med at ringe. Da vi skiltes, og jeg aflyttede telefonsvareren, lå der den tragiske besked: Paris var blevet angrebet.
Jeg, Natasha, er jurastuderende. Om eftermiddagen skulle jeg hygge med min søn – Gabriel på 15 måneder – på legepladsen. Men i stedet endte jeg med at tilbringe hele eftermiddagen foran tv’et med et tomt ansigtsudtryk og stor vrede.
Jeg, Khaterah, er jurastuderende og arbejder som mentor på gadeplan med afradikalisering. Jeg havde netop en ung fyr i røret, som falder ind og ud af det radikaliserede miljø, da min forlovede viste mig sin skærm og læste den tragiske nyhed højt. Det ramte mig som et lyn, og et øjeblik gik alt i sort.
Jeg, Haifaa, er læge. Jeg har studeret og arbejdet i Mellemøsten i flere år. Jeg var handlingslammet, da jeg på mit arbejde så massakren i Paris tikke ind på min nyhedsapp. Ekstreme fanatikere og Assad har allerede dræbt flere af mine familiemedlemmer i Syrien, nu rykkede fanatikerne endnu tættere på os i Europa!
Denne gang vidste vi alle fire, at konsekvenserne af terroristernes handlinger i Paris ville blive langt større end angrebet i Norge. Mange spørgsmål dukkede op. Hvad vil det betyde for Frankrig, for Danmark og for vores demokrati?
Vi må rykke sammen
Vi har hver især taget offentligt afstand fra terroren og den krænkelse af ytringsfriheden, som angrebet på Charlie Hebdo var. Vi har taget afstand, ikke fordi vi er blevet afkrævet et svar, men fordi vi gerne tager vores del af ansvaret for at forhindre, at det absurde terrorangreb fører til en kamp mellem religioner. For efter vores mening består kampen mellem dem, der vil forsvare demokratiet, og dem, der vil bekæmpe det.
Ingen må være i tvivl. Som muslimer afskyr vi det, der skete i Paris, ligeså meget som alle andre. Og lige så meget som kristne og kulturkristne afskyede Anders Breiviks terrorangreb.
Som muslimer er vi kede af, at der er mennesker, som misbruger islam, og som er med til at forpeste den tro, vi alle fire har rødder i.
De fleste kan nok huske, hvordan det den 11. september 2001 lykkedes terroristerne ikke kun at ramme de to tårne i USA fyldt med mennesker, men flere millioner af muslimer i verden. Frygten gjorde afstanden mellem befolkningsgrupperne større.
Flere års populisme og ekskluderende diskurser splittede vores samfund i et ’os’ og et ’dem’. Det gavnede hverken vores demokrati eller samfundets sammenhængskraft.
Det var præcis det, terroristerne ønskede, og det var præcis det, de fik efter 11. september. Og det er vores frygt, at det samme sker denne gang, hvis ikke vi lærer af historien og rykker sammen om vores demokrati. Vi skal bygge broer mellem befolkningsgrupper frem for at begynde at dæmonisere hinanden. Ellers vinder terroristerne.
Et første skridt er, at samfundet ikke skal begynde at dæmonisere enhver muslim som potentiel terrorist. Derfor blev vi også positivt overraskede, da selv højrefløjens ledere i partilederrunden lige efter angrebet på Charlie Hebdo talte imod religionskrig og mistænkeliggørelse og for sammenhold på tværs af befolkningsgrupperne. For når retorikken fra politisk hold bliver mere samlende end splittende, kan det forhåbentlig brede sig til andres opfattelse af situationen.
Vi synes, at der ligger et særligt ansvar på de religiøse lederes skuldre, når en terrorist begrunder sine handlinger med religion. Stort set alle muslimske organisationer i Danmark tog med det samme afstand fra terroren, og mange har også lagt kræfter i at fortælle, at terror og islam ikke kan forenes. Det er vigtigt! For imamer er uden tvivl vigtige medspillere i muslimske miljøer.
Bekæmp radikaliseringen
Lige så vigtigt det er at undgå indskrænkninger i demokratiet og ytringsfriheden, lige så vigtigt er det at bekæmpe den radikalisering, der sker i periferien af vores muslimske miljøer. Hvis ikke vi får stoppet den udvikling, kan vi lave nok så mange ekstrakontroller i lufthavne, overvågningssystemer og udrejseforbud. Det kommer ikke til at stoppe terrorismen.
For det mest tragiske ved terrorhandlingerne – og ved de mange unge danskere, der rejser til Syrien for at slås sammen med Islamisk Stat – er, at det er helt almindelige danske unge, der er født og opvokset i Danmark, der har gået i den danske folkeskole og måske arbejdet i den lokale Dagli’ Brugsen, som ender med en så radikaliseret og sort/hvid verdensopfattelse, at de uden at blinke kan slå mennesker ihjel. Eller slå sig selv ihjel.
Hvad er gået galt? Hvorfor føler de sig ikke som danskere? Hvorfor har de afsagt sig de demokratiske værdier? Hvad er grunden til, at Danmark er et af de lande, hvor flest unge tager i Syrien for at være foreign fighters? Det er nogle af de spørgsmål, det er allervigtigst at besvare, hvis vi skal forebygge, at flere går i terroristernes fodspor.
Var også børn engang
Vi tror grundlæggende på, at det må være muligt at nå mennesker, inden de bliver radikaliserede. Uanset hvor farlige terroristerne og fundamentalisterne bliver som voksne, har de alle været børn engang. De har sparket til en bold, set fjernsyn, haft en kæreste og haft drømme for fremtiden.
Men på et tidspunkt er noget gået galt. Når de ikke får sig en uddannelse, men i stedet et træningsprogram til at holde en pistol. Hvad er det, der gør, at unge mennesker, hvis største bekymring burde være at finde en praktikplads, ender med at planlægge en martyrdød? Hvor slår det klik for dem og hvorfor?
De spørgsmål skal vi have mod til at svare på. Ikke for at fritage terroristerne ansvaret for deres handlinger – det er ene og alene den, der trykker på pistolen, som har ansvaret for de grusomme terrorhandlinger, hverken andre muslimer, samfundet eller familien – men for at forebygge, at flere unge mennesker ender i ekstremismen.
Uanset om de, der bliver terrorister, formelt har taget en god uddannelse, eller om de, som det oftere og oftere er tilfældet, tilhører samfundets bund og er kriminelle eller socialt udstødte uden familie eller arbejde, så har de åbenbart det til fælles, at de lukkede grupper har kunnet give dem noget, vi som samfund ikke har kunnet. De har ofte det til fælles, at de ikke føler, de hører til, at de føler sig dæmoniserede, ekskluderede og under konstant fordømmelse – de føler ikke, de har noget at miste.
Hvis vi vil sætte en stopper for rekrutteringen til de ekstremistiske miljøer, må vi stå sammen. Og vi må i fællesskab give alle, der vokser op i Danmark, mulighed for at opnå noget, som de vil være bange for at miste. En uddannelse, et job og først og fremmest en følelse af at være en del af det demokratiske fællesskab.
Vi fire kvinder vil hver især fra vores positioner gøre, hvad vi kan for at styrke brobygningen, men der er også brug for alle jer andre. Alle skal give en hånd med for, at vi kan stå sammen og styrke fællesskabet og demokratiet – ellers risikerer vi desværre, at terroristerne vinder.
Özlem Cekic er folketingsmedlem (SF)
Khaterah Parwani er jurastuderende
Natasha Al-Hariri er jurastuderende
Haifaa Awad er læge




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",7.0,3. februar 2015,Leave this field blank 
828,/debat/2016/02/kald-bare-ustatistisk-mavefornemmelse,Kald det bare en ustatistisk mavefornemmelse,Merete Pryds Helle," Casper Gronemann kalder i sin klumme om statistik sidste torsdag mit Politiken-debatindlæg »Giv mig et arbejderparti, der både er for brune og hvide danskere« om det nydanske hårdtarbejdende proletariat for »forvrøvlet«.
Det kan jeg godt forstå, for han læser ting, jeg ikke har skrevet, og ting, der kun befinder sig i læserens læsning, er ofte noget vrøvl.
For eksempel skulle mit indlæg handle om racisme, når man taler om indvandringens udfordring. Men nu har jeg læst mit indlæg igennem flere gange, og det er umuligt for mig at finde det sted, han refererer til. Casper Gronemann er til gengæld glad for statistik; jamen så lad os tale statistik.
I sin klumme kalder han mig konsekvent Mette og ikke Merete. Ifølge Dansk statistik hedder 38.877 danske kvinder Mette, og 5.867 hedder Merete. Det er dog noget af en forskel.
Merete er et indvandret navn; grundformen stammer oprindeligt fra Persien, hvor det betyder perle; herefter er det blevet et græsk låneord, der er vandret op gennem Europa til Skandinavien, hvor det har fået mange afledninger. Navnet eksisterer i mange sprog og i mange trosretninger.
Et nyt proletariat
Så helt ned i Casper Gronemanns navnemisforståelse dukker et tema frem; Dansk kultur bygger på indvandring af både mennesker, tro og kultur. Det gælder både mig; Merete, og Mette Frederiksen.
Mit indlæg var baseret på iagttagelsen af, at det er underligt at påstå – som formanden for Danmarks såkaldte arbejderparti, Mette Frederiksen, gør – at indvandrere ikke bidrager til det danske samfund.
De gør rent, plukker frugt, sælger os grøntsager og laver os mad, bygger vores huse og passer os, når vi er syge og gamle.
Det grundlæggende problem i Danmark er faktisk, at jeg kan sige ’de’ og ’os’, og at alle ved, hvad jeg mener med det. Det er nedslående at gå en tur på humanismens højborg, KUA, og se en næsten entydig fordeling af menneskers farver i de, der studerer, og de, der gør rent og laver mad.
Der er igennem de sidste 30 år skabt et nyt proletariat i Danmark, og det proletariat fortjener et arbejderparti, der taler deres interesser.
Låser døren
I sin kritik af mit indlæg bruger Casper Gronemann også det herlige nye ord i dansk debatretorik: erhvervsfrekvensen. Han nævner, at ifølge statistikken er indvandrerkvinders erhvervsfrekvens lavere end gammeldanske kvinders. Måske har han overset, at jeg også nævner det i mit indlæg? I så fald, vil jeg gerne gentage:
Er det et problem at være husmor? Hvorfor er det et problem? Kan vi definere det nærmere? Indtil 1970’erne var næsten alle danske kvinder husmødre; det blev betragtet som dansk kultur, dansk værdi. I dag er det et ’indvandringsproblem’.
Jeg er opdraget af en husmor, som gik hjemme, fordi der var råd til det; mine tanter var fattigere og arbejdede på fabrik eller gjorde rent om natten. Problemet for min mor var, at det var ensomt for hende. Er det problemet i dag?
Jeg vil gerne udvide spørgsmålet. Når den statistik, man er så glad for at referere til, viser, at mange af disse hjemmegående indvandrerkvinders døtre i dag studerer på de naturvidenskabelige uddannelser, som færre af de udearbejdende danske kvinders døtre vælger; har vi så virkelig et problem?
Er problemet ikke langt større blandt de unge mænd, der bliver stemplet af blandt andet Socialdemokraternes formand, som mennesker, der ikke bidrager til deres samfund, samtidig med at den nuværende regering lukker for de erhvervsuddannelser, der kunne hjælpe dem i gang? Man låser en dør og skælder bagefter folk ud for ikke at ville ind.
Kald det bare en helt ustatistisk mavefornemmelse, når jeg påstår, at der nok er mange af de nydanske kvindelige læger, tandlæger, ingeniører og jurister, som bliver glade for at kunne trække på deres hjemmegående mødre, når de kommer ud på arbejdsmarkedet og samtidig får børn.
Det er statistikken nok ligeglad med, men det er kvinderne ikke. Og de kvinder er en vigtig del af vores danske samfund. De er faktisk os.
Fortjener respekt
Jeg er personligt af den opfattelse, at race har meget lidt med sagen at gøre; jeg mener faktisk slet ikke at race eksisterer. Det gør derimod melaninkoncentration og racisme.
Debatten om race – og her er Casper Gronemann nok enig med mig – dækker ofte over samfundskonflikter, der stikker meget dybere. Helt ned i bunden af bankkontoen. For mig at se er det et godt gammeldags klasseproblem, vi har i dag.
Det er derfor en grund til stor tristesse, at Socialdemokraterne svigter de svageste arbejdere ved at insistere på, at samfundsproblemerne handler om et konstrukt, der kaldes ’indvandring’, og ved at påstå, at en meget uhomogen gruppe danskere ikke bidrager til samfundet på grund af nogle egenskaber, som intet har med de menneskers arbejde at gøre.
Hvad har egentlig den kvindelige, ateistiske iranske læge til fælles med den stærkt troende, nyligt ankomne syriske rengøringshjælp, andet end at de begge arbejder 12 timer i døgnet og kaldes et problem af Mette Frederiksen?
Vi – og dette vi omfatter alle befolkningsgrupper og debattører – må bevæge os væk fra den opdeling af dem og os. I stedet må vi spørge, om ikke de mennesker, der tager de dårligst betalte job med de værste arbejdstider, fortjener vores respekt og et arbejderpartis stemme.
Om ikke det er vigtigt, at unge utilpassede mænd og kvinder har en god mulighed kan blive faglærte arbejdere, fordi uddannelse og arbejde er en vej væk fra fattigdomskriminalitet.
Merete Pryds Helle er forfatter




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",3.0,4. februar 2016,En artikel pr. redaktion - sendt til jer hver søndag
8988,/debat/2012/10/giv-kickstarten-kick,Giv kickstarten et kick – nu!,Mogens Ove Madsen," Regeringen har netop haft ét års jubilæum. I samme periode er den samlede beskæftigelse faldet med 10.000 personer frem til juli i år. Dog er der sket en stigning i beskæftigelsen fra juli til august på 2.400 personer, men det skal alene tilskrives unge, der har været kortvarigt i arbejde, og må betragtes som en enlig svale. Tendensen til stigende ledighed er der fortsat – også fordi antallet af ubesatte job er rekordlavt.
Det væsentlige er, at lønmodtagerbeskæftigelsen fra første til andet kvartal i år er faldet med godt 4.000 personer i den private sektor og omkring 4.000 personer i den offentlige sektor. Man skal også hæfte sig ved, at bygge- og anlægsbranchen har en overraskende tilbagegang i lønmodtagerbeskæftigelsen på godt 3.000 personer.
Kickstarten er næppe nok
Regeringens kickstart har altså indtil nu haft svært ved at løfte den beskæftigelsesfremmende opgave alene – eller også er opgaven meget større end det, kickstarten er i stand til at løfte? Flere af de investeringer, som regeringen har indregnet i sin kickstart, er da også for længst sat i gang af kommunerne. Derfor blev følgende spørgsmål allerede rejst i forbindelse med finanslovsforhandlingerne sidste år: Vil en fremrykning af de offentlige investeringer på små 19 milliarder kroner til 2012 og 2013 overhovedet kunne blive selvbærende og vende den økonomiske udvikling? Der var meget usikkerhed omkring svaret dengang, og det er der fortsat.
Hvad er sagens kerne? Og hvad vil de nødvendige og tilstrækkelige midler være for at sætte langt mere gang i dansk økonomi?
Opsparingen må investeres
Udgangspunktet er at afsøge, hvor potentialet for ny vækst og beskæftigelse ligger. Mest iøjnefaldende er den enorme vækst, der har været i private ikke-finansielle virksomheders opsparingsoverskud, som er vokset voldsomt siden krisens start i 2008. Samlet er der sparet mere end 400 milliarder kroner op, og hvis der ikke sker nævneværdige ændringer, vil det tal komme op på 800 milliarder kroner i 2014.
Udbetalingen af efterlønsmidler har heller ikke gjort indtryk og er gået samme vej. Som det hedder i den seneste Økonomiske Redegørelse fra 2012, er opsparingsoverskuddet i den private sektor større end den offentlige sektors underskud. Da vi samtidig har et stort overskud på betalingsbalancen, forbruger og investerer Danmark mindre, end hvad der svarer til den samlede indkomst. Danmark har derfor en ganske robust økonomi, hvor det er muligt at bruge den offentlige sektor aktivt for at sætte gang i vækst og beskæftigelse.
Den anden side af medaljen er et markant fald i husholdningernes forbrugskvote og virksomhedernes investeringskvote.
Keynes og samfundskontrakten
Hvad gør vi så ved det? Disse forhold omkring forbrugs- og investeringskvoter leder tanken tilbage til Keynes. Han slog meget præcist fast, at det ikke er en korrekt udlægning af økonomiens principper, at oplyst selvinteresse altid virker i offentlighedens tjeneste. Og i nogle tilfælde har de økonomiske aktører end ikke fuld indsigt i – eller kendskab til – de mulige konsekvenser af deres handlinger. Desværre skylder Keynes os en bog, som han lavede en disposition til i 20’erne med titlen An Examination of Capitalism. Det, vi ved, er, at han ville påpege, at et kapitalistisk system potentielt er ustabilt, men dog trods alt bygger på en implicit eller underforstået samfundskontrakt (the psychology of society), som ikke kan tages for givet. Justeringer og tilpasninger kan være nødvendige. Derfor gjorde Keynes sig også til talsmand for en række institutionelle arrangementer som for eksempel aktiv finans- og pengepolitik med henblik på at sikre tilnærmelsesvis fuld beskæftigelse. Og netop fuld beskæftigelse er den underforståede samfundskontrakt, der skal sikre systemets legitimitet.
I nyere tid er denne teori blevet suppleret af den norske specialist i makroøkonomisk planlægning Leif Johansen. Han taler om forholdet mellem det økonomiske og det politiske handlerum. For ham udgjorde sidstnævnte det klart mindste handlerum. Set fra en politisk synsvinkel er de forslag, der kan leveres fra den økonomiske tænkning tilsyneladende alt for mangfoldige og komplicerede. Eller rettere: det politiske handlerum er for indskrænket af ideologiske og forståelsesmæssige grunde. For nærværende kan det jo undre, at der fra politisk hold ikke stilles større krav til den økonomiske videnskab og det økonomiske modelarbejde for at få afdækket baggrunden for den finansielle og økonomiske krise.
Forestillingen om den underforståede samfundskontrakt og behovet for at udvide det politiske handlerum bør give anledning til mere handling og udsyn. Er det så sket?
Usikkerheden øges
Et illustrativt eksempel er den meget omtalte, nyligt vedtagne skattereform, som indebærer, at topskattegrænsen bliver hævet med 60.000 kroner. Det betyder, at 250.000 danskere slipper for at betale topskat. Til gengæld skal en række overførselsindkomster ikke længere følge lønudviklingen. Ifølge Finansministeriets beregninger vil dette initiativ øge uligheden i samfundet.
Denne skattereform er med til at rokke ved den underforståede samfundskontrakt. Den skaber usikkerhed omkring indkomstgrundlaget for folk på overførselsindkomst. Kombineres dette med regeringens og regeringspartiernes særlige ordgenerator, der hele tiden spammer offentligheden med slagnummeret ’det kan vi ikke gøre noget ved – der er ingen penge i de offentlige kasser!’ – ja, så er det måske ikke så underligt, at den økonomiske usikkerhed er stigende. Hertil kommer usikkerheden om, hvorvidt skattelettelser også går til privat opsparing.
Hvis man som Arbejderbevægelsens Erhvervsråd kigger på sammenhængen mellem, hvor mange gange ordene »krise« og »gæld« optræder i de danske medier, er der en rimelig pæn sammenhæng med både forbrugertillid og erhvervstillid. Jo mere krise og gæld optræder i medierne, desto mere falder tilliden og forventningerne til økonomien.
Kunne denne usikkerhed ikke give anledning til at skabe et andet udsyn og nogle mere virksomme handlinger?
Tre veje fremad
Her skal gives tre eksempler. For det første skal politikerne give klarere meldinger på den underforståede samfundskontrakt. For det andet er der et voldsomt behov for flere offentlige og private investeringer, og for det tredje er der behov for at få trimmet de offentlige serviceydelser.
Den underforståede samfundskontrakt ville have godt af, at krisen bliver talt ned frem for hele tiden at blive talt op. Det kunne man for eksempel gøre ved at mindske problemet med indkomstusikkerhed. Det drejer sig om at garantere et stop for nedregulering af indkomstoverførslerne.
De offentlige og private investeringer er alt for lave. De er forudsætningen for at sikre fremtidens grundlag for økonomisk udvikling. Den private erhvervsinvesteringskvote ligger langt under gennemsnittet for de sidste 30 år. Det investeringsvindue, regeringen har åbnet, skal være meget større og holdes åbent meget længere. De offentlige investeringer skal straks gives et ordentligt løft, og offentlig låntagning har aldrig været billigere.
Endelig trænger den offentlige service til et serviceeftersyn, der sikkert vil indebære, at produktivitetspresset skal nedsættes for at beholde en rimelig effektiv service. Det drejer sig både om pleje og pasning, undervisning og sundhedsområdet.
Hovedpointen er, at der skal skabes et andet og mere optimistisk politisk miljø, der signalerer, at den offentlige sektor faktisk rummer en masse instrumenter til at løfte økonomien ud af krisen. Et af midlerne hertil er at give de offentlige investeringer og den offentlige service et ekstra kick. Måske kan kickstarten så endelig komme til at virke?
 
Mogens Ove Madsen er lektor i samfundsøkonomi på Aalborg Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",24.0,8. oktober 2012,Forestillingen om den underforståede samfundskontrakt og behovet for at udvide det politiske handlerum bør give anledning til mere handling og udsyn. Er det så sket?
10409,/debat/2012/03/teokonservative-tager-kvaelertag-paa-demokratiet,Teokonservative tager kvælertag på demokratiet,Andrew Sullivan," »Jeg tror ikke på et Amerika, hvor skellet mellem kirke og stat er absolut,« erklærer den republikanske nomineringskandidat Rick Santorum. Det er ærlig snak. Santorum – der trods Romneys lunke sejre supertirsdag endnu hænger på i primærvalget – er i det hele taget prisværdigt oprigtig. Hans hovedbudskab er: Kirken skal altid have forrang, for ellers krænkes Det Første Forfatningstillægs bestemmelser om religiøs frihed. I den ’teokonservative’ forståelse er kirkens lære nemlig integreret i selve De Forenede Staters grundlæggelse.
Da de forfatningsgivne rettigheder er skænket af selveste skaberen – den jødisk-kristne skaber, forstås – er begrebet om et offentligt rum, der er religiøst neutralt, nødvendigvis også et angreb på Amerika. Vi må forstå, at Amerika er en ganske særlig og udvalgt nation på grund af sin guddommeligt sanktionerede grundlæggelse. Derfor må Amerika for altid lade sig lede af Guds vilje, og den vilje bør i lovgivningen være åbenbar for alle – katolikker, protestanter, ateister, mormoner, muslimer og jøder.
Religiøst kvælertag
	Forestillingen om, at ægteskaber mellem personer af samme køn kan have retsgyldighed, eller at abort kan være lovlig, er derfor vederstyggelig for Santorum og de teokonservative. De er så væsensfremmede for principperne for det jødisk-kristne Amerika, at de kun kan udlægges som Satans værk.
Derfor vil Santorum og ligesindede indføre nye forfatningstillæg, der forbyder dem én gang for alle. Ifølge de teokonservative vil disse nye tillæg være den perfekte afspejling af forfatningsfædrenes sande og guddommeligt inspirerede hensigter.
Den teokonservative tankegangs kvælertag om USA’s republikanske parti har intet at gøre med ’socialkonservatisme’. Der er tale om et radikaliseret teokratisk angreb på det moderne liberale demokrati. På moderniteten som helhed.
Får den teokonservative tankegang magt, som den har agt, bliver der intet tilbage. For det vil kræve omfattende sociale omvæltninger at kriminalisere al abort og fratage homoseksuelle par enhver offentligt anerkendt frihed eller status. Og hvordan vil Santorum tvinge kvinderne tilbage til hjemmet fra arbejdspladserne og forbyde prævention?
Så drastiske tilbagerulninger af velerhvervede rettigheder er ikke konservative. De er ekstremistiske.
Ret beset er Santorums vision for Amerika neofrankistisk: Hans Amerika vil ikke længere være et Amerika, der repræsenterer et højdepunkt for Oplysningen, men et Amerika, som omskabes med henblik på at gøre det af med den katastrofe, Oplysningen repræsenterer i de teokonservatives øjne.
Uoplysningstiden
	I fusionen af eksplicit religion og politik retter de højrekristne republikanere et angreb på Amerika og på selve mulighedsbetingelserne for en civil republik. Deres religiøse absolutisme er den helt afgørende årsag til landets lammende politiske polarisering. For når religion bliver til politik, bliver forhandlinger og kompromiser umulige. Bring Gud ind i en politisk samtale, og den udvikler sig til en kulturkrig.
For Santorum som for Ratzinger er parolen, at hvis din samvittighed siger ét, når paven siger noget andet, så skal du følge paven, og ikke din samvittighed. For kristianisterne (de fundamentalistiske kristne, red.) lyder parolen, at byder din samvittighed eller intelligens dig ét, når Biblen byder dig noget andet, er det Biblen, du adlyder – ikke din samvittighed og da slet ikke din intelligens. For sandheden er, at bag kristianismen findes der en dyb frygt for det menneskelige intellekt. En frygt for, at fornuften er stærkere end religionen, derfor må den lægges i bånd.
Det er dybest set Santorums frygtfulde vision. Og dette er grunden til, at vi ikke bør lefle for ham som troende. Han er en mand, som er optændt af lige præcis den slags frygt, som fører til fundamentalisme – dvs. en tro, der er renset for tvivl og befaler fuld underkastelse under religiøse myndigheders forordninger.
Her finder vi den egent­lige grund til, at han ikke ønsker, at alt for mange amerikanske børn skal gå på college. Når vi allerede kender sandheden, hvorfor så overlade til andre at søge søge den selv? Og kender vi allerede sandheden, hvorfor så ikke ophæve den som gældende lov i et land, der bygger på kristne principper?
Her er der jo ikke tale om religiøs undertrykkelse, men om Guds åbenbarede vilje. Derimod er et neutralt offentligt rum i Santorums optik altid allerede lig med religiøs undertrykkelse.
Sættes på plads af Obama
	Heldigvis lægger Santorum ikke skjul på sine hensigter. Aldrig har den religiøse fanatisme, der har ødelagt et af de store partier i USA, været mere åbenlys. Aldrig har den gjort det sværere at løse konkrete og praktiske politiske problemer.
Skal Amerikas teokonservative strømning overvindes, vil det ikke nytte at vælge en løgner og religiøs lefler som Romney. Faktisk er det bedste amerikanerne kan håbe på, at republikanerne ender med at nominere Santorum, så han kan lide et eftertrykkeligt nederlag til Obama. Dermed vil den teopolitiske strømning, som truer både den ægte tro og de sande borgerlige værdier, forhåbentlig kunne kastes på historiens mødding.
",0.0,8. marts 2012,"For Santorum som for Ratzinger er parolen, at hvis din samvittighed siger ét, når paven siger noget andet, så skal du følge paven, og ikke din samvittighed. For kristianisterne (de fundamentalistiske kristne, red.) lyder parolen, at byder din samvittighed eller intelligens dig ét, når Biblen byder dig noget andet, er det Biblen, du adlyder – ikke din samvittighed og da slet ikke din intelligens. For sandheden er, at bag kristianismen findes der en dyb frygt for det menneskelige intellekt. En frygt for, at fornuften er stærkere end religionen, derfor må den lægges i bånd."
4101,/debat/2014/09/husk-laengden-paa-arm-politikere,"Husk længden på en arm, politikere!",Casper Dall," Ifølge ejerne tog det kun fem minutter. Så var direktionen overbevist om, at det var fornuftigt at følge ejerens indstilling, selv om det egentlig brød med den strategi, de havde lagt for virksomhedens fremtidige udvikling.
I denne uge har transportminister Magnus Heunicke (S) de-savoueret DSB’s øverste ledelse. Som en del af en målsætning om at forsimple antallet af forskellige billettyper og gøre forholdene bedre for passagerer med kørestol, barnevogn eller bagage, skulle de såkaldte klapsædebilletter, der primært henvender sig til unge, skrottes. Det synes transportministeren bare ikke.
»Jeg spurgte på et møde, hvor vigtig den her beslutning var for DSB. Var den vigtig, ville det være en anden sag, men fordi den er ubetydelig, så blandede jeg mig,« forklarede Magnus Heunicke til Berlingske Business.
Ubetydelig var den åbenbart hverken for Heunicke eller DSBs ledelse. Men selvfølgelig betyder klapsædepladserne ikke alverden, når de kun udgør 0,1 procent af DSB’s billetindtægter. Nej, det er princippet i, at politikere vil blande sig i ting, der dybest set ikke er noget, de bør blande sig i.
Det har vi set flere tilfælde på inden for de seneste uger, for når vælgerne ikke er tilstrækkeligt begejstrede for politikerne og deres projekt, så sænkes barren tilsyneladende for, hvad politikerne kaster sig over. De nemme point skal hentes ved kasse 1.
Sådan tænkte Lars Barfoed sikkert også, da han kastede sig frådende over DR’s direktion, da det kom frem, at bestyrelsen og direktionen i DR havde besluttet sig for at nedlægge DR’s underholdningsorkester i forbindelse med en sparerunde. En sparerunde, et bredt flertal i Folketinget – herunder Konservative – selv havde pålagt DR’s ledelse, fordi politikerne ville glæde erhvervslivet ved at fritage dem for erhvervslicensen.
»Jeg vil forsøge at få kulturministeren overbevist om, at hun skal sætte ind over for DR i den her sag. Hvis ikke hun bøjer sig, og vi i mindelighed kan fastholde, at vi beholder UnderholdningsOrkestret, så vil jeg søge flertal for det i Folketinget,« sagde Lars Barfoed til Berlingske Nyhedsbureau.
Heldigvis havde kulturminister Marianne Jelved (R)ikke de samme lyster som Magnus Heunicke og Lars Barfoed til at blande sig i driften af en mere eller mindre politisk ledet virksomhed.
Det er nemlig en usund uskik, at politikerne underkender de mennesker, de selv har udpeget til at lede virksomhederne. Der er jo netop en årsag til, at det ikke er transportministeren, der bestemmer billettyperne i DSB, eller kulturministeren, der bestemmer, hvordan TV-Avisen skal sendes på DR1.
»Det er et alvorligt problem, hvis en minister blander sig i direkte statslige virksomheders drift. Indblanding i bestyrelsens og direktionens arbejde giver mindre strømlinede virksomheder, gør dem mindre effektive og skader bundlinjen,« sagde professor ved Copenhagen Business School, Steen Thomsen, til Berlingske Business.
Ifølge Carsten Greve, der også er professor ved Copenhagen Business School, risikerer politikerne faktisk, at det skader virksomhederne, når politikerne – sikkert i den bedste mening – kaster sig over detailstyringen af virksomheden.
»Man har brugt mange år på at etablere nogle spillerregler for statslige selskaber og få dem til at agere som almindelige selskaber. Det her er ikke hensigtsmæssigt for virksomheden, fordi det både skader omdømmet og skaber usikkerhed om, hvad der kan blive gjort til genstand for ministerens opmærksomhed,« siger Carsten Greve til Berlingske Business.
Nu er det godt nok særligt inden for kulturverdenen, man taler om armslængdeprincippet.
Men hvor kunne det dog være dejligt, hvis alle politikere huskede på længden af en arm. Og hvis Magnus Heunicke absolut gerne vil detailstyre DSB, så har den nuværende administrerende direktør, Jesper Lok, sagt sit job op med fratrædelse senest 31. august næste år.
Casper Dall er leder af Informations Christiansborg-redaktion.
Klummen er udtryk for klummistens egne holdninger.
",2.0,27. september 2014," Ifølge ejerne tog det kun fem minutter. Så var direktionen overbevist om, at det var fornuftigt at følge ejerens indstilling, selv om det egentlig brød med den strategi, de havde lagt for virksomhedens fremtidige udvikling."
6957,/debat/2013/08/laeserbreve-21,Læserbreve,," 
Ivar Tønsberg, billedkunstner

	I sin fine kronik fra 26. juli gennemgår forhenværende overvismand, professor Niels Kærgård arbejdsløsheden i henholdsvis klassisk og keynesiansk forstand.

	Begge dele store, abstrakte, kollektive fænomener; men der er også en tredje type arbejdsløshed, som han ikke nævner; nemlig den lille arbejdsløshed.

	Den lille arbejdsløshed er konkret, nærværende og rigtig ubehagelig – den er individuel, et personligt problem, og den eneste kur imod den er et job.

	Den store, kollektive arbejdsløshed slipper vi næppe af med foreløbig; den lille, derimod, kan man omgående gøre noget ved. Det kræver dog politisk velvilje over for ideen om, at der findes andre mere selvstændige veje i vort arbejds(løsheds)liv end understøttelse, aktivering, akutpakker og outrerede pensionsformer.

	Det, der skal til, er skattelettelser. Skattelettelser som vel at mærke kommer de små indtægter til gode. Personfradraget skal forhøjes, så den skattefri bundgrænse kommer op på ca. 10.000 kroner om måneden. Med et sådant fradrag i ryggen vil enhver kunne tage et undermålerjob og dog tjene, hvad der nogenlunde svarer til en gennemsnitlig overførselsindkomst efter skat.

	Det hele kan finansieres af progressivt fald. Dvs. jo mere man tjener, des mindre bliver frikortet. Udfasningen kan eksempelvis begynde ved 120.000 kroner om året for så helt at bortfalde ved 400.000 kroner og derover.

	Skattelettelser til alle

	Modellen kunne umiddelbart ligne en hestekur for middelklassen, men der er store besparelser at hente på de sociale udgifter, hvis de arbejdsløse får en reel chance for at ernære sig selv

	I det lange løb kan man forestille sig, at en liberalisering af livet på bunden af den økonomiske fødekæde vil betyde betydelige skattelettelser over hele linjen – for rig såvel som fattig. Regnestykket er simpelt: større albuerum og økonomisk bevægelsesfrihed på gulvet gør det lettere for de svagest stillede at klare sig selv. Og hvis de svageste kan klare sig selv, holder de op med at være en udgift, hvilket betyder, at skatterne kan sænkes. Det skaber igen flere job.

	Det er i al fald en urealistisk tanke, at vi kan slippe af med arbejdsløsheden ved at skaffe 37 timers arbejde om ugen til samtlige danske mænd og kvinder.

	Det er en drøm fra svundne tider, der hverken er job eller penge til. Der er dog masser af ledige småjob, og hvor ville det egentlig være dejligt, hvis voksne mennesker fik muligheden for at tage dem og leve af dem, indtil noget bedre viser sig.
",0.0,3. august 2013,"	Modellen kunne umiddelbart ligne en hestekur for middelklassen, men der er store besparelser at hente på de sociale udgifter, hvis de arbejdsløse får en reel chance for at ernære sig selv"
1961,/debat/2015/08/runddans-skoegerne-500-aar,Runddans om skøgerne i 500 år,Sanne Maja Funch," Amnesty har netop vedtaget, at legaliseringen af prostitution skal være en del af deres officielle politik.
Men er legalisering eller forbud vejen til bedre forhold for de prostituerede – og er Amnestys udmelding et nybrud i debatten? Information har konsulteret historikeren Merete Bøge Pedersen.
Den grundlæggende præmis for Amnestys standpunkt er den samme, som fortalere for legalisering fremførte allerede i 1800-tallet, siger hun.
»Præmissen er, at prostitutionen ikke kan udryddes, fordi seksualiteten er et fundamentalt behov. Holdningen bliver så, at vi må have en kvindegruppe, som er tilgængelig for den efterspørgsel, der altid vil være. Fra det udgangspunkt er opgaven at organisere prostitution så åbent og humant som muligt.«
»I sit forslag havde Amnesty desuden et argument om, at mennesker skal have ret til at købe sex, hvis de ikke kan få afløb for seksualiteten på ’mere traditionelt anerkendte måder’, som der står. Også det argument bygger på en historisk tanke om prostitution som samfundets nødvendige ventil. Før i tiden var det i høj grad et spørgsmål om, at mændene skulle skåne deres hustruer, ligesom soldater og sømænd havde behov for et afløb. Objektet er skiftet, men det er samme princip.«
»Fra den modsatte fløj er argumenterne så, at kvinder der er tvunget ud i prostitution, bliver fastholdt i prostitution, risikerer skader, og at køb af sex grundlæggende handler om en ulige magtstruktur. Der er intet nyt i det.«
Kodet til prostitution
– Hvornår havde Danmark sine første debatter om prostitution?
»De første skriftlige kilder stammer fra 1400-tallet, og her gik bestemmelserne på klædedragten. Prostitutionen var lovlig, men de prostituerede var fremhævet ved klædedragten som en særlig gruppe – som en slags pendant til red light districts i dag.«
»Omkring år 1500 kom syfilis til Europa, og det havde betydning for tilgangen til prostitution. Herefter blev sygdomsbekæmpelse et centralt fokus. Samtidig kom Reformationen, og kristendommen begyndte at fylde meget mere. Holdningen blev, at prostitution skulle bekæmpes for at komme sygdomme til livs og af moralske årsager. De to årsager, sygdomsfrygt og moral, gik hånd i hånd som argumenter for det forbud mod løsagtighed, Christian d. 3. indførte i 1537, og som holdt, indtil prostitution blev legal i 1874.«
– Hvornår opstår de grundlæggende positioner for og imod legalisering, som du stadig identificerer i dag?
»Positionerne er mest tydelige i 1800-tallet, hvor kildematerialet er bedst. Her skilte debatten sig i to lejre. Den ene fraktion var bundet op på Dansk Kvindesamfund, der etableredes i 1871, og på de kristne. Den fraktion mente, at prostituerede kvinder var ofre for mænds seksualitet, der var som en dampmaskine. Prostitution var et spørgsmål om udbud og efterspørgsel. Så længe manden efterspurgte sex, ville der altid være kvinder, der udbød den vare. Ergo skulle man sætte ind over for manden og hans dampmaskineseksualitet.«
»Den anden lejr var domineret af lægerne og et flertal af politikerne. Her var holdningen tilsvarende, at mænd havde en voldsom seksualitet. Men modsat de såkaldte abolitionister mente de ikke, at der var noget at stille op imod den. Med andre ord skulle seksualiteten komme til udfoldelse, ellers ville mændene forgribe sig på pæne kvinder. Derfor var det godt, at samfundet havde en gruppe af kvinder, som kunne tage sig af den uforløste seksualitet. Desuden var holdningen, at de prostituerede lå, som de selv havde redt.«
»Det var en feministisk tilgang, som stod over for en funktionalistisk, præcis som i dag. Enten mener man, samfundet skal tøjle drifterne, eller også skal man give los for prostitution, for alle har brug for en seksualitet, og prostitutionen har en funktion som ventil.«
– Hvad mente lægerne med, at den prostituerede lå, som hun selv havde redt?
»1800-tallet bragte store forskningsgennembrud med sig, og man byggede videre på bølgen af oplysningstid. For eksempel var italieneren Cesare Lombroso bannerfører udi fysiognomiske undersøgelser. Han undersøgte dømte forbrydere, herunder prostituerede, for at dokumentere en sammenhæng mellem fysisk fremtræden og moralsk habitus. Tanken var, at det lå i generne. Nogle kvinder var simpelthen af dårlig avl; det måtte gå, som det gik for dem.«
Den ustyrlige seksualitet
»Andre konstaterede uden særlig brug af argumenter, at prostituerede var notorisk promiskuøse. I Danmark var Sophus Engelsted den førende ekspert udi kønssygdomme. Han var den første, som slog fast, at prostitutionen måtte legaliseres og reguleres, for de prostituerede var de værste til at sprede smitten. Præmissen for hans synspunkt var igen, at prostitutionen ikke kunne afskaffes, derfor måtte den kontrolleres. Han mente ærligt, at der fandtes teknikker, så samfundet kunne sikre et rent korps af prostituerede, altså en sund prostitution. Han mente også, at det var synd for kvinder, som førte dette liv, men han påpegede gang på gang, hvilken »type« de løsagtige kvinder var. Med andre ord skulle man huske, at prostitution var et selvstændigt valg truffet af dertil egnede kvinder. De fortjente ikke samfundets ynk.«
– I dag mener Amnesty vel trods alt ikke, at den prostituerede er et selvforskyldt brystværn mod horderne af uforløste mænd – at hun ligger, som hun selv har redt?
»Amnesty mener, at man skal respektere de mænd og kvinder, som har truffet et selvstændigt valg om prostitution. Prostituerede er mennesker, som ved deres fulde fem har valgt en vanskelig vej. Så jo, der er en forbindelse til fortiden og en sammenhæng med de øvrige argumenter, der tilhørte gamle dages fortalere for en legalisering.«
»Når det er sagt, er Amnesty faktisk et eksempel på et af de få nybrud, debatten har budt på. Det nye er, at der er kommet et langt større fokus på den prostituerede selv og på at hjælpe hende eller ham. Derfor ser vi også, at organisationer, der traditionelt altid ville være modstandere af prostitution ud fra et socialt eller humant princip, vakler eller skifter side i dag. Det gælder både Amnesty og Socialdemokraterne, der har ændret deres politik fra et klart ’nej’ til købesex til noget, der minder om ’tja …’«
Fuld skrald
– Hvad er læren af historien, når det gælder forsøg på at løse problemerne ved prostitution?
»Jeg har læst mig igennem århundreders debat og må konstatere, at intet rigtig flytter sig. Det er beskæmmende. Og det er måske den vigtigste erkendelse overhovedet: Prostitution er et emne, man nok diskuterer med stor ihærdighed, men det kan ikke håndteres meget mere end det. Det kommer Amnestys kursskifte ikke til at ændre ved.«
– Hvorfor ikke?
»Ressourcerne slår ikke til. Det er et faktum, der skinner igennem på tværs af århundreder. I bund og grund ender alle tiltag ved en holdning om: »Det dér prostitution, hvor vigtigt er det lige?« Det har været og er fortsat svært at retfærdiggøre, at man som samfund lægger den økonomi bag en lovmæssig beslutning, som det kræver at skabe en reel forandring. Gennem tiden er der sagt og skrevet voldsomt meget om prostitution, men stadig har Danmark ikke fundet et standpunkt for eller imod og forfulgt det. Jeg mener, det handler om økonomi og velvilje i forhold til, hvor meget man vil kaste efter et betændt, men udgrænset område som prostitution.«
– Giver historien et bud på, hvad der er den bedste løsning – at legalisere prostitutionen eller lukke den ned med et forbud?
»Fra 1874 til 1906 havde vi den reglementerede prostitution i Danmark. Prostitution blev altså legal, men fulgt af en skarp kontrol. Nu skulle kvinderne og deres kønssygdomme dæmmes ind. Politiet var med i hele processen med lovarbejdet og etableringen af det nye system. De rådede over Sædeligheden, der var en ganske betragtelig politistyrke. Det var op til den at finde skøgerne og få dem ind i behandlersystemet. Politiet registrerede helt vildt. Men meget tidligt begyndte man at se, at de ikke fik fat i det hele. Prostitution var og er et lukket system, kvinderne angav hverken hinanden eller kunder. Dengang gjorde politiet et ægte forsøg, og de havde mange ressourcer. Alligevel var det slet ikke nok.«
»Historien tjener som eksempel. For hvis vi modsat Amnestys forslag vælger et forbud i dag, venter samme arbejde, som politiet udførte mellem 1874 og 1906. Kontrollen bliver ressourcekrævende og nærmest umulig. Omvendt: Bestemmer vi, at prostitutionen skal være fri, skal der fuld skrald på de socialpolitiske tiltag. Samfundet skal sikre, at der er hjælp at hente, uanset hvor i prostitution et menneske befinder sig.«
»Det princip gjaldt også i 1874-06, men heller ikke det var tilstrækkeligt. Dengang fokuserede private filantroper på tilbud til dem, man vurderede, man kunne ændre. Det minder om programmer som den tidligere regerings Exit Prostitution, der hjælper prostituerede, der ønsker at komme ud af prostitution – eller Reden der tager sig af de allersvageste. Begge initiativer har masser af velvilje og masser at lave. Men det forslår som en skrædder i helvede.«
– Hvad er din egen holdning til prostitution?
»Jeg har det almindelige standpunkt, at prostitution involverer mennesker, som er særligt udsatte, og dem skal vi tage vare på. Derfor ærgrer det mig, når jeg læser igennem århundreders tiltag og snak og ser, at der ingen reelle ændringer er. Og derfor siger jeg: Varige ændringer handler i sidste ende om økonomi og massiv vilje. Og den indsats er simpelthen for omfattende i forhold til, hvad man faktisk vil kaste i det.«
Læs også: Mennesker med rettigheder




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,14. august 2015,"– Hvornår opstår de grundlæggende positioner for og imod legalisering, som du stadig identificerer i dag?"
11919,/debat/2011/07/laeserbreve-21,Læserbreve,Informations Webredaktion," Lagarde  slipper for let
Heinrich R. Jørgensen, Mårslet
At en kvinde er blevet udpeget til direktør for Den Internationale Valutafond (IMF), er ikke interessant i sig selv.
Det er til gengæld interessant, at kønnet bruges som løftestang til slippe uden om de substantielle og åbenlyse spørgsmål, der er værd at stille  f.eks. om kvalifikationer, om neoliberalismen og så videre.
Indfødsretsudvalget blev  orienteret
Søren Pind, integrationsminister (V)
Information skriver i den 2. juli, at Integrationsministeriet over for Folketingets Indfødsretsudvalg har oplyst, at udvalget »siden 2001 kun har set to sager om statsløse, der har et særligt konventionskrav på statsborgerskab«, og at ministeriet har »undladt at oplyse om en tredje sag«, som ministeriet også har forelagt for udvalget.
Integrationsministeriet kan afvise, at Folketingets Indfødsretsudvalg ikke skulle være orienteret om en sådan tredje sag.
Generelt gælder det imidlertid, at sager vedrørende statsløse ansøgere, som Politiets Efterretningstjeneste anser for at kunne være til fare for statens sikkerhed, adskiller sig fra andre dispensationssager og derfor ikke indgår i opgørelsen over de dispensationssager, der forelægges for Folketingets Indfødsretsudvalg.
Det gælder også sager vedrørende ansøgere, der måtte være statsløse og født i Danmark. Det er jo også baggrunden for mine seneste drøftelser med indfødsretsordførerne fra Folketingets partier.
Jeg vil desuden gerne understrege, at sådanne sager er fortrolige, og at hverken Integrationsministeriet eller jeg derfor har mulighed for at kommentere dem yderligere. Det bør alle, der er i besiddelse af de fortrolige oplysninger, i øvrigt respektere.
Søren Pind har i et skriftligt svar til Folketingets Indfødsrets-udvalg oplyst, at udvalget ikke er blevet forelagt andre sager vedrørende statsløse, der er dækket af FN-konventionerne, end de to dispensationssager.  Ministeren blev netop spurgt om sager »forelagt udvalget af andre årsager end dispensation«.  Det hænger derfor ikke sammen, når ministeren begrunder sit svar med, at sager vedrørende ansøgere, der af PET anses for at kunne være til fare for statens sikkerhed, ikke indgår i opgørelsen over dispensationssager /red.
Jeg skal sgu  ikke opdrages
Henning Vinther Rasmussen, Svendborg
Kronikken Skolen finder vej til dagligstuen (1. juli) foruroliger mig. Skole-forældresamarbejde defineres tilsyneladende som skolens opdragelse af forældrene. Godt jeg ikke har børn i den skole. Jeg skal ikke sgu ikke opdrages!
Naturligvis skal der være skole-hjemsamarbejde. Men skole-hjemsamarbejde har sine begrænsninger. Den faglige læring er skolen opgave  og det er nok på tide, at den besinder sig på sin opgave.
Lærerne skal ikke forlange, at forældrene sidder med deres børn og øver tabeller eller staveord  for det er der mange forældre, der simpelthen ikke kan.
Uklarheden om ansvarsfordelingen mellem skole og hjem er symptomatisk for en folkeskole, der ikke besinder sig på sin (begrænsede) opgave.
Skolen skal kun opdrage for så vidt det gælder kompetencer, der er nødvendige for læringen. F.eks. er det naturligvis skolen, der skal lære børnene at høre og forstå en kollektiv besked. For kollektive beskeder er ikke noget, der forekommer naturligt i et hjem.
Det skal ikke naivt diskuteres i et forløjet spil på et forældremøde.
Hvorfor have to socialdemokratier?
David Holmberg, Fårup
SF har længe fået skæld ud for at være blevet for højredrejet og for at læne sig for meget op ad Socialdemokraterne.
Kritikken er berettiget. Der er ingen forskel på S og SF's politik og holdninger. Den eneste forskel mellem partierne er, at de har forskellige folketingskandidater og ledelser.
SF har i den grad rettet sig ind efter S for at kunne fremstå regeringsduelige. For SF synes det vigtigere at sikre  sammenhold med S end at fremlægge egne synspunkter og idéer.
Konservative har stået i det samme problem. Ikke mindst i årene med Bendt Bendtsen som partiformand. Forskellen er blot, at Konservative har en ideologi der er væsensforskellig fra Venstres, mens SF traditionelt og historisk har søgt at være en mellemvare mellem Enhedslisten og Socialdemokraterne, men uden en grundfæstet egenideologi.
Nu hvor Enhedslisten er blevet et stærkt venstrefløjsparti med dygtige profiler i front, og S har fået ordentligt fodfæste igen efter de forsmædelige valgnederlag, er det svært at se SF's eksistensberettigelse. Der er ikke plads til dem mellem Enhedslisten og S, og der mangler et unikt holdningsrum mellem Enhedslisten og S, som SF ville kunne fylde ud.
Centrum-venstre ville derfor stå sig langt stærkere, hvis SF lagde sig ind under S. Vi har ikke brug for to socialdemokratier. Det grumser billedet og forfladiger de politiske debatter og holdninger.
Lad os få den rene vare: Ét socialdemokrati.
Forskning i kaffeslabberas
Jørgen Hagmund, Køge
Efter flere års studier og 15 milllioner kroner fra statskassen lykkedes det koldkrigsforskeren professor Bent Jensen at fremskaffe oplysninger, der tyder på, at journalisten Torben Krogh i  tresserne drak kaffe med en ansat fra den sovjetiske ambassade i København.
Som danskere kan vi være stolte over, at disse oplysninger nu endelig bringes frem.
Men kan det tænkes, at Torben  efter at have oplevet Nikita Khrusjtjov blive modtaget på Egernvej hos Jens Otto og Helle, hvor han bl.a. anvendte toilettet til stor glæde for PET  har haft den opfattelse, at en kop kaffe betød mindre.
Den mulighed er naturligvis til stede, men forholdet skal undersøges helt til bunds, så Bent Jensen vil forske videre. Støttet af statspenge og med Krarup og  Langballe i baggrunden skal sandheden nok komme frem i løbet at efteråret, når Bent udgiver sin 500 siders rapport Forbudt kaffedrikning i bogform.
Lave EU- ambitioner
Ole Riisgaard, København
I sidste uge kom EU-Kommissionen med forslag til EU's enorme budget 2014-2020.
Kommissionen vil flytte penge fra landbruget til forskning, uddannelse, innovation og klimapolitik.
De vil også, at EU budgetter fremover bl.a. skal finansieres af en EU-moms og en såkaldt Tobin-skat på finanstransaktioner.
Og hvordan har den danske VKO-regering reageret? De vil såmænd have Danmarks kontingent til EU nedsat med 1 milliard kroner om året. Magen til ligegyldig provinsiel holdning skal man lede længe efter.
Der er brug for et stærkt og forpligtende EU-samarbejde. Og der er brug for mere fremsynede og meningsfulde politikker i EU.
Nye hundeslagsmål om hvem af de rige medlemslande, der betaler hvor meget, er det sidste, der er brug for.
Retorisk  infamering fra Vigsø Bagge
Poul Erik Hornstrup, Frederiksberg
Pernille Vigsø Bagge (SF) anklager den 4. juli Information for at forsøge at fremme prostitution som erhverv.
Jeg har læst de artikler, hun henviser til, og jeg kan slet ikke genkende hendes fremstilling.
Jeg fik tvært imod den opfattelse, at Informations ærinde var at belyse kompleksiteterne i denne vanskelige og meget følelsesladede diskussion.
Pernille Vigsø Bagges ærinde er derimod klart. Hun vil fremme den patentløsning, SF har drømt sig frem til.
Dermed er tvivlens og overvejelsens tid forbi. Nu skal al modstand mod SF's lov mod købesex fejes af banen, om det så skal ske ved at pådutte modstandere og skeptikere holdninger, de aldrig har givet udtryk for. I den henseende er artiklen et lille mesterstykke i retorisk infamering.
SF og Pernille Vigsø Bagge ønsker ikke kompleksiteter belyst. De ønsker enkelhed, og kan de ikke få den på anden vis, er de villige til at diktere den ved lov. Så enkelt er det.
Tyveknægten Facebook
Emil Jennings, Brenderup
Fordybelse er blevet en dyd med ekstremt svære vilkår. At fokusere og koncentrere sig  uden altødelæggende abrupthed  er ganske enkelt en umulighed i vor samtid.
Jeg mærker det på min egen ungdommelige krop. Konsekvensen er spirende frustration og indebrændt raseri.
Hele min kreative proces og kapacitet trækkes og flås i af internettets mangfoldige udbud af tidsbesættende medier  med Facebook som den altoverskyggende tyveknægt.
Jeg har som et udslag af spontan selvrefleksion ræsonneret mig frem til at slette min profil  for good! Og gad vide, om min rastløse vandring fra produktivitet til sladderkiggeri nu vil blive  erstattet af et længerevarende fokus?
Jeg er garanteret ikke den eneste med en ødelæggende Facebook-neurose?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,5. juli 2011,"Jeg vil desuden gerne understrege, at sådanne sager er fortrolige, og at hverken Integrationsministeriet eller jeg derfor har mulighed for at kommentere dem yderligere. Det bør alle, der er i besiddelse af de fortrolige oplysninger, i øvrigt respektere."
1892,/debat/leder/2015/08/taktik-taager,Taktik i tåger,Christian Jensen," Alle dem, der med Mette Frederiksen havde håbet på et nyt socialdemokratisk projekt, må foreløbig stå tilbage med lange kæber. I sine første politiske formandsinterview, velorkestreret søndag i de tre morgenaviser, var det mest bemærkelsesværdige, hvor lidt Socialdemokraternes nye formand reelt sagde.
Det gav de tre aviser anledning til at udlægge den samme kvindes budskaber i tre temmelig forskellige retninger: I Politiken ville hun trække partiet i en mere venstreorienteret retning, i Berlingske ville hun ikke dreje mod venstre, og Jyllands-Posten lod hende fastslå, at Socialdemokraterne bestemt allerede ligger til venstre for midten. Bare meget lidt til venstre forstås.
Mette Frederiksen skal ikke holdes ansvarlig for avisernes udlægninger, men tilbage står et noget tåget billede af Mette Frederiksens moderne socialdemokratisme.
Størst perspektiv bibringer S-formanden derfor ved at gentage, hvad hun allerede ved sin tiltrædelsestale fastslog: Socialdemokraterne vil ikke give Dansk Folkeparti frihjul ved at indlede samarbejde med Kristian Thulesen Dahl uden om Lars Løkke Rasmussens regering.
På en række centrale politiske områder ville det ellers give god mening: Kampen mod social dumping og skattelettelser til de rigeste er to dagsordener, hvor Socialdemokraterne kan finde større forståelse med Dansk Folkeparti end med Venstre.
De taktiske årsager til socialdemokraternes DF-afvisning er nærliggende. Hvis Mette Frederiksen samarbejder med Kristian Thulesen Dahl, vil hun indirekte indfri DF’s hede drøm om at gøre sig til det moderne socialdemokrati. Det har partiet bestemt potentiale til, hvis ikke Mette Frederiksen gør op med eksempelvis sin forgængers kopiering af de borgerliges økonomiske politik, og det var netop ikke budskabet i interviewene.
Mette Frederiksen har derfor større interesse i at fastholde Dansk Folkeparti som borgerligt støtteparti ved at lade Kristian Thulesen Dahl indgå aftaler med Venstre-regeringen. Men det ræsonnement handler alene om politisk taktik mere end politisk indhold.
Imens Mette Frederiksen stiller sine brikker op på Christiansborgs store taktikbræt, kommer der formentlig ikke til at ske meget for de udsatte borgere, som Socialdemokraterne ellers historisk har ment sig forpligtet til at se i øjnene. På den måde synes intet forandret hos socialdemokraterne. Beklageligvis.
",6.0,25. august 2015,Mette Frederiksen har derfor større interesse i at fastholde Dansk Folkeparti som borgerligt støtteparti ved at lade Kristian Thulesen Dahl indgå aftaler med Venstre-regeringen. Men det ræsonnement handler alene om politisk taktik mere end politisk indhold.
8299,/debat/2013/01/gjorde-rohde-forkert,Messerschmidt: Hvad gjorde Rohde forkert?,Morten Messerschmidt," Venstres landsmøde blev i år en ukontrollabel mediebegivenhed, da baglandet reagerede mod en kronik fra Venstres spidskandidat til Europa-Parlamentet, Jens Rohde.
Det faldt endog visse medlemmer af partiets ledelse for brystet, at Rohde anså det som »hul i hovedet og et stort spild af ressourcer, at de 27 EU-lande har hver sit forsvar«.
Jeg tillader mig en stille undren over, hvordan det kan være i strid med Venstres politik at være tilhænger af en EU-hær. Jeg var til stede i folketingssalen, da Venstre stemte for Lissabontraktaten. Jeg var endog ordfører på traktaten og husker debatten indgående. I den forbindelse er der grund til at minde alle venstrefolk, der stemte ja, om et par detaljer.
Som bekendt afviste Folketingets flertal at sende Lissabontraktaten til folkeafstemning. Det betød imidlertid ikke, at traktaten ikke indeholdt nyskabelser. Og en af disse var artikel 24 (TEU):
»Unionens kompetence inden for den fælles udenrigs- og sikkerhedspolitik omfatter alle udenrigspolitiske områder samt alle spørgsmål vedrørende Unionens sikkerhed, herunder gradvis udformning af en fælles forsvarspolitik, der kan føre til et fælles forsvar«. Lad det være sagt med det samme, at der ikke her står noget om ”;hul i hovedet”;. Den slags står for Rohdes egen regning.
Men formuleringen om »gradvis udformning af en fælles forsvarspolitik, der kan føre til et fælles forsvar« synes ikke langt fra Rohdes kronik. Og det rejser et interessant spørgsmål.
For vidt?
Mener Venstres formand, Lars Løkke Rasmussen, at EU med Lissabontraktaten er gået for vidt? Det synes at være tilfældet, når han afskediger sin fremmeste EU-general for blot at parafrasere den traktat, som en enig venstregruppe har stemt igennem Folketinget. Eller har han måske ikke læst traktaten, inden ja-knappen lyste?
Tillad mig at oplyse, at ordet ”;forsvar”; forekommer ikke færre end 19 gange i den traktat, som Venstre både har stemt igennem Folketinget og nægtet at forelægge danskerne til bedømmelse. Lars Løkke Rasmussen vil måske indvende, at Danmark med sit forsvarsforbehold står udenfor. Men Venstre ønsker jo helt officielt at ophæve alle danske forbehold.
Spørgsmålet er derfor, om det er Jens Rohde eller partiformanden, der er ude af trit med Venstres politik?
 
Morten Messerschmidt, MEP, DF
",3.0,15. januar 2013,"Men formuleringen om »gradvis udformning af en fælles forsvarspolitik, der kan føre til et fælles forsvar« synes ikke langt fra Rohdes kronik. Og det rejser et interessant spørgsmål."
597,/debat/leder/2016/03/baeredygtige-medier,Bæredygtige medier,Troels Behrendt Jørgensen," I USA, hvor avisbranchen er mere end halveret på seks år, advarer analytikere for tiden om, at ikke alene er print død. Det er den digitale forretning også. Det skyldes blandt andet adblock-teknologien, som stikker endnu en kæp i hjulet for avisernes forhåbninger om en digital fremtid.
I Information fortæller vi i dag historien om, hvordan en dansk studerendes overspringshandling for 14 år siden elegant førte til udviklingen af den første adblocker. Lige nu har 198 millioner brugere på verdensplan takket være den udelukket sig selv fra at se bannerannoncer på ikke blot avisernes, men alle internettets sider.
Og pist væk er troen hos aviserne på, at tabet af indtægter på print vil blive opvejet af tilsvarende digitale. I forvejen er annoncerne i det digitale univers jo betydeligt mindre værd end annoncer på print. Så for de fleste publicister er dilemmaet lige nu, at publikum ikke blot har flyttet sig, men at de også i stigende grad fravælger digitale annoncer.
De fleste aviser kom alt for sent i gang med at tage betaling for journalistik på nettet. Forbrugerne havde nemlig fået gratis adgang, og den blev betalt med et stigende antal bannere, som gjorde aviserne svære at skelne fra hinanden. Langsomt udviskedes linjerne mellem kvalitetsjournalistik og kattevideoer, som skaberen af adblock-teknologien, Henrik Aasted Sørensen, fortæller i dagens avis.
I dag er vi som digitale nyhedslæsere troløse over for afsenderen og glade for adblockere.
Vejen videre går ikke gennem et våbenkapløb, hvor aviserne blokerer brugere med adblockere, som så igen blot kræver en softwareopdatering at omgå. Vejen går heller ikke gennem lovgivning og forbud mod, hvordan den enkelte bruger vælger at se internettet.
Snarere går den mod digitale abonnementer, hvor medierne investerer i den sværere, men varige relation med sit publikum, og hvor hvert enkelt medie anstrenger sig mere for at være unikt og nødvendigt. Måske vil det ligefrem give bedre aviser, som er deres egen rolle i demokratiet og samfundet fuldt ud bevidst. 
",12.0,11. marts 2016,"Vejen videre går ikke gennem et våbenkapløb, hvor aviserne blokerer brugere med adblockere, som så igen blot kræver en softwareopdatering at omgå. Vejen går heller ikke gennem lovgivning og forbud mod, hvordan den enkelte bruger vælger at se internettet."
3446,/debat/2015/01/jeg-er-mig-selv,Jeg er mig selv,Signe Løntoft," Så er det overstået. Selv oprydningen, forhåbentlig. Sidste år mødte jeg en bekendt, ældre dame fra det bedre borgerskab et par dage inde i januar og spurgte, om hun var kommet godt igennem julen, som jeg vidste, hun skulle holde med børn og svigerbørn.
»Det ved jeg snart ikke,« sagde hun med et skævt smil.
»Man kommer jo altid til at sige noget, man aldrig skulle have sagt.«
Åh, at være 80 år og have det helt roligt med at være et fejlbarligt væsen på jord.
Der er en særlig klarhed og optimisme over disse første januardage. Skide 2014, jeg var så træt af dig og alt, hvad du gjorde mig til, en lang narcissistisk 40-årskrise. Slut med det. Forude ligger en kold og nøgtern måned.
Jeg skriver altid nytårsforsætter. Det er ikke noget, jeg har med mig hjemmefra. Min barndom foregik dengang, det meste var samfundets skyld, så selvforbedring var ikke på tapetet.
Men da jeg blev teenager, var individualiseringen kommet til Aalborg, og jeg forsøgte at få familien med på at fremsætte forsætter for det tilstundende år under nytårsmiddagen.
Der var ikke ligefrem kamp om ordet. Ingen røg, så ingen ville holde op med at ryge, og sundhed handlede om fravær af sygdom, ikke om at tage 30 kilo i bænkpres.
»Det kunne være fint, hvis vi fik lidt mere søvn,« sagde min mor prøvende, og det er jo et fromt ønske, når man har tre børn.
Særligt når man er ansat som sygeplejerske i aftenvagt. Selv lavede jeg nytårsforsætter som at ’huske at aflevere mine biblioteksbøger til tiden’ og at ’stå tidligere op, så jeg kan nå at lægge øjenmakeup’.
Det sidste svarer vel nogenlunde til ét af de credoer, teenagepiger i dag dyrker: always be fuckable – direkte hentet fra den franske bestseller How to Be Parisian Whereever You Are, som oplister en række gode råd til dem, der gerne vil leve med lidt mere parisisk joie de vivre.
Stå tidligere op. Selvfølgelig kan man stå tidligere op for at lægge øjenskygge, der toner ud på en måde, man har set i Vi Unge. Eller for at løbe rundt om Søerne i vintermørket eller sidde i computerens blå lys og tjekke sin indboks. Til sidst kan det næsten ikke betale sig at gå i seng.
Always be fuckable, så går det hele meget bedre.
I dag er planlægning og optimering integreret i alt, hvad vi foretager os, og man behøver ikke hedde Svend Brinkmann for at diagnosticere kulturen som ramt af en målstyringsfetichisme. I mine børns skole formulerer eleverne deres personlige mål i elevplaner og på små sedler, klæbet fast til bordet med tape. Jeg kiggede på papirlapperne, da jeg var til juleklip i 3. klasse.
»Jeg vil blive bedre til at huske mine bøger«, »jeg vil ikke fjolle med min sidemand« stod der med store, skæve bogstaver. Man må tidligt lære sig at plapre magten efter munden, for magten forventer disciplinering og personlig udvikling.
Tilpasning eller modstand? Det er spørgsmålet, og svaret ender med et både-og herfra. Med tiden handler mine nytårsforsætter derfor latterligt nok i stigende grad om, hvordan jeg tvinger mig selv til at blive i nuet, frem for hvordan jeg rammestyrer de næste 12 måneder.
Min søn har en souvenir, som han fik under en event på Nørrebro sidste sommer. Jeg husker ikke lejligheden, men man kunne vælge et badge, hvorpå den fortrykte tekst lød »jeg er« – og så var der et tomt felt, hvor børnene kunne tilføje »sej«, »sød«, »klog«, »Batman«, eller hvad de nu ville.
Det er ikke uden en vis glæde, jeg kigger på det badge, der nu ligger i rodeskuffen med teksten: »Jeg er mig selv«.
Signe Løntoft er journalist og ph.d.-studerende.
Klummen er udtryk for skribentens egne holdninger




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,2. januar 2015,En artikel pr. redaktion - sendt til jer hver søndag
7620,/debat/2013/04/guernicas-raedsler,Guernicas rædsler,Henrik Bang-Møller," Det 20. århundrede var på mange måder en opvisning i menneskelig grusomhed og brutalitet. Ikke alene oplevede vi to voldsomme verdenskrige. Men også en lang periode med Den Kolde Krig, hvor to mægtige supermagter delte verden i to halvdele og fremstillede ødelæggelseskraft nok til at sprænge kloden i stumper og stykker en hel del gange. Kun fordi den ene part havde ligeså meget ødelæggelseskraft som den anden, undgik man den totale ødelæggelse, hvilket fik iagttagere til at betegne forholdet med den udsøgte eufemisme ’terrorbalance’.
Og ikke så snart var Den Kolde Krig et overstået kapitel, før det hårdt prøvede Europa atter blev skueplads for grusomheder, vi ikke havde set siden Anden Verdenskrig.
Det tidligere Jugoslavien forvandledes i løbet af 1990’ernes begyndelse til et inferno af indbyrdes stridende religiøse og etniske grupper, som bekrigede hinanden med en målrettet hadefuldhed, som man ikke skulle tro var mulig længere. Som da f.eks. serbiske soldater i juli måned 1995 massakrerede 8.000 bosniske muslimske mænd og drenge i byen Srebrenica, mens hollandske FN-styrker bare stod og så på, fordi de ikke havde mandat til andet end at være – ja, fredsbevarende!
Men der skal ikke mange års fred og fordragelighed til, før vi lykkeligt glemmer, hvor uregelmæssig freden i reglen er. Freden blev tilkæmpetog skal derfor fortsat være aktiv, så den ikke stivner i fredsommelighed og almindelig ligegyldighed, som bevidstløst tager den for givet, så længe det går godt.
Picassos opgave
Ved indgangen til året 1937 fik den berømte spanske maler Pablo Picasso (1881-1973) en anmodning fra den netop demokratisk valgte republikanske regering i Spanien om at male en stor fresco til den spanske pavillon ved den forestående Verdensudstilling i Paris senere på året. Verdensudstillingen skulle som tidligere år være en fejring af det menneskelige fremskridt og dens teknologi, som verden i fællesskab kunne beundre og dermed tage yderligere skridt fremad mod civilisationens voksende dominans over barbari og krig.
Picasso var i forvejen inde i en uinspireret periode og personlig krise, så han måtte tage mange tilløb til maleriet. Han forsøgte at fange noget typisk spansk i de første skitser, så selvfølgelig skulle der optræde en tyr i billedet. I begyndelsen var maleriet sandsynligvis tiltænkt at skulle fremstille en heroisk tyrefægtning med en rank matador og en arrig, angrebslysten tyr.
Midt under disse tilløb og skitser indtraf imidlertid en voldsom begivenhed i Picassos eget hjemland, som pludselig forandrede perspektivet for ham. Og for mange andre.
Den 26. april 1937 var en mandag og derfor torvedag i den lille baskiske by Guernica. I byen boede dengang ca. 7.000 mennesker, hvoraf mange netop dén dag var samlet i byens centrum for at handle. 30 km fra byen lå fronten, og hidtil var byen og dens befolkning blevet skånet for borgerkrigens rædsler.
Den fascistiske oprørsleder Francisco Franco (1892-1976), som senere blev Spaniens enerådige diktator, var i tæt ideologisk ledtog med Mussolini i Italien og Hitler i Tyskland, som begge havde travlt med at skaffe både sig selv og deres land og folk ’Lebensraum’ – navnlig på andres bekostning.
Ikke mindst havde Tysklands diktator behov for at afprøve omfanget af sin magt og styrke, inden han for alvor gik i gang med at realisere sin hede drøm fra Mein Kampf om at udvide det tyske territorium mod øst og navnlig i den forbindelse først bombe engelske byer fra luften, så den store nabo mod nordvest kunne blive uskadeliggjort.
Det tyske angreb
Efter angiveligt hemmelige samtaler mellem kredse omkring hhv. Franco og Hitler indledte det tyske luftvåben et usandsynligt voldsomt angreb på den lille baskiske by i Nordspanien hin dag den 26. april 1937 kl. 16.30. Bølger af tyske bombemaskiner fløj ind over den intetanende landsby og kastede bl.a. 500 kilos brandbomber med ca. 20 minutters mellemrum indtil kl. 19.45 om aftenen. Altså næsten uafbrudt i tre timer.
Relativt hurtigt var byens centrum fuldkommen ødelagt. Kvinder, børn, mænd og husdyr flygtede hovedkulds ud af byen, men blev beskudt af andre tyske flyvemaskiner med maskingeværer.
1.654 mennesker blev dræbt og 889 såret i dette levendegjorte helvede. Senere iagttagere konkluderede med foragt, at angrebet alene var blevet iværksat »i et forsøg på at ødelægge den (byen) for på klinisk måde at iagttage virkningen af et sådant ødelæggende angreb« (Den spanske Borgerkrig, bind 2, s. 82). Altså som et slags forstudium til Anden Verdenskrig.
Den følsomme og på det tidspunkt uinspirerede Picasso blev også ramt. På hans menneskelighed og indignation. På hans medfølelse og foragt for krigens gru og brutalitet. Og motivet for hans maleri begyndte at tage form og udtryk efter, hvad han sammen med resten af verden netop havde set i Guernica. Som han sagde: »At male handler ikke om at udsmykke lejligheder. Det er et våben mod brutalitet og uvidenhed.«
Protest mod meningsløsheden
Resultatet af hans protest og dybe indignation kan ses på det ca. 3,5 meter høje og 7,8 meter brede billede, som i dag hænger på Spaniens nationale museum for moderne kunst, Museo Reina Sofia, i Madrid. Hertil kom billedet på Picassos fødselsdag – 25. oktober 1981 – efter at have været det meste af verden rundt siden den første fremvisning på Verdensudstillingen i Paris i 1937, og havde således spredt sin pågående protest mod umenneskelig brutalitet og menneskeskabt meningsløshed.
Da Tysklands ambassadør i Frankrig, Otto Abetz (1903-1958), i 1937 besigtigede den spanske pavillon, stod han på et tidspunkt foran Guernica sammen med Picasso og spurgte med slet skjult forargelse og et vrængende ansigtsudtryk: »Er det Dem, der har lavet dette?« Hvorpå Picasso kort og godt svarede: »Nej! Det er Dem!«
Maleriet, hvori Picasso fremstiller Guernicas rædsler, er naturligvis ikke en nøjagtig gengivelse af de grusomheder, som hændte. Det mente Picasso slet ikke kunne lade sig gøre. Men netop fordi begivenhederne i Guernica dels antog et så ubegribeligt omfang og derfor også dels skabte så store rystelser hos følsomme og indignerede kunstnere som Picasso, rummer det en i virkeligheden meget stærk og lutret protest, der visuelt genlyder som et ekko af en intakt menneskelighed.
Kampen for fred
Maleriet er i den forstand ikke bare grusomt, men også grimt. Det vender den inderste ondskab og det inderste had, som mennesker kan rumme, udad, og udstiller den uden omsvøb. Det lader os få et sjældent indblik i, både hvad mennesker indeholder af ondt og grusomt på den ene side – og af godt, ædelt og for så vidt smukt på den anden.Om end det sidste er skjult og ikke lader sig iagttage direkte i billedet. Fredsommeligheden bliver med andre ord aktiveret til en kæmpende og indigneret fred. Både for os selv og andre.
Kun på den måde har de lidelser, den død og den himmelråbende sorg og fortvivlelse, som overgik Guernicas borgere, ikke været forgæves. Kampen for fred, indbyrdes fællesskab og fordragelighed, kærlighedens virksomme og aktive støtte, hjælp og vejledning af de svage og sårbare, tilgivelsens genoprettelse af de brudte relationer, bilæggelsen af stridigheder – og mange andre gode, ædle og for så vidt smukke og attråværdige dyder og idealer rummes indirekte og skjult virksomt som appel i Picassos fantastiske billede, Guernica.
 
Henrik Bang-Møller er sognepræst i Skagen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,27. april 2013,"Resultatet af hans protest og dybe indignation kan ses på det ca. 3,5 meter høje og 7,8 meter brede billede, som i dag hænger på Spaniens nationale museum for moderne kunst, Museo Reina Sofia, i Madrid. Hertil kom billedet på Picassos fødselsdag – 25. oktober 1981 – efter at have været det meste af verden rundt siden den første fremvisning på Verdensudstillingen i Paris i 1937, og havde således spredt sin pågående protest mod umenneskelig brutalitet og menneskeskabt meningsløshed."
12889,/debat/2011/01/helt-tomme-glas,Det helt tomme glas,Georg Metz," Det er ved at gå op for folk at der er noget galt med den kontrollerende magt. Optakten til valgkampen har vakt flere op til dåd. Det er godt. Især hvis det det fører til noget.
Tendensen til nedtur har været tydelig i årevis. I landets vigtigste og største journalistiske platform, DR, begyndte ulykkerne, da institutionen efter Hans Jørgen Jensens afgang i 1994 fik sin første ukvalificerede generaldirektør af to i træk. Siden er det gået slag i slag med derouten i den redaktionelle kvalitet. Ikke kun i forhold til datiden, hvis velsignelser man altid kan diskutere, men i nutidig sammenligning med andre landes public service.
Det festlige møde under millioner af øjne med landets sundhedsminister for nylig rejste det naturlige, men ubesvarede spørgsmål, hvorledes ministeren, der ikke kan styre sig selv, mon så styrer sit ministerium og før i tiden ondulerede de andre ministerier, han i tur og orden hjemsøgte.
Et mere rystende indblik end det umiddelbare af ministerens adfærd var imidlertid den lige så ufrivillige afdækning af de aftaler der åbenbart indgås mellem journalist og ministers pressemedarbejder eller spindoktor. Den side af det famøse møde chokerede selv forhærdede tidselgemytter. Her blev den frygtelige mistanke bekræftet: At den elektroniske billedpresse i den grad fungerer i forlængelse af den udøvende magt.
Usund sammenblanding
For nu at sætte det på spidsen: I den folkelige formidlings og regeringens tjeneste er det ikke god tone at ministrene skal stå til ansvar for andet end det de selv og deres håndgange folk bestemmer. Kritik frabedes eller udluges af historierne i gensidig forståelse, interview aftales i detaljer, og spørgsmål følges ikke op. Ministrene afgiver blot erklæringer til mikrofonstativerne. Sundhedsministeren blev jo ikke tosset over den forspildte risengrød eller en forsømt koncert, ej heller over journalistens gentagelser.
Ministeren forlangte sig først pisset i øret, i det øjeblik journalisten gik over optugtelsen og stillede et uventet spørgsmål. Så var journalisten et røvhul. Inden for det store politisk/journalistiske miljø, hvor alle kender alle med indforståethedens forsorenhed, går det ikke an at fare hårdt frem over for regeringens folk. De kan jo blive ens arbejdsgivere. Det ligger i luften.
Om journalisten er journalist af navn eller spindoktor af gavn kan i den forbindelse komme ud på det samme. Det hele foregår i ét stort fælles mediemiljø.
Korruption? ikke i direkte forstand. Sammensværgelse? Heller ikke. Det kan ganske vist ligne, men det hele er bare lige så stille blevet sådan. Og med aktørernes egne formuleringer i den presse, hvori de lejlighedsvis selv optræder, kan journalisten/spin-doktoren adræt bytte roller. Man skal med Poul Smidts formulering hele tiden erindre, at spindoktorens gerning er pseudonym for propaganda. I den branche er der magt og mange penge. Det lokker jo.
Flere af de politiske kommentatorer har selv været spindoktorer: Måske bliver de det igen, hvem ved.
Og hvad så? De kan da sagtens skelne mellem funktionerne. Eller kan de? Sådan set er de samvittighedsfulde og dygtige (ingen når i øvrigt Hans Engell til anklerne). Det er redaktionerne der er problemet. Hvem anvender hvem i hvilke sammenhænge og hvordan? Og hvad med prioriteringen og hvorfor? I den forbindelse er DR og  TV 2 igen de afgørende medier.
Som ofte i den slags omfattende komplekse fænomener, når én af de sidste dages hellige har set lyset og bestiger barrikaden, bliver kritikkens sigte tåget.
Inden selvfedmen svulmer, må man vurdere den journalistiske dæknings genrer samt de journalistiske platforme. Herefter kan man jo brokke sig lige så tosset, man vil over pressefolkene der ikke lever op til fagets elementære krav.
For at tage det sidste først er journalister ikke, som ofte hævdet, mere dovne end andre, snarere tværtimod. Fejlen er at de løber for stærkt, ikke mindst i de elektroniske medier, hvor medarbejderne i disse år er ofre for fagligt svage ledelsers entydige ambition om højere kundetal end konkurrenten.
Total vox populi
Dette og andre fejldispositioner går også ud over efteruddannelsen, især den retoriske hvad man kan høre. Mediefolk indgår ydermere i tvivlsomme sammenhænge. I konkret forstand konstateres efterhånden en tendens i DR's politiske dækning. Eller i dækningen i det hele taget. En falsk harmoniserende borgerlig konsensuskultur synes at være bevidst eller ubevidst grundlag. Og livsstilsstoffet blomstrer.
God journalistik hylder det kritiske dialektiske princip. Kritik i DR's sendetidsmæssige vigtige morgenflade består mestendels i at sætte to modstridende opfattelser i spil. A hævder at Jorden er flad, B at den er rund.
Journalistens bidrag består i at spørge først den ene, så den anden: A, hvad siger du til at B mener at Jorden er rund? Og B, hvad siger du til at A mener, den er flad? Spørgsmålet varieres ved at journalisten på gode dage spørger, om B ikke mener, at A har en pointe, fordi B jo ikke faldt ud over kanten på vej til DR Byen - og tusind tak fordi I kom og tankevækkende radio, my foot.
I det rastløse jag - P1's Orientering undtaget - med at fylde snesevis af ikke-nyheder og ligegyldigt forbrugerstof i programmerne anskueliggøres så at sige aldrig ét synspunkts større validitet frem for et andet.
Journalisten interviewer heller ikke igennem med henblik på at afdække urimeligheder. Men det er ikke tid, der mangler, det er redaktionel vilje.
Når næsten intet følges kritisk dokumenterende op i interview og analyser der fastholder folk på deres påstande, er dette ikke en naturlov, men en programpolitisk beslutning.
Det hedder så smukt at folk selv skal tage stilling, og journalisterne ikke formynderisk må gøre det på folks vegne. Men problemstillingen er falsk. Præmisserne for stillingtagen til de store spørgsmål i tiden tilbydes så at sige kun i den skitserede type standardindslag, hvor den ene mening kan være lige så god som den anden.
Der går en lige linje fra Fogh Rasmussens udtalte foragt for eksperter og smagsdommere til forkastelsen af den kritiske (radikale) tradition i DR. Det kan næppe forbløffe kritiske hoveder at de redaktionelle ledelser mere eller mindre åbent nærer sympati for den såkaldt positive journalistik, der fremhæver det halvfulde glas frem for det halvtomme og undgår dybere problematiseringer af stoffet. Folk skal ikke gøres kede af det. Jo, tingene hænger skam sammen.
Kongehusets formering
Når DR og TV 2 går kaglende i spagat over fødsler i kongehuset og annoncerer begivenhederne, så man skulle tro at de lever af at slikke spyt, prisgiver de den neutralitet og distance, der er forudsætningen for public service, og Borte tager troværdigheden.
De, der burde være den kontrollerende magt, forkaster det dialektiske princip. Redaktionerne har på folkets vegne bestemt at underdanig benovelse er passende modtagelse af prinser og prinsesser.
Kun en tåbe frygter ikke den dobbelte barnedåb, når studieværterne snart græder snot for åben skærm, og morgenfladen i DR interviewer ganske almindelige danskere på gaden om, hvor lykkelige vi alle sammen er i den samme båd og i timevis.
De aftalte spørgsmål, kongehusets formering og valgkampen indledt med en ren propagandafilm om statsministeren er anledning til at slå i bordet og give opgøret med mediernes svigt nyt afsæt. Harmen over tingenes tilstand i det halvtomme glas kan i givet fald udløse en licensnægterkampagne.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",24.0,15. januar 2011,"Kun en tåbe frygter ikke den dobbelte barnedåb, når studieværterne snart græder snot for åben skærm, og morgenfladen i DR interviewer ganske almindelige danskere på gaden om, hvor lykkelige vi alle sammen er i den samme båd og i timevis."
12408,/debat/2011/04/atomkraftmodstandere-vildledt,George Monbiot: Atomkraftmodstandere har vildledt os alle,George Monbiot," Jeg har gjort en bekymrende opdagelse: Antiatomkraft-bevægelsen, som jeg engang selv var med i, har vildledt verden om radioaktiv strålings konsekvenser for stråling. De fremførte påstande har ikke været videnskabeligt underbyggede, holder ikke for en nærmere prøvelse og er decideret forfejlede. Vi har gjort os selv og andre mennesker en bjørnetjeneste.
Jeg indså, hvor dybt problemet stikker efter en debat i sidste uge med Dr. Helen Caldicott, en australsk læge og verdens førende a-kraftmodstander. Hun har modtaget 21 æresgrader, snesevis af priser og nomineringer til Nobels Fredspris. Under debatten fremsatte hun flere forbløffende påstande om farerne ved stråling, så jeg gjorde, hvad enhver, der konfronteres med tvivlsomme videnskabelige udsagn, bør gøre: Jeg bad om kilder.
Overdriver groft
Caldicotts svar rystede mig. Først sendte hun mig ni dokumenter: avisartikler, pressemeddelelser og en folder. Intet af dette var videnskabelige publikationer eller refererede til kilderne bag hendes påstande. En af pressemeddelelserne henviste dog til en rapport fra det amerikanske National Academy of Sciences, som hun opfordrede mig til at læse. Det har jeg nu gjort  alle 423 sider. Og den støtter ikke én af hendes påstande. Rapporten modsiger tværtimod alt, hvad hun har sagt om de sundhedsmæssige virkninger af stråling.
Jeg pressede hende yderligere, og hun gav mig en række nye svar, som fik mit hjerte til at synke i dybere i livet. I de fleste tilfælde henviste de til publikationer, der enten havde ringe eller intet videnskabeligt niveau, ikke støttede hendes påstande eller direkte modsagde dem (min korrespondance med hende og alt kildemateriale er tilgængelig på min hjemmeside). Siden læste jeg også hendes bog, Atomkraft er ikke svaret. Dens knaphed på referencer til videnskabelige artikler og overflod af kildeløse påstande chokerede mig yderligere.
I de sidste 25 år har atomkraftmodstandere voldsomt overdrevet statistikkerne over dødsfald og sygdomme forårsaget af Tjernobyl-katastrofen og stillet deforme babyer til skue som i et middelalderligt cirkus. De hævder nu, at 985.000 mennesker er blevet dræbt som følge af Tjernobyl, og at katastrofen vil kræve nye menneskeliv op gennem kommende generationer. Disse påstande er falske.
Ingen frygt
FN's Videnskabelige Komité for Virkningerne af Atomstråling (UNSCEAR) svarer til Det Mellemstatslige Panel om Klimaændringer (IPCC). På samme måde IPCC trækker komiteen på verdens førende forskere og bygger sit overblik på studier af tusindvis af videnskabelige artikler. Om følgerne af Tjernobyl fastslår komiteen:
Af de atomkraftarbejdere, som forsøgte at få katastrofen under kontrol, pådrog de 134 sig akut strålingssyndrom. 28 døde umiddelbart derefter. 19 andre døde senere, men generelt ikke af sygdomme, der er forbundet med stråling. De resterende 87 har lidt under andre komplikationer, men der har blot været fire tilfælde af kræftknuder og to af leukæmi.
zI resten af befolkningen har der været 6.848 tilfælde af kræft i skjoldbruskkirtlen hos børn, som »næsten alene« kan tilskrives, at de sovjetiske myndigheder ikke magtede at hindre folk i at drikke mælk forurenet med jod 131. Derudover »kan der ikke føres overbevisende dokumentation for anden sundhedsmæssig effekt i den almindelige befolkning, end hvad der kan henføres til ioniserende stråling«. Mennesker i de berørte lande i dag »skal ikke leve i frygt for alvorlige helbredsmæssige konsekvenser af Tjernobyl-ulykken«.
Caldicott fortæller mig, at UNSCEAR's konklusioner om Tjernobyl er »mørklægning og politisk bestillingsarbejde«, men har ikke fremlagt skygge af bevis for dette.
Så lille en risiko
I sidste uge tog The Guardians miljøredaktør, John Vidal, afstand fra mit forsvar for atomkraft. Under et besøg i Ukraine i 2006 havde han set »deforme og genetisk muterede babyer på fødeafdelinger ... unge med hæmmet vækst og dværgtorsoer, fostre uden lår eller fingre«. Hvad han ikke så, var beviser på, at noget af dette var forbundet med Tjernobyl-katastrofen.
Professor Gerry Thomas, som har forsket i de sundhedsmæssige virkninger af Tjernobyl for UNSCEAR, fortæller mig, at der er »absolut ingen beviser« for en stigning i fødselsdefekter. Den artikel fra National Academy, som Dr. Caldicott opfordrede mig til at læse, nåede til samme konklusion. Den fandt, at strålingsinducerede mutationer i sæd og æg er en så lille risiko, »at den ikke har kunnet påvises hos mennesker, selv ikke i grundigt studeret bestrålede populationer som Hiroshimas og Nagasakis«.
Uholdbart hovedbevis
Som Vidal og mange andre henviste Caldicott mig til en bog, som hævder, at 985.000 mennesker er døde som følge af katastrofen. Oversat fra russisk og offentliggjort af Annals of New York Academy of Sciences, er denne bog det eneste dokument med videnskabelig aura, som ser ud til at understøtte atomkraftmodstandernes vilde påstande om Tjernobyl.
En tilintetgørende granskning af bogen i tidsskriftet Radiation Protection Dosimetry påpeger imidlertid, at bogen når frem til dette tal ud fra en højest bemærkelsesværdig metode, som går ud på at antage, at alle konstaterede stigninger i dødstal inden for en bred vifte af sygdomme  herunder mange som ikke har nogen kendt forbindelse til stråling  må være forårsaget af Tjernobyl-ulykken.
Der er intet som helst grundlag for denne antagelse, ikke mindst fordi det generelle diagnosticeringsudstyr i mange lande i den tidligere østblok blev drastisk forbedret efter katastrofen. Ej heller gør undersøgelsen forsøg på at korrelere eksponering for stråling med forekomst af sygdom.
Drop eventyrene
Ikke at angive sine kilder, at gendrive data med anekdoter, at håndplukke undersøgelser, der ringeagter videnskabelig konsensus og at påberåbe sig cover-up og konspirationer for at bortforklare denne  alt dette er uhyggeligt velkendt. For dette er jo netop klimaforandrings-benægternes vanemæssige strategier, som den grønne bevægelse har kæmpet så ihærdigt imod ved at kalde videnskaben til sin støtte.
Hvor sørgeligt at konstatere, at når kendsgerningerne ikke passer dem, tyer medlemmer af klimabevægelsen til samme dårskaber, som de fordømmer i anden sammenhæng.
Vi har en pligt til at basere vores vurderinger på de bedst tilgængelige oplysninger. Ikke kun, fordi vi skylder andre mennesker at fremstille problemstillinger, der angår os alle, redeligt, men også fordi vi skylder os selv ikke at spilde vores liv på eventyr. Bevægelsen imod atomkraft har begået en stor uret, som vi nu må beflitte os på at korrigere.
© The Guardian og Information Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",54.0,6. april 2011,Uholdbart hovedbevis
11067,/debat/2011/11/laeserbreve-8,Læserbreve,Informations Webredaktion," Dobbeltspil
Peter Hess-Nielsen, København
Efter Nicolai Sennels som folketingskandidat for Dansk Folkeparti har medvirket til at maltraktere efterlønnen og halvere dagpengeperioden, fortsætter han nu i sit indlæg 17. november kampen mod lønmodtageres overenskomstmæssige rettigheder.
Det er nu de ’fattige østarbejdere,’ som han mener, skal have lov til fortsat løndumping. Derfor er han vred over, at der er afsat penge i finansloven til at sikre, at danske arbejdsmarkedslove og overenskomster overholdes.
Det virker jo helt grotesk, at Sennels bruger fattige østarbejdere som rambuk, al den stund han og Dansk Folkeparti i 10 år har forsøgt at lukke Danmark helt af for alle andre fattige folk udefra. Nu bliver han ophidset over, at blandt andre Enhedslisten vil sørge for, at polske håndværkere får dansk løn, når de arbejder i Danmark. Hans forsøg på omsorg for de fattige fremmedarbejdere er patetisk.
Drop in or out?
Ida Nørgaard Hansen, Gustav Krogh Bergen, Emilie Marie Lindbo, Frederikke Eckstrøm, 3. W Rysensteen Gymnasium
Efter de seneste forhandlinger kan EU nu anses som inddelt i et A- og et B-hold. Danmark står ved en skillevej: Er tiden inde til et fuldgyldigt EU-medlemskab?
Danmark risikerer at udelukke sig selv, hvis euroforbeholdet ikke tages op til genovervejelse. Ved det seneste EU-topmøde i Bruxelles blev Danmark sammen med andre ikke-eurolande nægtet adgang til forhandlingerne om EU’s økonomiske redningspakke. Det medfører, at Danmark nu er med til at betale prisen for den økonomiske krise uden en reel indflydelse.
Det skal imødegåes fra dansk side. Tiden er kommet til at tage et definitivt standpunkt om Danmarks medlemskab af EU, nu hvor det er tydeliggjort, at et ’midtsøgende’ medlemskab ikke længere fungerer.
Det er nu, EU’s fremtidige politiske linje bliver lagt. Regeringen bør tage det alvorligt og ikke gå på kompromis med Danmarks rolle som indflydelsesrig nation. Forbeholdene skal derfor tages op til diskussion, og befolkningen skal forberedes på en afstemning.
Idet vi endnu ikke har taget stilling til et fuldgyldigt medlemskab, skal vores nuværende position i et politisk limbo, bruges til at sætte fokus på vigtigheden af at træffe konsekvente beslutninger.
Det gode vand
Grethe Leerbech, Helsingør
Mister vi det gode drikkevand for 50 kroner om året? Den forhenværende regering dekreterede en række fastlagte prislofter, bl.a. vedrørende Danmarks vandforsyning.
I 2012 skal vandværkerne tilsammen spare 334 millioner kroner. Besparelserne skal ske ved at effektivisere vandforsyningen, det kan ingen være imod. Og dog: I de økonomiske modeller medregnes ikke forhold som vandkvalitet, forsyningssikkerhed og miljø.
Vandværket i min kommune skal i gang med sin andel af besparelserne, ca. 1,4 millioner kroner i det kommende år. Det svarer til ca. 50 kroner for en gennemsnitsfamilie. Fint nok — når bare vandet er godt, hvem kan så have noget imod, at det bliver billigere?
Embedsmændene har ikke interesseret sig ret meget for for eksempel forsyningssikkerheden, og sker der brud på en vandledning, så skal vandværket rykke ud her og nu, ikke flere dage efter. De har heller ikke interesseret sig for, om der er en erstatningsledning , hvis der ryger en af de centrale vandledninger, for om der er et alternativ, hvis der er mistanke om forurening i en vandboring, eller for om vi stadig har det bedste drikkevand.
Måske kan man forklare mig, hvorfor det ser så vigtigt for den enkelte familie at spare 50 kroner om året, hvis det betyder, at vandkvaliteten, forsyningssikkerheden og dele af miljøet forringes? Personligt vil jeg hellere have en høj grad af sikkerhed for, at vores drikkevand fortsat er rent og klart.
Kamp om olie
Frank Aaen, finansordfører, Enhedslisten
I Enhedslisten er vi glade for, at vores kamp for øget beskatning af nordsøolien nu ser ud til at give pote, idet regeringen vil genåbne aftalen. Endelig kan samfundet få glæde af de op mod 10 milliarder kroner, vi hvert år går glip af fra de forhøjede oliepriser, og som i dag ryger i lommen på olieselskaberne.
Lige siden aftalen blev indgået mellem VK-regeringen, Dansk Folkeparti og De Radikale i 2003, har vi vedholdende presset på for at få den ændret, så større dele af overskuddet kom fællesskabet til gode og ikke blot aktionærerne i de store selskaber, og jeg er da heller ikke i tvivl om, at det er vores vedholdende pres, der har fået de radikale på bedre tanker.
Men vi vil se pengene, før vi for alvor jubler: Regeringen skal ikke slippe af sted med at gøre det til en syltekrukke. Derfor vil vi fortsætte med at holde dem i ørerne, så fællesskabet får langt større del af oliepengene, der reelt er hele den danske befolknings ejendom. Kampen om oliemilliarderne er først lige begyndt.
Tak, Facebook
Martin Nørlev, Odense
Information bragte 9. november en kommentar af Rikke Fransk Jørgensen om Facebooks holdning til privatliv. En række af punkterne er både fejlagtige og diskutable, men mest væsentligt er det at påtale de mange anker, de teknologi- og fremskridtsforskrækkede har mod Facebook.
Hyppige kritikpunkter er invasionen af privatliv og distanceringen fra virkeligheden, som er den egentlige interaktion i den fysiske verden. Men var det ikke cirka det samme sludder, vi hørte, da e-mailen erstattede brevet, da brevet erstattede telegrammer, og da telegrammer erstattede brevduer?
Det er teknologiforskrækkelse, og kritikerne har grund til at være bange, hvis de fortsætter med at have hovedet under armen, når de interagerer med andre mennesker. Facebook er her for at blive, og der er ingen tvivl om, at det sociale netværk bringer mennesker tættere på hinanden.
Jeg har masser af bekendte, jeg aldrig ville have lært så godt at kende, hvis ikke det havde været for Facebook. Således har bekendtskaber udviklet sig til nære venskaber, og det er nemt at holde kontakten, så det ikke er akavet, når man ses igen efter et års tid. Tak, Facebook.
Lejre udstiller ikke negre
Henrik Schilling, Sagnlandet Lejre
Anne Folke Henningsen og Rikke Andreasen klandrer 11. november Sagnlandet Lejre for at udstille Ju-/Huantsi-folket som statiske buskmænd i forbindelse med vores stenalderfestival i 2010.
Tre historieformidlere fra Namibia levendegjorde sammen med europæere livet som jæger og samler. Dengang i stenalderen levede vi i Norden af jagt og indsamling, og den livsform har vi til fælles med fortidens Ju-/Huantsi-folk. Men hvor vi har mistet praktisk viden om denne livsform, har de bevaret en levende erindring via deres nære forfædre.
Namibierne er moderne historieformidlere, som levendegør deres fortid og ikke deres nutid. De er således hverken mere eller mindre udstillet end de mange frivillige danskere, som hvert år levendegør fortiden i Lejre.
Vi udstiller ingen som statiske og primitive. Men vi formidler en ligeværdig og fordomsfri levendegjort historie. Den pointe misser Henningsen og Andreasen og forsimpler sagen groft, når de sidestiller vores historieformidling med fortidens menneskeudstillinger.
Deres fremstilling mangler nuancer, og de reproducerer stereotypen om den hvide mands herskertrang og den undertrykte afrikaner og risikerer at hæmme fordomsfri kulturudveksling og historieformidling.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,21. november 2011,Kamp om olie
3415,/debat/leder/2015/01/langt-obamas-atomfri-verden,Langt til Obamas atomfri verden,Martin Burcharth," Præsident Barack Obama har stadig to år tilbage til at skabe et værdigt eftermæle, og han er allerede godt i gang. Han er blevet mere aggressiv i sin klimapolitik, han har givet 3 mio. papirløse immigranter ret til at søge om opholdstilladelse, har anerkendt Cuba diplomatisk og lempet sanktionerne. Snart vil Obama gøre alvor af sit gamle løfte om at lukke fangelejren på flådestationen i Cubas Guantánamobugt.
Tiden er derfor inde til at fastholde præsidenten på det løfte, han gav i en tale i Prag i 2009 om USA’s »moralske ansvar for at skabe en tryg verden uden atomvåben«. Han tilføjede dog dengang med en forståelige sans for politisk realisme, at »dette mål vil ikke blive opfyldt i løbet af kort tid, og måske ikke i min levetid. Det vil kræve tålmod og udholdenhed.«
For dette løfte fik han Nobels Fredspris; mange vil i dag sige, at nordmændene burde have ventet med at tildele en ny præsident denne udmærkelse, indtil han havde taget konkrete skridt til at reducere USA’s atomslagstyrke som eksempel til efterfølgelse for Rusland og andre atommagter. Nu er der gået fem og et halvt år siden Prag-talen, og Barack Obama kan kun pege på ét fremskridt: opgraderingen af START-traktaten fra 1991, som blev indgået med præsident Dimitri Medvedev i 2010.
Det er en vigtig aftale, der reducerede det tilladte antal atomsprænghoveder placeret på interkontinentale atomraketter fra 6.000 til 1.550. Gevinsten ved den nye START-traktat var ikke så meget en reduktion af begge landes slagstyrker. Det var nemlig allerede sket gradvist i de to årtier siden Den Kolde Krigs ophør. Det afgørende var derimod at sikre sig imod, at en uforudset ustabil politisk periode engang i fremtiden ville friste de to lande til at genopruste.
Men der er spillerum for yderligere tiltag. Tidligere amerikanske forsvarsministre og politikere med ekspertise i våbenkontrol opfordrede sidste år Obama til at skære antallet af USA’s interkontinentale sprænghoveder ned til 900. Dette ensidige initiativ ville ikke svække USA’s evne til at afskrække Rusland eller andre lande fra førstebrug af atomvåben, lød deres vurdering. Andre eksperter fremfører, at lignende tiltag før i tiden er blevet modsvaret af russiske reduktioner. Rusland har for tiden 1.247 sprænghoveder placeret på interkontinentale raketter.
Ikke alene ville sådan et skridt puste nyt liv i præsident Obamas oprindelige plan om at inspirere andre stater til at følge trop og dermed skabe et godt udgangspunkt for forhandlinger om global nedrustning inden for FN’s rammer. Det kunne tilmed virke stabiliserende på det nu anspændte forhold mellem USA og Rusland.
Det er svært at vide, hvad Obama pønser på. Ingen bør betvivle, at amerikanske præsidenter i deres sidste embedsår er drevet af et stærkt ønske om at benytte deres begrænsede magt til at efterlade en bedre verden end den, de overtog. Og denne præsident har allerede flere gange i det seneste par måneder truffet nogle overraskende beslutninger. I denne sag er han imidlertid oppe imod kræfter, der kan blive vanskelige at overvinde.
Ruslands præsident har med sin ukonventionelle krigsførelse i Ukraine og åbenlyse bestræbelse på at genvinde tabt indflydelse i tidligere republikker og satellitstater fra zartiden og Sovjetunionen valgt at modernisere både konventionelle styrker og atomvåbenslagstyrken. Det formelle påskud for Ruslands oprustning er en ikke nærmere defineret sikkerhedstrussel fra USA og NATO. I særdeleshed har Vladimir Putin ensidigt undsagt Ruslands overholdelse af INF-traktat fra 1987, der er afgørende for freden i Europa, og siden 2009 ladet udvikle et mellemdistancekrydsermissil, der kan udstyres med atomsprænghoveder. Det er i direkte modstrid med traktaten.
Som det fremgik af gårsdagens avis, kræver høge i Kongressen, at USA også undsiger INF-traktaten. De forlanger også, at USA – ligesom Rusland – moderniserer sin atomslagstyrke over de næste 30 år for svimlende summer. Ingen vil benægte, at atomvåben af og til skal opgraderes, men hvilken mening er der i at opbygge en ny slagstyrke? Nu da Putin har frasagt sig ethvert moralsk ansvar for at skabe en tryggere verden med færre atomvåben, bør Obama i det mindste forsvare INF-traktaten, undlade at iværksætte en modernisering og beskære den interkontinentale slagstyrke.
",1.0,7. januar 2015,"Ruslands præsident har med sin ukonventionelle krigsførelse i Ukraine og åbenlyse bestræbelse på at genvinde tabt indflydelse i tidligere republikker og satellitstater fra zartiden og Sovjetunionen valgt at modernisere både konventionelle styrker og atomvåbenslagstyrken. Det formelle påskud for Ruslands oprustning er en ikke nærmere defineret sikkerhedstrussel fra USA og NATO. I særdeleshed har Vladimir Putin ensidigt undsagt Ruslands overholdelse af INF-traktat fra 1987, der er afgørende for freden i Europa, og siden 2009 ladet udvikle et mellemdistancekrydsermissil, der kan udstyres med atomsprænghoveder. Det er i direkte modstrid med traktaten."
5650,/debat/2014/02/tiden-slaeber-sted-tirana,Tiden slæber sig af sted i Tirana,Richard Swartz," 
	Da jeg for 35 år siden for første gang kom til Tirana, var her blot ét enkelt lyskryds. Det var landets eneste og var stillet under permanent bevogtning af en enlig politibetjent. Som en modernitetens totempæl varslede det en fjern fremtid. Jævnligt marcherede skoleklasser op, drenge og piger i sirlige, hvide bluser og røde tørklæder, hvorefter deres lærer pegede på lyskrydset og forklarede dem et eller andet.

	Dets praktiske anvendelighed forblev uransagelig: Af biler var der ingen, hvis man ser bort fra partispidsernes få sorte limousiner, der alligevel aldrig ville have stoppet for rødt. 35 år senere er der trafiklys overalt i Tirana, og byens trafik strømmer i alle retninger som tyktflydende lava – dog stadig uden, at man kan være sikker på, om nogen standser for rødt. Før blev der drevet fåreflokke igennem de støvede gader. I dag jeg ser kun en enkelt flok får – i udkanten af ??Tirana, lukket inde bag et hegn og bevogtet af en hyrde, der har en stav i den ene hånd og en mobiltelefon i den anden.

	Balkans længste historie

	På Albaniens Nationalmuseum går tiden langsommere end i det virkelige liv. Her bidrager de gådefulde illyrere til at gøre den albanske historie så langstrakt som muligt. Det er det samme overalt på Balkan: Alle mener, at lige netop deres egen nations historie bør være længere end de omkringliggende folks. De var her trods alt først og er ældre end alle de andre. Samtidig angiver farvede kort, hvor mange af deres landsmænd, der var så uheldige at havne på den forkerte side af statsgrænsen. En historisk uretfærdighed, forstår man. Men farvelægning må være tilstrækkeligt for at få budskabet igennem. I dag er det ikke politisk korrekt at påpege, at de retteligt burde forene sig med moderlandet.

	På museet danner nationens historie en konstant stigende kurve, der når sin apoteose med nutidens Albanien. Tidligere legemliggjorde kommunistepokens enehersker, Enver Hoxha, denne sekulære eskatologi. I dag er det Moder Teresa, hvis statue for en sikkerheds skyld møder den besøgende allerede i lufthavnen, der da også bærer hendes navn. Kun forfatteren Ismail Kadaré kan konkurrere med hende i lufthavnens internationale boghandel, hvor han næsten ene mand må repræsentere albansk kultur og litteratur. De to, den katolske nonne og den patriotiske forfatter, er ofte de eneste albanere, som besøgende har hørt om.

	Men der skulle flyde meget blod, inden nationen slap af med Enver Hoxha og tog Moder Teresa og Ismail Kadaré til sig: Albanerne skulle først frigøre sig fra det osmanniske åg, fra de italienske og tyske besættelsesmagter og egne kommunister. På Nationalmuseets anden sal nærmer vi os nutiden. På væggene hænger lange rifler med filigrandekorationer side om side med sorthvidfotos af mennesker, der blev henrettet under Hoxhas regime. Bortset fra nogle ganske få ser de alle ud til at ane, hvad der ventede dem.

	På alle etager blunder kustoder uden uniform. På denne vinterdag har de beholdt deres overtøj på og overstiger antallet af besøgende. I den iskolde lobby venter museumsdirektøren og udtaler som afskedsord, at han ville foretrække at præsentere nationens historie på en anden måde – desværre mangler der penge.

	Blød langsommelighed

	Museumsdirektørens chef, landets nye kulturminister, tager imod over en kop kaffe. Hun har andre problemer:

	»Ingen kan fortælle mig, hvad der er sker med de penge, vi skulle have fået tilført budgettet. Der er ingen regnskaber, og ingen rapporterer til mig. Jeg ser det som min vigtigste opgave her at forsøge at hitte rede på, hvor de penge egentlig er blevet af.«

	Men allerede efter kun to måneder som minister fornemmer hun, at dette kan blive en umulig opgave. Hun tilføjer med et suk:

	»Jeg plejede at være vellidt, ja nærmest populær. I dag har jeg kun fjender.«

	Ministeren skal egentlig videre til sit næste møde, og kaffen er for længst drukket, men det er, som om hun ikke vil lade os blive forstyrret af en bagatel som tidens gang. I Tirana er tid stadig blød og elastisk.

	Der er nok til alle, og ofte mere end det. Alle her har mængder af det og forkæler også sig selv ved netop at tage sig rigeligt med tid. Til hvad? Til hvad øjeblikket nu måtte byde … eller til intet som helst. Men dette skaber en blød langsommelighed, som er næsten hensynsfuld. I bevægelser og fagter. I hvad der bliver sagt, og hvordan.

	For nogle er det måske en nedarvet fatalisme. Men sikkert er det, at de, som har travlt i dette land, må være personer, der er på flugt, eller som frygter for at blive opdaget eller afsløret. I kulturministeriet lader alle til at være kvinder, fra ministeren og hendes rådgivere til dem, der serverer kaffen. I et land, hvor en kvinde for ikke så forfærdeligt længe siden var mindre værd end et får, har mændene – i al fald i dette ministerium – givet plads til dem.

	En enkelt mandlig medarbejder kaldes ind, imens vi drikker en ny runde kaffe, men mest som en art dekoration ved siden af den kvindelige magt. Forlegent står han i baggrunden og trykker sig mod væggen. Hans opgave er øjensynligt at forsyne ministeren med en eller anden oplysning af statistisk art eller at holde rede på detaljer, der er for uvæsentlige til, at en minister skal bryde sit hoved med dem.

	Det slår mig, at denne relative kvindefrigørelse stammer tilbage fra den kommunistiske regeringstid i Albanien. Og at man alt andet lige burde takke Enver Hoxha for, at dens resultater ikke blev rullet tilbage politisk. Ligesom det slår mig, at det først er på Nationalmuseets øverste etage, at de albanske kvinder træder ind i nationens historie – mange af de sorte og hvide fotos af udrensede og henrettede ’forrædere’ og ’fjender’ af Hoxhas kommunistparti er netop af kvinder.
",0.0,14. februar 2014,"	»Jeg plejede at være vellidt, ja nærmest populær. I dag har jeg kun fjender.«"
13050,/debat/2010/12/laeserbreve-10,Læserbreve,Informations Webredaktion," Ø skader  integrationen
Karsten Lauritzen, MF, integrationsordfører (V)
Johanne Schmidt-Nielsen (Ø) har meldt ud, at Enhedslisten vil bruge fremgang til at lempe rød udlændingepolitik. Med oppositionen ved magten vil udlændingepolitikken dermed blive bombet tilbage til start.
Selvom S-SF forsikrer, at de ikke vil lempe udlændingepolitikken, hvis de kommer til magten, vil de blive presset af støttepartierne Enhedslisten og De Radikale, som begge ønsker en lempelse af reglerne på udlændingeområdet.
Man kan ikke sige tydeligt nok, at en fast og fair udlændingepolitik er nødvendig netop nu, hvor vi står midt i dønningerne efter en alvorlig økonomisk krise. Det er vigtigt, at vi tør at være konsekvente for at løse de store problemer. Regeringens faste og fair tilgang til udlændingeområdet har ført til en intelligent indvandringspolitik, som har haft den positive effekt, at flere højtuddannede og kvalificerede indvandrere i dag bidrager til vækst og velstand.
Med regeringen og DF's udlændingeaftale i 2002 blev der lavet et opgør med mange års ansvarsløs udlændingepolitik og perspektivløs integrationspolitik. Med oppositionen ved magten vil vi blive kastet tilbage til tilstandene før den borgerlige oprydning. Det vil Enhedslisten helt sikkert sørge for.
Motorring 5 truer naturen
Michael Leth Jess, vicedirektør i Danmarks Naturfredningsforening
Motorring 5 kan ikke realiseres uden alvorlige konflikter med værdifulde og sårbare naturområder i Nordsjælland. Fredede områder i Mølleådalen og Farum Naturpark vest for København og omkring Kirkelte nord for København - områder på EU's liste over særligt beskyttede områder.
Øresundslobbyorganisationen IBU ønsker København som transitområde mellem Norden og kontinentet, og 16. december kalder Region Hovedstaden til debatmøde om det nye supersygehus ved Hillerød.
Miljøhensyn tilsiger, at sygehuset naturligvis får en ny S-togstation. Men hvor sygehuset placeres på S-toglinjen mellem Allerød og Hillerød, har stor betydning for fremtidens vejplanlægning. Sygehuset kan placeres, så det kan betjenes af eksisterende vejforbindelser - Overdrevsvejen. Alternativt realiseres Motorring 5 direkte gennem skovområderne Store Dyrehave og Tokkekøb Hegn.
Sagen minder i uhyggelig grad om motorvejssagen fra Silkeborg. Kun en kreativ privatperson, en resolut statsminister og en standhaftig ny miljøminister sikrede en løsning, der tilgodeså naturen, selv om man bogstaveligt talt havde bygget sig frem til det punkt, hvor alle anså den naturødelæggende linjeføring som sund fornuft.
Når det gælder Motorring 5, må Miljø- og planlægningsministeren overtage sagen fra kommuner og region, få belyst de forskellige løsninger og deres konsekvenser og træffe en både saglig og politisk rigtig beslutning.
Offentlig  opdragelse
Vibeke Wegener, København
Selvfølgelig skal de offentlige institutioner opdrage vores børn- hvem skulle ellers gøre det?
Forældre har ikke tid. Enten arbejder de, eller også er de frustrerede over, at de netop ikke har et arbejde. Mange er fraskilte, hvilket giver endnu mindre børnetid for den enkelte mor eller far. Og hvem har lyst til at bruge den sparsomme tid på at gøre sig (kortsigtet) upopulær hos et barn ved at sætte grænser?
Derfor er det nødvendigt at opnormere hele vejen igennem fra vuggestue til universitetet. For børnenes skyld, så de får lettere ved at udfolde sig i stedet for at søge grænser. For nationaløkonomiens skyld, da det måske kan kvalificere den næste generation til tage den asiatiske udfordring op og blive selvforsørgende - selv i Danmark.
Julemanden må aflyse
Morten Bro, Broager
Julemanden kommer desværre ikke til Danmark i år. Han arbejder kun få måneder om året, han har ingen akademisk baggrund eller karriere, han kan ikke stille en bankgaranti på 100.000 kroner, fordi han som gavmild mand forærer ting væk af et godt hjerte. Kort sagt, han opnår ikke point nok.
Galgenhumor
Knud Held-Hansen, Aalborg
Den svenske tegner Lars Vilks udløste muslimsk vrede i 2007 ved at tegne profeten Muhammed med krop som en hund. Svensk politi skærper nu sikkerheden omkring tegneren efter terrorangrebet i Stockholm forleden.
Kurt Westergaards tegninger i 2005 af profeten førte til skarpe reaktioner fra muslimer i både Danmark og islamiske lande, hvor der fandt omfattende demonstrationer sted, handelsboykot og et overfald i år på Kurt Westergaard begået af en somalisk mand.
Frikirkepræsten i Løkken Jon Knudsen har også udløst vrede fra et flertal af danskere med sin galgenhumor. Præsten er nu ellers i sin gode ret til også at bruge den grundlovssikrede ytringsfrihed. En egentlig nissekrise har aktionen dog ikke udløst, men hvem ved, hvad ekstreme danskere kan finde på?
Af eksemplerne kan vi forhåbentlig lære, at man ikke skal krænke andres hellige symboler, men lade det onde og det gode vokse side om side indtil høsten, som Jesus sagde.
Besparelser på overbetaling
Benny Adriansen, Randers
Lige set spørgsmål til Villy Søvndal og co. efter tv-duellen om overbetaling af privathospitaler: Hvis de ca. 300.000 patienter, der i 'den kritiske periode' blev opereret på privathospitalerne, alternativt var blevet behandlet i det offentlige, ville disse operationer da ikke have udløst en gevaldig ekstra-ekstra-regning til det offentlige, fordi de nødvendigvis måtte udføres uden for normal arbejdstid? Har regnemesteren fra Bjert gjort sig nogen tanker om, hvor stor denne ekstraregning ville blive?
Det ville næppe skade Villy Søvndals troværdighed, at han besvarede dette spørgsmål.
Krigsovertræk
Bent Brogaard, Galten
Hvor meget koster krigene i Irak og Afghanistan inkl. sociale eftervirkninger som rehabilitering af sårede og psykisk skadede ? Hvorfor er det altid undervisning, social og sundhedsvæsnets andel af BNP, man fremhæver som problematiske i de økonomiske diskussioner? Jeg ved godt, at ufinansierede skattelettelser (populisme) og lånefinansieret privatforbrug også påvirker BNP, men i hvilken grad i forhold til krigene?
Tag ansvar, SF
Rina Ronja Kari, talsperson, Folkebevægelsen mod EU
Pia Olsen Dyhr (SF) opfordrer mig til at komme ind i kampen (14. december) - om hvad er lidt uklart. Men tillad mig i stedet at opfordre Pia og resten af SF til at tage ansvar. Hvis det lykkes at få regeringsmagten efter næste valg, er det måske nok besnærende at overlade ansvar for retssikkerhed mv. til EU, men hvad med selv at tage ansvaret?
Sandheden er, at vi sagtens kan deltage i bekæmpelse af international kriminalitet, selv om vi har retsundtagelsen. Men netop fordi vi har undtagelsen, har vi mulighed for at stille Folketinget til ansvar for vores retssikkerhed.
Opgives undtagelsen, overdrages ansvaret til EU, hvorved regeringen og Folketinget får endnu en undskyldning for ikke selv at tage ansvar for politikken.
Samtidig har Pia en kedelig forståelse af den militære undtagelse. Tillad mig at påpege, at den drejer sig om meget andet end fredsbevarende opgaver - den handler om, hvorvidt vi skal give EU mulighed for at kæmpe for egne særinteresser ved militære handlinger rundt om i verden.
I stedet kunne vi jo passende bakke op om FN (som SF vel stadig støtter?). EU har ikke lovet, at de ikke vil gå i krig uden FN-mandat, derimod har EU forpligtet medlemslandene på en konstant oprustning via Lissabon-traktaten.
Bizar  SF-kronik
Jakob Lindblom, Folkebevæ-
gelsen mod EU
Det var en bizar oplevelse at læse Villy Søvndals og Emilie Turunens kronik om løndumping på danske arbejdspladser (14. december). Meningen er såmænd god nok, men SF's nye EU-begejstring skygger desværre for virkeligheden. I kronikken er det hele regeringens skyld, og jo regeringen kan gøre mere, men ikke meget mere! Til gengæld nævnes EU overhovedet ikke som andet end en del af løsningen.
Faktum er imidlertid, at det er EU's udstationeringsdirektiv og retten til fri bevægelighed, som sammen med EF-Domstolen er årsag til løndumping. At domstolen i Vaxholm-dommen underkendte fagforeningers frie ret til blokade for overenskomstløn, i Rüffert-sagen underkendte lokale myndigheders overenskomstkrav ved udbud, og i Luxembourgsagen underkendte lovgivning mod underbetaling.
EU er ikke en del af løsningen, men årsag til problemet. EF-Domstolen har klart lagt både traktat og direktiv til grund for de nævnte domme. En ny praksis kræver derfor mindst en social protokol på traktatniveau, hvilket SF og Margrete Auken i øvrigt selv stemte imod i 2008, da Folkebevægelsen mod EU forslog det i parlamentet. Så kære SF, mener I det, I skriver om løndumping, så læg EU-begejstringen på hylden. Den skygger for udsynet.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,15. december 2010,Den svenske tegner Lars Vilks udløste muslimsk vrede i 2007 ved at tegne profeten Muhammed med krop som en hund. Svensk politi skærper nu sikkerheden omkring tegneren efter terrorangrebet i Stockholm forleden.
3861,/debat/2014/10/faerre-flygtninge-vestlige-lande,Færre flygtninge til vestlige lande,Tobias Clausen og Mads Barbesgaard," De afrikanske lande har den seneste tid fået en central rolle i den danske indvandrer- og flygtningedebat. Særligt Kenya er blevet fremhævet som et sted, hvor man kunne oprette nye flygtningelejre med danske skattekroner og hertil sende de flygtninge, der kommer til Danmark.
Hele ideen om at oprette flygtningelejre i Afrika for at afbøde det stadig stigende antal syriske flygtninge er både usympatisk og skudt helt forbi. For det første er Kenya ikke et nærområde, når vi taler om syriske flygtninge. Kenya ligger på et helt andet kontinent. Imellem Syrien og Kenya er der over 3.000 kilometer. En afstand, der er større end den imellem Danmark og Syrien. Det giver derfor ikke mening, at højrefløjen taler om Kenya som et nærområde, når forklaringen på det voksende antal asylansøgere i Danmark primært skal forklares med flygtningestrømme fra Syrien.
For det andet hjælper flere af verdens fattigste lande i Afrika allerede i dag i stor stil med verdens flygtninge. I Kenya ligger nogle af verdens største flygtningelejrer, og i et land som Etiopien, der nu er blevet det land i Afrika med flest flygtninge, har næsten 630.000 mennesker søgt tilflugt.
Imens antallet af flygtninge ifølge FN siden slutningen af 1990’erne har været faldende i de vestlige lande, har de afrikanske lande modtaget tusindvis af nye flygtninge og i voksende antal de seneste år.
I slutningen af 2013 var udviklingslandene således vært for godt 10,1 millioner flygtninge, eller hvad der svarer til 86 procent af verdens samlede antal flygtninge. Det højeste niveau i udviklingslandene i de sidste 22 år.
Globalt ansvar
Alligevel ønsker højrefløjen og regeringen, at de fattigste lande skal bidrage mere. Enten ved at u-landene skal påtage sig flygtninge fra Danmark, eller ved at nedskæringer i u-landsbistanden skal finansiere det øgede antal flygtninge i Danmark.
I en situation med de største flygtningestrømme siden Anden Verdenskrig bør vi i stedet som et af verdens rigeste samfund følge Afrikas eksempel og påtage os vores del af det globale ansvar. For Afrika tager i dag en markant andel af det globale ansvar for verdens flygtninge. Det samme kan man ikke sige om Danmark.
Tobias Clausen og Mads Barbesgaard, København
",1.0,1. november 2014," De afrikanske lande har den seneste tid fået en central rolle i den danske indvandrer- og flygtningedebat. Særligt Kenya er blevet fremhævet som et sted, hvor man kunne oprette nye flygtningelejre med danske skattekroner og hertil sende de flygtninge, der kommer til Danmark."
5776,/debat/2014/01/kulturborgmester-boer-stoette-moske,Kulturborgmester bør støtte moské,Yildiz Akdogan," 
	Mange københavnere står klar til at åbne den nye moské i Rovsingsgade. Andre gør ikke. Det må stå enhver frit for, om man deltager eller ej. Det er den enkeltes eget valg.

	Desværre er ikke alle københavnere klar til at acceptere det valg og den fantastiske religionsfrihed, vi har. Den nye kultur- og fritidsborgmester Carl Christian Ebbesen (DF) trækker desværre fronterne op og kører sin sædvanlige skræmmekampagne imod islam. Det er drønærgerligt og sender et forkert signal om, at der gøres forskel på byens borgere.

	I København har vi ud over de mange smukke kirker en række andre religiøse huse og retninger såsom frikirken og baptistkirken, ligesom vi har en smuk jødisk synagoge.

	Nu får vi så en moské til de muslimske borgere, som længe har efterspurgt den for at dyrke deres religion.

	Man kan naturligvis forstå bekymringen omkring finansieringen af moskeen, som kommer fra et land, der værdimæssigt ligger meget langt fra vores værdier. Men omvendt må vi også forholde os til det faktum, at den nye moske bliver styret af danske muslimer og at danske love og regler gør sig gældende, ligesom det gælder for alle andre institutioner i Danmark.

	En mangfoldig hovedstad

	Det må ses som en fordel, at vi har en moské, der er åben og tilgængelig for alle københavnere, underordnet, at moskeen primært er til for de sunnimuslimske danskere.

	Alle kan komme og se dette kulturudbud med egne øjne og derved indgå i en forhåbentlig konstruktiv dialog med brugerne såvel som bestyrerne af moskeen.

	København er en mangfoldig by, som vi alle er en del af, kristne, jøder, muslimer og ateister.

	Det er derfor vigtigt at gøre kulturborgmesteren opmærksom på, at han er borgmester for alle københavnere. Ikke kun for dem, han deler religion eller politisk opfattelse med. Borgmesteren skal tage sin nye rolle alvorligt og ikke på forhånd stemple en hel gruppe af mennesker på grund af deres tro.

	Vi har religionsfrihed i Danmark. Og borgmesteren er forpligtet til at behandle alle københavnere lige, hvilket jeg håber, at borgmesteren også er enig i.

Yildiz Akdogan, medlem af Borgerrepræsentationen og politisk ordfører (S)
",2.0,27. januar 2014,"	Mange københavnere står klar til at åbne den nye moské i Rovsingsgade. Andre gør ikke. Det må stå enhver frit for, om man deltager eller ej. Det er den enkeltes eget valg."
10940,/debat/2011/12/laeserbreve-14,Læserbreve,Informations Webredaktion," Joachim B. Antoinette
Frank Knudsen, Hellerup
Da Marie Antoinette af Frankrig blev konfronteret med, at befolkningen sultede, svarede hun: »Lad dem spise kage!« Uden ellers at sammenligne tiden omkring den franske revolution med dagens Danmark viser Joachim B. Olsens udtalelser om, at de fattige »bare kan bage deres eget brød« er en total mangel på forståelse af, hvad fattigdomsproblemet i dagens Danmark indebærer.
Tal fra Finansministeriet understøtter de tendenser, som både AE’s og Eurostats tal viser, nemlig at fattigdommen er steget markant i Danmark fra 2001-2010. Ifølge tallene fra Finansministeriet er antallet af fattige steget med over 50 procent. Det betyder, at der i dag er 333.000 fattige, når man anvender Finansministeriets egne tal.
Betyder det så, at fattige dør af sult ligesom på Afrikas Horn? Nej, for fattigdom er relativ. Det betyder dog, at en masse børn får en opvækst, hvor der ikke er råd til at holde jul og fødselsdag, hvor der ikke er råd til at gå til fodbold eller i biografen, hvor en enlig mor kan stilles i det dilemma, om hvorvidt hun skal bruge penge på penicillin til sit syge barn eller købe mad til begge børnene.
Det er ikke et rimeligt valg i et land, der er så rigt som det danske. Så Joachim — måske du skulle tage Marie Antoinette i hånden og komme ud i den virkelige verden!
Forbrugets nødvendighed
Tom W. Petersen, Frederiksberg
Det er bestemt meget bedrøveligt med de klimaforhandlinger, der ikke giver de ønskede resultater. Men jeg undrer mig bestandig over, at de bekymrede kommentatorer ikke sætter erkendelsen af det simple faktum, at redningen af klodens miljø ikke lader sig forene med kapitalistisk-liberalistisk markedsøkonomi, i stedet for moralsk undren og bedrøvelse.
Der advares uafbrudt mod vort uhæmmede forbrug af jordens ressourcer, olie etc. Det truer nemlig hele menneskeheden, opheder atmosfæren og ødelægger vore livsbetingelser. Vi er på katastrofekurs; og vi skal sætte forbruget ned, hvis miljøet skal reddes.
Samtidig får vi uafbrudt at vide, at vi ødelægger vor katastrofalt skrantende økonomi ved ikke at forbruge nok; det er nærmest en borgerpligt at gå ud og svinge dankortet og sætte forbruget op.
Økonomisk vækst altid er det ultimative argument i enhver politisk diskussion. Her tæller økologi, mådehold og miljøredning ikke, selv om vi ved, at det er at save den gren over, vi sidder på. Der er en årsag til miljøforhandlernes afmagt: Markedsøkonomien har første prioritet, selv om den ligner kræft.
Fedtskat forebygger også
Astrid Krag, minister for sundhed og forebyggels, (SF)
Det er hævet over enhver tvivl, at for meget sukker, fedt og alkohol er usundt for helbredet. Det er usundt for den enkelte, og det er usundt for samfundet. Så langt er jeg enig med Martin Koch Petersen og Lotte Engbæk Larsen fra Dansk Erhverv 6. december.
Men derefter ryger Dansk Erhverv af skinnerne. Det er velkendt, at det er bedre at forebygge end at helbrede. Det er velkendt — og Dansk Erhverv anerkender selv — at en god og effektiv forebyggelse vil spare samfundet for massive udgifter til tabt arbejdsfortjeneste, manglende skatteprovenu og sundhedsudgifter.
Som ny minister for sundhed og forebyggelse ser jeg det som helt centralt at sikre, at danskerne får et sundere og længere liv. Vi skal forhindre, at de unge lærer at ryge og drikke for meget, og vi skal skabe grundlaget for sundere madvarer.
Regeringen har besluttet at gøre det sunde valg lettere. Et af midlerne er højere afgifter på fedt, sukker, tobak og alkohol. Dansk Erhvervs svar er at hyle op om, at fedtskatten ikke er forebyggelse, men blot ny en måde at skrabe penge i statskassen.
Det er ikke rigtigt. Forskning viser, at den bedste vej til forebyggelse går gennem pengepungen. Forebyggelse og forbedring af sundheden kommer også Dansk Erhverv til gode. I form af færre udgifter og større indtægter.
Samme hæder til Grevil
Hans Børsting, København
Karsten Holt Larsen (KHL) skriver 8. december, at Troels Lund Poulsen fortjener en medalje for at have overtrådt straffeloven, hvis han altså har deltaget i at lække fortrolige oplysninger om påstået svindel.
Jeg går ud fra, at KHL tilsvarende har arbejdet ihærdigt på at få rehabiliteret Frank Grevil. Denne lækkede dog ikke oplysninger for personlig vindings skyld, men lækkede derimod væsentlige oplysninger, som regeringen ønskede at holde skjult for befolkningen.
For fattigt, Information
Pernille Vigsø Bagge, gruppeformand (SF)
Christian Jensen har tilsyneladende fået noget galt i halsen i sin leder 5. december, nemlig at SF’s socialordfører, Özlem Cekic, skulle have fået forbud mod at tage på flere besøg hos mennesker ramt af fattigdom.
Som socialordfører er det en vigtig del af Özlem Cekics arbejde at mødes med fattige familier, men desværre har fattigdomsdebatten taget en drejning, så det for øjeblikket handler mere om Özlem end om de reelle problemer med fattigdom i samfundet.
Carina var ikke et godt eksempel på en fattig, og det er derfor meget beklageligt, at fejlen nu bruges af oppositionen til at konstatere, at der ikke findes fattige i Danmark. Intet kan være mere forkert, og Dansk Folkehjælp beretter da også om en fordobling af familier, der søger om julehjælp.
Mediedebatten som fulgte i kølvandet på det omtalte besøg har været temmelig voldsom og set i det lys, er det svært at have tiltro til, at medierne vil dække besøg hos mennesker ramt af fattigdom på en måde, der har sagen og ikke bestemte politikere som fokus.
Politikere kan sagtens debattere, uden at de skal tage pressen i hånden og tage på besøg hos fattige familier. Informations fejlagtige påstand om, at SF har trukket sig fra fattigdomsdebatten er helt hen i vejret — vi mener bare, at debatten er større og bredere end et enkelt besøg.
Læren af Irak
Niels Peter Baadsgaard, Herning
The Lancet publicerede en undersøgelse, som godtgjorde, at merdødeligheden i Irak alene fra 2003 til 2006 var på 650.000 mennesker. Ifølge artiklen kan tallet være 400.000 eller 900.000.
Pointen er, at man til krigens menneskelige omkostninger ikke kun skal regne direkte drab på civile under kamphandlinger, men også drab som følge af de afledte konsekvenser af krigen: mangel på mad og medicin, øget vold og kriminalitet, spredning af våben og ammunition etc.
Uanset baggrunden for beslutningen og bedømmelsen af Iraks situation i dag hvilket politisk mål eller resultat kan så retfærdiggøre en sådan humanitær katastrofe?
Læren af Irak er, ligesom af Vietnam, at de ansvarlige politikere belønnes med topposter, Anders Fogh i NATO, tildeles ærespriser, Nobels fredspris til Henry Kissinger, eller bare uforstyrret nyder deres otium på golfbanerne, mens civilbefolkningerne altid betaler en ubegribelig pris for selvsamme politikeres forblændelse af egen magt og kunnen.
Skal man så bare sidde i hjørnet som passiv tilskuer? Nej, selvfølgelig ikke. Hvis man vil fjerne tyranner og bødler, kan man starte med at genoplive tidligere tiders, og i dag helt glemte, kritik af våben- og sikkerhedsindustriens rolle i netop at opretholde disse menneskers magt. Uden militært udstyr falder de nemlig.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,12. december 2011,De 5 artikler I har brugt mest tid på
6926,/debat/2013/08/opgiv-oensketaenkningen-arabiske-foraar,Opgiv ønsketænkningen om Det Arabiske Forår,Richard Swartz," 
	Det såkaldte Arabiske Forår er med få undtagelser blevet mangelfuldt dækket og analyseret i vestlige medier. Ønsketænkning har forenet sig med manglende historisk viden. Hvis ikke i formidlingen af de rene arabiske fakta, så i al fald i forståelsen af den historiske kontekst, og hvad vi ved om lignende politiske omvæltninger. Alene udtrykket ’forår’ drager falske paralleller: Foråret i Prag i 1968 eller Nationernes Forår i 1848 har uendeligt lidt at gøre med, hvad der for tiden sker i den arabiske verden.

	Både 1848 og 1968 handler om Europa. Men meget af det, som udspiller sig i den arabiske verden, har sit udspring i det osmanniske imperium, der satte sit præg på området igennem århundreder. Om denne arv må vi sige, at den altovervejende har med despotisme og tilbageståenhed at gøre. Demokratiske traditioner er ikkeeksisterende. Hvad der i dag måtte findes af sådanne værdier og formelle rammer, er importgods fra kolonitiden.

	Demokrati tager tid

	To et halvt år efter ’Forårets’ begyndelse ser dette ud til at være gået op for stadig flere iagttagere. I stedet for ’demokrati’ tales der nu oftere, i Amerika såvel som i Europa, om en ’proces’, der i sidste ende – forhåbentlig – vil kunne føre til et demokratisk samfund. De bristede illusioner har medført en vis besindelse. Vi tvinges til at acceptere, hvad vi udmærket vidste, men helst ville glemme: Demokrati kan ikke indføres per dekret.

	Nye spilleregler kan indføres fra den ene dag til den anden. Men ikke de demokratiske institutioner, ikke demokratiets ånd og sindelag. For demokrati vokser ud af en historisk proces, der nødvendigvis tager tid.

	Men intet i politik er så stor en mangelvare som tid. Arabisk demokrati kan være endemålet, men er på kort sigt ikke videre operationelt og desuden underlagt andre og vigtigere prioriteringer. I den arabiske verden står store strategiske interesser på spil for Vesten: Den frie trafik gennem Suezkanalen, forsyningssikkerhed for olie og gas, staten Israels sikkerhed, risikoen for massiv radikalisering i Profetens navn med nye opmarchområder for terrorisme mod Vesten til følge.

	Alt dette står øverst på vores dagsorden og kan ikke afvente, at et eventuelt arabisk demokrati måske engang i fremtiden vil stille sig velvilligt over for samme dagsorden.

	Vesten vil have stabilitet

	Hvad Vesten i stedet efterspørger – Amerika med Europa som messetjener – er stabilitet. Ikke i første række demokrati. Med hjerte og læber bekender vi os ganske vist til det arabiske demokrati, men hvad vi finansierer og støtter i Egypten er den eneste institution, der har en chance for at garantere den ønskede stabilitet: det politi-militære kompleks. Selv Israel støtter, hvad der ikke blot er det egyptiske samfund stærkeste, men også dets eneste velfungerende institution af betydning.

	Med rette beskrives sikkerhedsapparatets kompleks som en stat i staten. Finansielt uafhængigt, beskyttet imod offentlig indsigt og gennemsyret af en stærk korpsånd, selvfølelse og egen heraldik står militæret over loven.

	Som stat i staten er det inspireret af Kemal Atatürks radikale reformer i den tyrkiske retsstat, der blev Det Osmanniske Rige afløser. Atatürk var ikke demokrat. Og det er Egyptens militære kaster heller ikke. Men de udgør en slags uniformkorset, der holder sammen på den moderne, sekulære og patriotiske orden, som skal forhindre et tilbagefald af de osmanniske omstændigheder. Det har gjort dem respekteret og endog populære.

	Om Mohammed Mursi blev styrtet ved et militærkup eller ej, er en meningsløs semantisk diskussion. Siden Nassers kup i 1952 har militæret uafbrudt været ved magten i Egypten. Ingen kan regere på noget andet end dets nåde.

	Hvad ville der ske, hvis militæret kollapsede? Det Muslimske Broderskab er sandsynligvis den eneste gruppe, der har organisatorisk rygrad og en tilstrækkelig grad af folkelig opbakning til at udfylde et sådant tomrum. Men lige så lidt som militæret er Broderskabet en demokratisk bevægelse – det beviste Mursis korte tid ved magten. Broderskabet kan naturligvis heller ikke videreføre den attatürkske tradition; det er tværtimod fundamentalistisk, restaurerende og i bogstaveligste forstand reaktionært. Sandsynligvis er borgerlige frihedsrettigheder, demokrati og frie valg ikke stort andet for Broderskabet end en anledning til at gribe magten for siden at eliminere dem.

	Militær i centrum

	De eneste kræfter i Egypten, som synes at stræbe oprigtigt efter demokrati, er den veluddannede elite i Kairo og andre større byer.

	Men med al respekt: At fylde en offentlig plads med flere hundrede tusinde tilhængere i en by med måske 20 millioner mennesker er ikke det samme som demokrati. Det allerhøjst et civilsamfund i sin vorden. Det er rigtignok forudsætning for et velfungerende demokrati, og derfor kan ’Foråret’ udmærket ses som det første vigtige skridt i en demokratiseringsproces. Men det bør ikke forveksles med en demokratisk realisering.

	Altså tyder alt på, at det politi-militære kompleks i lang tid fremover vil vedblive at være den afgørende politiske faktor i Egypten. Så længe det forbliver intakt, kan der politisk ikke ske noget uden dets samtykke. Trænet af og subsidieret af Amerika forbliver den militære kaste Vestens vigtigste allierede i vore bestræbelser på at bevare, hvad vi opfatter som stabilitet. Og denne kaste vil uden videre konsekvent forsvare sit voldsmonopol og bruge våben uden at tøve.

	Hinsides spørgsmålet om, hvad der er moralsk rigtigt eller forkert, hvem der er mest forurettet, mest uforsonlig og mindst samarbejdsvillig, er Israel fremdeles regionens eneste fungerende demokrati. Og sådan vil det også være i lang tid fremover.

	Måske er det regionens største tragedie.

© Richard Swartz og Information

Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,9. august 2013,"	Hinsides spørgsmålet om, hvad der er moralsk rigtigt eller forkert, hvem der er mest forurettet, mest uforsonlig og mindst samarbejdsvillig, er Israel fremdeles regionens eneste fungerende demokrati. Og sådan vil det også være i lang tid fremover."
7433,/debat/2013/05/griske-laege-magtsoegende-bureaukrat,Den griske læge og den magtsøgende bureaukrat,Camilla Aavang Poulsen," 
	Overenskomstforhandlingerne mellem Praktiserende Lægers Organisation (PLO) og Regionernes Lønnings- og Takstnævn (RLTN) brød som bekendt sammen i november 2012. I starten af maj 2013 opsagde RLTN den nuværende overenskomst, hvilket har fået regeringen til at træde ind med lovforslag. Senest har PLO opfordret alle medlemmer til at melde deres ydernummer fra og dermed opsige deres aftale med det offentlige. De springende punkter er regionernes krav om øgede styringsredskaber samt bibeholdelse af den nuværende økonomiske ramme, hvilket PLO finder urimeligt.

	Parterne er tydeligvis uenige, men dette indlæg handler ikke om, hvorvidt den ene eller anden part har ret, men om hvordan de to organisationer fremstiller sig selv og hinanden i den offentlige debat. Måden de taler til og om hinanden på er nemlig med til at muliggøre visse handlinger, mens andre bliver umulige.

	Ifølge PLO har praktiserende læger en »central rolle« og er »hjørnestenen i sundhedsvæsnet«. De er »faglige«, »borgernære« og »virkelighedsforankrede«. Den praktiserende læge er altså kernen i sundhedsvæsnet.

	De gode mod de onde

	PLO anvender (siden efteråret) begrebet »familielægen«. Dette begreb inkluderer netop ovenstående elementer og derudover også en vis nostalgi. PLO’s Facebook-side ’Bevar familielægen’ har på nuværende tidspunkt 232.000 likes. Titlen indikerer, at nogen (Regionerne) truer eksistensen af ’familielægen’, og på siden kan man lave badges til profilbilleder, som når man støtter kampen mod brystkræft. Truslen, som Regionerne udgør, illustreres i kampagnefilmen Bevar familielægen. I filmen kontrollerer, overvåger og rationerer Regionerne lægehjælp, alt imens uselviske opofrende læger hjælper deres patienter. Et scenarie, der giver associationer til Anden Verdenskrig, hvor det ikke er svært at gætte, hvem der indtager hvilke roller.

	Regionernes fortælling om praktiserende læger er derimod en anden, idet de her defineres som distancerede fra det øvrige sundhedsvæsen og befolkning: Lægerne skal »være en mere forpligtende del af holdet« og »må forstå, at de i krisetider ikke kan køre friløb«. Derudover drages lægernes motiver i tvivl, idet der sættes spørgsmålstegn ved, om »lægegerningen handler om andet end penge«

	Magtsøgende eller ansvarsfuld?

	Regionerne italesætter sig selv som en instans med »interesse for bedre styring og kvalitet« (bedre – ikke mere). De anvender ord som »forpligtelse« og »ansvarsfuld myndighed« og påpeger, at der er »behov for mere indsigt i, hvad skatteborgernes penge går til«. Det bliver således klart, at med ’behovet’, ’forpligtelsen’ og ’ansvaret’ er regionerne nødt til at stille krav – og at de gør det for borgernes skyld. Dette i kontrast til PLO’s fremstilling, hvor Regionerne italesættes som »truende«, »konfrontatoriske« og »magtsøgende«. PLO pointerer også flere gange, at Regionerne er »langt fra befolkningen« og »bag skrivebordet«. I forlængelse heraf portrætteres Regionerne i den tidligere nævnte kampagnefilm i jakkesæt, briller, attachémapper og notesblokke, og bliver dermed symbolet på bureaukrati. I øvrigt hævder PLO også, at regionerne »spiller hasard med hjørnestenen i sundhedsvæsnet«, har »fordrejet fakta om samarbejdet over for rigsrevisionen« og ønsker at »underminere familielægen«.

	Ingen rum for forhandling

	Således tegner der sig et billede af en mediekamp, der handler om at distancere modparten fra det øvrige sundhedsvæsen og befolkning og om at drage modpartens motiver i tvivl: Er lægen varm og nærværende eller pengefokuseret? Og er Regionerne ansvarsfulde forvaltere eller magtsøgende skrivebordsarbejdere?

	Spørgsmålet er, hvilke handlerum der skabes med disse diskurser? Det er måske nemmere at sige, hvilke handlerum der ikke skabes. Der skabes ikke handlerum for faglige og konstruktive overenskomstforhandlinger og dermed en løsning på konflikten. Der skabes ikke handlerum med plads til forståelse af modstående part, tillid og samarbejde. Og endelig skabes der ikke grobund for befolkningstillid til en velfungerende, samarbejdende og sammenhængende sundhedssektor. Og det gælder både for Regionerne og de praktiserende læger.

	 

Camilla Aavang Poulsen er stud.scient.san.publ. ved Afdeling for Sundhedstjenesteforskning, Københavns Universitet
",0.0,27. maj 2013,"	Parterne er tydeligvis uenige, men dette indlæg handler ikke om, hvorvidt den ene eller anden part har ret, men om hvordan de to organisationer fremstiller sig selv og hinanden i den offentlige debat. Måden de taler til og om hinanden på er nemlig med til at muliggøre visse handlinger, mens andre bliver umulige."
4560,/debat/leder/2014/07/tourens-stemme,Tourens stemme,Lasse Ellegaard," »Det har på mange måder været et spektakulært Tour de France,« sagde Jørgen Leth i går på TV 2. Koden til den erklæring er ikke ordet ’spektakulært’, en ofte anvendt glose i hans register af superlativer, men vendingen ’på mange måder’. Man sansede en lille skuffelse over, at løbet allerede halvvejs havde mistet enhver spænding om udfaldet. Men som alligevel i rammen af seerleflende og cykelløbet uvedkommende ’platforme’ skulle ’tales op’ i flere timer hver dag – også når der ikke var så meget at tale om.
I den disciplin er Leth uforlignelig. Som Henrik Jul Hansen løfter dækningen fra Odense-studiet med sin konkrete viden og evne til at skære igennem til benet, tilfører Jørgen Leth transmissionerne fra Frankrig en dimension, uden hvilken de ville forblive rene referater.
Tricket er ikke det, Leth siger, men måden, han siger det på. En betoning, et typisk ’lethsk’ ord, der gerne gentages, giver banale klicheer lyrisk kulør – og afspejler hans forhold til sporten, der rækker ud over diverse ægteskaber, og hvad han ellers har af notater om kærligheden, der kostede ham tre års karantæne som TV 2’s cykelkommentator.
Det paradoksale ved denne erklærede individualist er jo, at han på nærmest marxistisk manér beskriver mekanismerne i et cykelholds sociale struktur, første gang i filmen Stjernerne og vandbærerne fra 1974(!), der skildrer rytternes komplekse arbejdsdeling, ikke ulig tilstanden i en industrivirksomhed, hvor individets rolle defineres med henblik på kollektivets succes.
Inspireret af den latinske sportsjournalistik har Jørgen Leth gennem fire årtier – og i TV 2 siden 1990 – sat en standard, der udvider oplevelsen af et cykelløb til meget mere, end hvem der kommer først over målstregen. Det gør ham fortjent til stjernen i TV 2-dækningen, og vi kan kun opfordre stationen til at passe bedre på ham – f.eks. ved ikke at lade ham læse pinligt næsegruse fan-tweets om sig selv op for åben skærm. Det har han nemlig ikke fortjent.
",2.0,28. juli 2014,"I den disciplin er Leth uforlignelig. Som Henrik Jul Hansen løfter dækningen fra Odense-studiet med sin konkrete viden og evne til at skære igennem til benet, tilfører Jørgen Leth transmissionerne fra Frankrig en dimension, uden hvilken de ville forblive rene referater."
2907,/debat/2015/03/bland-sport-politik,Bland ikke sport og politik,Annette Vilhelmsen," I Folketinget har vi i sidste uge debatteret, hvad der fra politisk side bør ske, når der arrangeres prestigefyldte begivenheder i lande, som ikke overholder dansk idræts demokratiske værdier.
Beijing 2008, Sochi 2014 og senest VM i håndbold i Qatar er nogle af eksemplerne på, hvordan internationale sportsarrangementer er blevet udnyttet af magthaverne og afholdt med store konsekvenser for lokalbefolkningen og den arbejdskraft, som ofte bliver importeret og arbejder under kummerlige forhold.
I SF mener vi, at det er vigtigt at respektere idrætsorganisationernes autonomi og ikke blande sport og politik. For en af idrættens styrker er netop, at man på banen ikke skelner til politiske eller religiøse overbevisninger. Når man træder ind på banen, så er alle lige – samme regler gælder lige meget, om sportsudøverne kommer fra Kina, Danmark, Kenya eller Rusland.
Men hvad så i de situationer, hvor magthaverne ikke respekterer den adskillelse, men i stedet udnytter en idrætsevent til at befæste og demonstrere deres ikke-demokratiske styre?
Dansk idræt har en særlig styrke takket være sit folkeoplysende udgangspunkt. Idrætten afspejler nogle af vores grundlæggende demokratiske værdier: Respekt for den enkelte, fairplay, fællesskab og mellemfolkelig forståelse. Og dansk idræt har en meget høj idrætsdeltagelse, rigtig mange arbejder frivilligt i idrætsforeningerne og samtidig har vi meget stærke demokratiske ledelsestraditioner.
Privat ansvar
Det er ikke Folketinget, der skal beslutte præcis, hvilke nationer, der må afholde og deltage i diverse sportsbegivenheder. De internationale idrætsorganisationer, som placerer værtskaberne for internationale idrætsbegivenheder, er private interessefællesskaber, og derfor er det i sidste ende deres ledere, der må stå til regnskab. Men jeg vil opfordre de danske idrætsorganisationer til at påtage sig et større internationalt medansvar og bidrage med andre kriterier end økonomi, når der vælges værtsnationer, eksempelvis ved at insistere på at idrætten også skal bygge på bæredygtighed. Fra dansk side kan vi bidrage med viden og den demokratiske debatkultur, der historisk har gjort Danmark til et foregangsland inden for fairplay i idrætten.
Annette Vilhelmsen, MF Socialistisk Folkeparti
",0.0,23. marts 2015," I Folketinget har vi i sidste uge debatteret, hvad der fra politisk side bør ske, når der arrangeres prestigefyldte begivenheder i lande, som ikke overholder dansk idræts demokratiske værdier."
12833,/debat/2011/01/biobraendsler-blindgyde-klimaet,Biobrændsler er en blindgyde for klimaet,Per Clausen," De fossile brændslers æra er ved at være forbi, og samfundsøkonomier verden over skal til at omstille sig til andre energikilder. I Danmark og andre rige lande har biobrændsel fået en nøgleplacering i forsøget på at komme væk fra kul, olie og gas. Men det er en forkert vej at gå. For også biobrændsel bidrager til den globale opvarmning. Derfor bør biobrændsel højst være et midlertidigt supplement til reelle vedvarende energikilder som vind, sol og bølgeenergi.
Biobrændsler er baseret på biomasse, som kan stamme fra skove enten i form af træstykker (brænde) eller træpiller. Det kan også dyrkes på marken i form af energiafgrøder (raps, pil, poppel), eller det kan være halm, som er et restprodukt fra produktionen af korn - såkaldt andengenerations biobrændsel. Biomassen kan afbrændes i kraftvarmeværker i stedet for kul eller omdannes til flydende biobrændstoffer, der fungerer som drivmiddel i bilerne i stedet for benzin og diesel.
Allerede i dag bliver biomasse anvendt i Danmark i udpræget grad. Biomasse og affaldsforbrænding udgør 70 pct. af den vedvarende energiforsyning.
Den udprægede satsning på biomasse bunder i en sejlivet myte om, at biomasse er CO2-neutralt og en vedvarende energikilde. Det er imidlertid forkert. Det er en forestilling, der bunder i lige dele uvidenhed og fortrængning. Den holdes i live af stærke skovbrugs-, landbrugs- og erhvervsinteresser, der øjner gode indtægtsmuligheder ved en omfattende satsning på biomasse.
Værre end olie
En omfattende rapport, udarbejdet for en række europæiske ngo'er, heriblandt Greenpeace, Mellemfolkeligt Samvirke og NOAH, dokumenterer, at satsningen på biobrændstoffer i EU skader klimaet op til 2,5 gange så meget som fossile brændstoffer som benzin og diesel. Det skyldes den udledning, der sker, når skove fældes, og naturområder omlægges til marker med afgrøder til fremstilling af biobrændsler.
Regnestykket vil ikke være meget anderledes for biomasse til brug i kraftvarmeværker - i hvert fald ikke hvis vi også fremover baserer energiforsyningen på importeret biomasse.
Der importeres allerede nu store mængder brænde, flis og især træpiller fra lande i bl.a. Østeuropa og Afrika. Derved medvirker Danmark til at forværre CO2-problemerne i stedet for at afværge dem. Alt i alt en strategi, der er katastrofal for klimaet.
Når biomasse fejlagtigt benævnes som CO2-neutralt, skyldes det også, at man i Kyoto-protokollen har vedtaget, at udledningen af drivhusgasser fra dyrkning af jord og ændringer i arealanvendelsen (f.eks. fældning af skov) ikke skal figurere noget sted. En lang række u-lande har ikke noget loft over, hvor meget CO2 de må udlede, og der er ikke noget krav til de lande om, at de skal opgøre, hvor meget CO2, de udleder som følge af opdyrkning af jorden.
Det betyder i praksis, at Danmark kan importere biobrændsler fra u-landene, uden at den CO2-udledning, produktionen har givet anledning til, regnes med nogen steder. I Danmarks regnskab fremstår biomasse som CO2-neutral, hvilket pynter gevaldigt på klimaregnskabet.
På papiret kan en massiv satsning på biomasse således se helt fornuftig ud, på trods af at det kan medføre en større CO2-udledning, end hvis man fortsat fyrede med kul.
For at få et reelt billede af drivhusgasemissionerne i forbindelse med anvendelse af biomasse er det nødvendigt til fulde at inddrage de emissioner, der forårsages af selve landbrugsproduktionen. Det drejer sig bl.a. om emissioner fra dyrkede marker, samt emissioner fra ændret arealanvendelse.
Skovningens klimasynd
I skov er der gennem hundredeer af år lagret kolossale mængder kulstof, både i selve træets stammer, grene, rødder og blade men også i jorden. Der lagres kulstof, hver gang dødt ved eller blade falder af træet og mikroorganismer i skovbunden begynder at nedbryde plantedelene.
Man kan som tommelfingerregel gå ud fra, at ca. en tredjedel af kulstoffet bliver bundet i jorden og de resterende ca. to tredjedele frigives til atmosfæren i form af CO2. Hvis man undlader at fjerne døde træer og grene fra skovbunden, er skovene således i stand til at trække CO2 ud af atmosfæren og binde det i jordbunden.
Biomasse fra skov kan indgå i energiforsyningen på flere måder. Man kan fælde træer og omdanne træstammerne til brænde eller træpiller, der kan afbrændes i kraftværker eller brændeovne. I nogle tilfælde rydder man sammenhængende skovarealer. Afhængigt af, hvor meget der fjernes, og hvor meget der rodes op i skovbunden, vil en større eller mindre del af skovbundens muld blive iltet, og det bundne kulstof frigivet til atmosfæren som CO2.
Når man lægger det sammen med emissionerne fra den afbrændte vedmasse, bliver der tale om frigivelse af gigantiske mængder af kulstof (i form af CO2), der kan have været hundreder af år om at blive bundet i jorden og træerne.
Endnu værre bliver det, hvis man efterfølgende omdanner skovbunden til agerland. Det forhindrer fredskovordningen i Danmark, men er almindelig praksis i mange andre lande - især i lande, der ikke har udviklet overvågnings- og kontrolmekanismer, der kan modgå denne praksis. For hver eneste gang jorden pløjes op, vil nye store mængder bundet kulstof frigives til atmosfæren som CO2. Ved mange års dyrkning vil den organiske pulje - og dermed mængden af organisk bundet kulstof - blive mindre og mindre.
Man kan imidlertid også skaffe biomasse fra skov på en mindre indgribende måde: Nemlig ved at kun at fjerne den mængde biomasse, som modsvares ved tilvæksten. Derved opretholdes skovens kulstofbalance.
Marker i ubalance
Biomasse kan også dyrkes på landbrugsarealer. Typiske energiafgrøder er raps, majs, hvede, poppel, pil og halm. De påvirker kulstofbalancen forskelligt.
I Danmark er f.eks. halm, en meget anvendt energikilde til kraftvarmeværkerne og decentrale varmeværker. I det danske landbrugsland viser undersøgelser, at jordens kulstofpulje især i områder med intensiv korndyrkning er faldende. Det skyldes, at der løbende fjernes organisk stof fra markerne, både i form af korn og halm.
Omkring en tredjedel af den danske halm bliver i øjeblikket brændt af til kraftvarme. Resten bruges til strøelse eller pløjes ned. Jo større andel af halmen, der afbrændes i stedet for at blive nedmuldet, desto dårligere bliver CO2 -regnskabet. Der frigives så at sige mere CO2 fra jorden, end der bliver bundet i den. Det kan imødegås, hvis en større del af halmen får lov til at blive liggende og formulde i jorden. Derved bindes der både kulstof i jorden, og jordens frugtbarhed øges, fordi der bliver grobund for et rigt mikroliv i jorden.
Pil og poppel kan dyrkes som flerårige energiafgrøder og kan være en delvis erstatning for kul og olie i danske kraftværker. Men problemet er, at vi ikke har landbrugsjord nok til at dyrke den mængde, der er nødvendig for at erstatte kul og olie. Dyrkningsjord er en begrænset ressource, og i øjeblikket udnytter vi landbrugsarealerne fuldt ud.
Se realiteterne i øjnene
I stedet for at holde fast i myten om, at biobrændsel er CO2-neutralt, bør vi se realiteterne i øjnene. Ikke mindre end 70 pct. af det, vi i dag kalder vedvarende energi, bidrager i virkeligheden betydeligt til CO2-forureningen.
Der er ingen tvivl om, at en omstilling af det danske energisystem kræver, at mange forskellige energiformer spiller sammen. Indtil vi får integreret overskudsproduktion fra vindkraft med geotermisk energi, affaldsforbrænding og får indrettet systemer, der kan oplagre varme, er det muligt, vi bliver nødt til at anvende biomasse i begrænset omfang. Men det er helt afgørende, at vi hurtigt får udarbejdet en samlet handlingsplan for biomasse. Den skal sikre, at den mængde biomasse, vi i en overgangsfase bliver nødt til at anvende for at afbalancere energisystemet, ikke bidrager til øget CO2-udledning. Den skal også medvirke til, at dyrkningsjordens frugtbarhed bevares eller endda forbedres. Hvis vi fortsætter ad samme spor som nu, er biomasse blot sminke på et lig.
Per Clausen er medlem af Folketinget og gruppeformand samt klima- og energiordfører for Enhedslisten




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",16.0,25. januar 2011,"I stedet for at holde fast i myten om, at biobrændsel er CO2-neutralt, bør vi se realiteterne i øjnene. Ikke mindre end 70 pct. af det, vi i dag kalder vedvarende energi, bidrager i virkeligheden betydeligt til CO2-forureningen."
1333,/debat/2015/11/seksualitet-strider-imod-familie-staar,"Min seksualitet strider imod alt, hvad min familie står for",Sami ," En aften i maj gik min kæreste og jeg fra hinanden.
»Jeg tager ikke længere kontakt til dig. Husk du vil altid være min prins,« skrev han. Med ét forsvandt min første kæreste ud af mit liv, og jeg troede vitterligt, jeg skulle dø.
Vores forhold, som jeg havde holdt hemmeligt for min familie og alle mine nærmeste, havde varet godt et år.
Jeg stirrede ud i luften i næsten 10 minutter, før tanken pludselig strejfede mig: Hvorfor går jeg ikke bare hen og tømmer den bøtte panodiler, der står i køkkenet?
For nylig kom der en undersøgelse om etniske minoriteter og homoseksualitet lavet for Ministeriet for Børn, Undervisning og Ligestilling. Undersøgelsen, som jeg blandt mange andre deltog i, viser, at hver tredje nydanske homoseksuelle har overvejet selvmord inden for det seneste år.
Jeg er én af dem. Og jeg ønsker ikke at stå frem med mit navn, for konsekvenserne af, at min familie på nuværende tidspunkt opdager, at jeg er homoseksuel, vil være for store.
Min familie ser mig kun smile, men jeg græder indeni. For de vil ikke kunne forstå det, og derfor ved de ingenting om min daværende kæreste, og de ved bestemt intet om min seksualitet.
Ikke hans søn
Jeg er af pakistansk afstamning, og jeg kommer fra en kernesund familie – i hvert fald udadtil. Mine forældre vil gerne fremstå som moderne vestlige individer med integration, uddannelse og beskæftigelse i højsædet. Seksualitet derimod er aldrig et emne, der er blevet italesat herhjemme. Fortielsen taler for sig selv. Derfor har jeg heller aldrig været i tvivl om, at min seksualitet strider fuldstændig imod alt, hvad mine forældre står for.
Jeg elsker min familie, men konsekvenserne ved at fortælle dem, at jeg – deres søn af eget kød og blod – er homoseksuel, er næsten ikke til at bære. Min mor, der tager sig til ansigtet og græder hjælpeløst og panisk. Min far, der vender det hvide ud af øjnene og aggressivt og magtesløst går til angreb. Jeg er vantro. Ikke længere hans søn.
Gennem min opvækst har jeg mærket hans slag på min krop. Dengang var det bare teenagedrengestreger, så jeg tør næsten ikke tænke på, hvad det her måtte udløse af konsekvenser.
Muslim og homoseksuel
Helt fra barnsben er vigtigheden af, at jeg skal have mig en uddannelse, blevet indprentet i mig. Uddannelse er vejen frem til det lykkelige liv. Nemlig det liv, mine forældre ikke selv fik muligheden for at opnå. Af samme årsag har mine forældre bygget en hel forestilling op omkring, hvordan mit liv skal se ud. Fra det øjeblik jeg blev født, har de brygget på den evindelige plan om, hvordan mit liv skal udformes.
Mine forældre ser gerne, at jeg gifter mig inden længe. Det er deres mission som forældre at styrke og væbne deres børn med uddannelse og kompetencer til at kunne varetage og indgå i et ægteskab. Med fare for at skære alle kulturer over én kam, så tillader jeg mig at påstå, at mange unge nydanskere vokser op med det imperativ, at familien og ikke mindst familiens ære har en enorm betydning. Jeg er vokset op med et regelsæt om, at familien er vigtigst. Vi lever for familien.
Noget helt andet er koblingen mellem at være homoseksuel og muslim. Det er et af de mest betændte emner. Det føles urokkeligt. På trods af, at Koranen ikke udførligt beskriver noget om gensidig kærlighed til en af samme køn, så er homoseksualitet blevet forkastet som skændigt og som en afvigelse så slem, at det nogle steder forbindes med stening og fordømmelse i helvede.
Mit problem er ikke rettet mod Islam, men dem, der formidler, forvalter og ikke mindst tager patent på religionen og trækker den ned over hovedet på andre.
Jeg kan uden tvivl vedkende mig at være muslim og homoseksuel. Lad os huske på, at religion er et valg, det er seksualitet ikke.
Springet
Som årene går, æder det mig op indefra. Det problem, jeg har forsøgt at skubbe fra mig, siden jeg var helt lille, larmer mere og mere inde i mit hoved.
Jeg kendte engang en arabisk homoseksuel fyr. I dag er han 45 år og endnu ikke sprunget ud over for familien. Jeg synes, det er skræmmende, at vi i dagens Danmark er så mange minoritetsetniske homoseksuelle, der skal leve med så stor en portion angst og frygt for at springe ud. Det er ikke et lykkeligt liv, hvis du spørger mig. Jeg har nogle ting, der skal være på plads, inden jeg tager springet – og jeg er næsten ved at være der:
Jeg skal være økonomisk uafhængig af mine forældre.
Jeg skal have færdiggjort min videregående uddannelse.
Jeg skal ikke bo hjemme – jeg skal have mig min egen lejlighed.
Jeg skal have et solidt og stærkt netværk, der støtter mig.
Jeg ved, at mit dobbeltliv er ved at nå sin vejs ende – men hold kæft, jeg er bange for at tage skridtet.
Faktum er, at jeg står tilbage med en beslutning, der på en og samme tid udløser et virvar af enormt modstridende følelser i mig. For jeg ved jo godt, hvordan mine fremtidsudsigter ser ud, hvis jeg ikke tager stilling inden længe. Så accepterer jeg en fremtid, mine forældre har bestemt – og det må ikke ske.
Jeg ved, vi er kommet langt på LGBT-området, men der er stadig meget at udrette. Jeg er en sund, rask og velfungerende fyr. Alligevel blev tanken om selvmord en realitet, da jeg ikke så nogen anden udvej. En egoistisk, men ikke mindst dybt alarmerende tanke, som ingen burde have så tæt inde på livet.
Jeg ønsker ikke at klandre nogen for noget her – men vel vidende at hver tredje homoseksuelle med anden etnisk baggrund har overvejet selvmord inden for det seneste år, er jeg nødt til at opfordre flere til at tage bladet fra munden.
Men det kræver samtidig, at vores politikere og ikke mindst muslimske talsmænd og offentlige debattører italesætter problemet. Jeg savner politisk opbakning om den situation, som jeg og mange andre nydanskere, befinder sig i.
Vi skal ændre de kulturbeslægtede traditioner og normer samt den fastfrosne vanetænkning. Husk på, at kulturer ikke er stillestående, de er foranderlige, og derfor er undskyldningen, fordi sådan er vores kultur, ikke længere holdbar.
Dialog og åbenhed
Hvad med at lave en national LGBT-handlingsplan, hvor intersektionalitet (herunder fokus på minoritetsetniske miljøer) er en del af fokusområdet? Sådan kan man forhåbentlig undgå, at politikken på området skal redefineres ved hvert regeringsskifte, og sikre, at der hele tiden arbejdes frem mod et mål, som der løbende sættes penge af til at arbejde for.
Danmark er det eneste skandinaviske land, der ikke har en LGBT-organisation på finansloven. Det kan man også ændre og dermed hjælpe til at organisationerne får ressourcer til f.eks. at lave flere dialogmøder eller dialogfremmende aktiviteter. For uanset hvilke politiske vinde der blæser, er dialog og åbenhed vejen til et holdningsskift.
Vi skal også kigge på studieordninger. Viden om køn, seksualitet og minoritetsstatus bør være pligtlæsning, når man er under uddannelse til velfærdsprofessionel (socialrådgiver, lærer, sygeplejerske, politi, pædagog, etc.). Sidst men ikke mindst mener jeg, at der skal placeres et ansvar for LGBT-spørgsmål i et ministerium, så det ikke er et område, der kastes rundt mellem ministerier.
Det er et komplekst område, det anerkender jeg. Derfor kan jeg heller ikke forvente mirakler inden for en kort tidsramme, men passivitet er mindst lige så tåkrummende som den fortærskede holdning, der findes i minoritetsetniske miljøer.
Forestillingen om, at homoseksualitet er en sygdom, skal aflives nu!
Jeg var blot heldig, at jeg formåede at hive mig selv op af det sorte hul i tide. Ellers ved jeg ikke, om jeg havde været her i dag.
Sami er et opdigtet navn. Hans rigtige navn er redaktionen bekendt. Han er med i dokumentarserien ’Oprør fra ghettoen’, som bliver vist i Grand Teatret i København tirsdag den 17. november og har tv-premiere 1. december kl. 20.00 på DR2




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",8.0,14. november 2015,E-mail *
275,/debat/2016/05/ved-praecis-hvornaar-sindssyg,"Jeg ved præcis, hvornår jeg ikke blev sindssyg",Tine Byrckel," Så sent som i sidste uge måtte jeg sige til en af mine kolleger, at det virkelig kan fucke et liv helt op, at ens far har begået selvmord.
Det kan det. Jeg kan rammes af en angst så stor, at jeg ikke kan bevæge mig. Man kan ikke forklare angst til folk, der ikke har været der. Man kan læse Kierkegaard eller se von Trier, men man kan også forklare det ud fra et meget fysisk billede om at stå på ski:
Jeg var over 40, da jeg kastede mig ud i det alpine, og det gik faktisk godt. Lige indtil den dag, hvor jeg endte på en sort løjpe uden mulighed for at undgå den. Den var smal. På begge sider af den og også ude i horisonten var et ukendt truende dyb.
Jeg lagde mig ned på løjpen og græd. Og skreg. Jeg skældte også min elskede, som havde læst forkert på kortet og ikke havde opdaget, at løjpen var sort, al hæder og ære fra.
Jeg kunne ikke engang kravle ned, jeg var nødt til at stå på ski ned ad den løjpe. Eneste anden mulighed ville have været at blive hentet af en helikopter.
Du kan så tro, at sådan kan man overkomme angst. Problemet er, at angsten derefter er endnu større.
Min far var det, som i gamle dage hed maniodepressiv, og som i dag kaldes bipolar. Mit problem med min elskede far er sådan set ikke, at han begik selvmord. Mit problem med min far var og er, at han aldrig nogensinde, heller ikke før han selv ikke kunne holde sin tilstand ud, havde midlerne til at give mig den tryghed, som kunne få mig til at stå på ski ned af livets bakke.
Det, jeg stadig er allermest bange for, er: at blive sindssyg.
For mig var den eneste vej ned ad den sorte løjpe, at jeg læste filosofi. Da jeg startede som 19-årig, spurgte folk, om det ikke gjorde mig skør i hovedet. Jeg svarede tørt og sandt, at det var lige omvendt. I filosofien fandt jeg folk, der var lige så skudte i hovedet som mig selv. Som 20-årig lå jeg i Kongens Have og læste Frege og hans forsøg på at definere tal. Det var simpelthen beroligende, at der var en gut, som syntes, at tal var mærkelige. Det er de nemlig. Vi tror, tal bare er tal, men de har forskellige egenskaber.
Du behøver ikke vide, at tal er kugleskøre, du tæller bare. Frege opfandt mængdelæren. Bertrand Russsell påviste, at Freges system ikke holdt. Russels paradoks udpeger noget, som ligner joken om, at man ikke vil være med i en klub, som vil have én som medlem. Så var der Wittgenstein. Han vidste mere end både Frege og Russell. Jeg læste Wittgensteins overmodige værk Tractatus logico philosophicus, da jeg var 20 og gik direkte til Filosofiske undersøgelser. At forstå Wittgenstein er at forstå tvivlen radikalt. Han døde ikke af den som sine brødre, der begik selvmord. Jeg fulgte ham.
At være bipolar er ikke at have en målestok. At være overladt til sig selv, når man skal måle sin størrelse. En radikal version af, at Gud ikke findes. Wittgenstein skrev om målestokken, som lå i Paris i mange år. Også kiloet ligger i Paris. Det kilo, du tager for givet, når du bager kager eller synes, du vejer for meget, er stadig ikke erstattet af rene beregninger. At spørge til, hvor meget et kilo vejer … det er at være sindssyg.
Jeg ved præcis, hvornår jeg ikke blev sindssyg.
Jeg var en meget lille pige, og jeg tror, jeg syntes, det var en leg. Jeg kunne hensætte mig i en tilstand, hvor målestokke var ophævede. Forestil dig følgende: Du rækker ud efter noget, men du ved ikke, hvor langt der er til tingen, din bevægelse har ingen proportioner. Lydene. Du skal tale, men du kan ikke regulere, hvor højt du taler. Da jeg var lille, gik jeg hen til min mors seng og lagde mig tæt på hende, og når jeg vågnede, var jeg normal igen.
Det kan fucke et liv op, at ens far begår selvmord.
Nu er det så bare sådan, at jeg ikke kan vælge en anden far. Han døde velsagtens, fordi han ikke kunne vurdere, om han var genial eller nul, og en dag blev det for uudholdeligt.
Nogle dage lægger jeg mig i en seng og prøver på at komme i samme rytme, som den normale verden. Jeg rumsterer rundt med den svære gave, livet kan være, som min far gav mig.
At være normal er det mest syrede, man kan være, hvis man for alvor tænker over det. Det har jeg brugt mit liv på at gøre. På en måde er det dét, som er min gave.
At det ved jeg.
Tine Byrckel er filosof, skribent og psykoanalytiker. 
Klummen er udtryk for skribentens egen holdning




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,7. maj 2016,"Nogle dage lægger jeg mig i en seng og prøver på at komme i samme rytme, som den normale verden. Jeg rumsterer rundt med den svære gave, livet kan være, som min far gav mig."
12019,/debat/2011/06/gaar-graensen,Hvor går grænsen?,Karen Syberg," Grænsetilfælde
Svært underholdende har det jo været at følge ugens debat om grænsebomme.
»Jeg mener, at hun er færdig. Fuldstændigt færdig,« himlede en hysterisk Pia Kjærsgaard til Ritzau, efter at EU-professor Marlene Wind havde kaldt regeringens bombetjening for »uprofessionel« og udtrykt sin undren over, at »de har jokket i spinaten, som var det en ny og uerfaren regering«.
»Hun har overspillet sin rolle, og jeg mener, at hun er passé. Hendes troværdighed er fuldstændigt svækket i medierne, når hun går sådan over stregen,« lød det fra Kjærsgaard i hendes allermest smækfornærmede tonefald. Nu er Pia Kjærsgaards mening om streger og grænser jo ikke nødvendigvis kongruent med virkelighedens verden, men hun og hendes parti er grænseløst gode til at manipulere den. Og i denne sag er det på en måde lykkedes DF at vende grænse-nationalismen på hovedet. I den gode danske sang fra 1890 om tabet af hertugdømmerne »Det haver så nyligen regnet«, klinger det:

De kan spærre med farver og med pæle,
de kan lokke med løfter og med løn,
fælles sprog giver vore tanker mæle,
fælles vilje gør kampdagen skøn.
Gad vide, om de ikke stadigvæk lejlighedsvis afsynger den i Dansk Folkeparti mens de nu selv vil spærre med farver og med pæle. Det danske mindretal syd for Kruså må fremover ligesom andet godtfolk skulle underkastes behørig kontrol.
Som gamle Karl Marx engang bemærkede: »Historien gentager sig, første gang som tragedie, anden gang som komedie.«
Alligevel må Søren Pind finde sig i ikke at blive citeret her.
Rigtige svar

Nu var det sandt at sige ikke kun det med det uprofessionelle, der fik Pia Kjærsgaard op at ringe. Det var også Marlene Winds bemærkninger om, at loven appellerede til »den indre svinehund«, og at der var tale om »en omgang valgflæsk«.
Her kendte forargelsen ingen grænser: »uhyrligt,« mente DF-lederen, selv om enhver idiot kan se, at det netop er det, der er på færde. Det er så forudsigeligt, at Marlene Wind roligt kunne have tilføjet hyklerisk til listen. Når man personlig har som træt morgenbordsrutine at besvare radiojournalisternes spørgsmål til politikerne, før de selv når at aflevere deres ikke-svar, er det en ren fornøjelse at opleve, at samme Marlene Wind faktisk svarer på, hvad hun bliver spurgt om.
Således har hun over for Politiken ligefrem erkendt, at det der med svinehunden var nedladende over for DF's vælgere nogle af dem, tilføjer vi herfra men samtidig gjort højt og klart opmærksom på, at hun mener, hvad hun har sagt om regeringens 'bom-merter'.
»I bakspejlet kunne jeg have sagt mere tydeligt, at det var udtryk for en dyb bekymring i omverdenen. Især over den populisme, der er blomstret frem i Danmark, og den dybe, dybe tavshed fra alle de moderate, som man egentlig skulle tro havde nogen anstændighed«.
Touché!
Rigtig politik
Men måske er der håb forude. Måske er der tegn i sol og måne på, at politikere begynder at stå inde for deres synspunkter. Først viste det sig jo overraskende lukrativt for Margrethe Vestager at have radikale holdninger, nu ser det sandelig ud til, at også De konservative eksperimenterer med at anskaffe sig en politik. De vil have mere natur! Stik imod Venstre, Bæredygtigt Landbrug og Landbrug og Fødevarer og hvad eufemismerne for Axelborg for tiden benævnes. Modigt af Konservative. De får ugens anden touché.

Og Berlusconi
Nu gælder det bare om at, at de står lige så fast som Marlene Wind. Som får tildelt ordet for sidste gang i denne uge med bemærkningen om, at »vi er tilbage i Sovjetunionen før murens fald, eller Berlusconis Italien, hvor dem Berlusconi ikke kan lide selvfølgelig får mundkurv på. Der er tale om at knægte ytringsfriheden.« Med adresse til Kjærsgaard og konsorter, forstås.
Hvad angår Berlusconi tyder noget dog på, at også EU-professoren kan fejlbedømme en situation, og at Berlusconis 20 år lange kamp for knægtelse af såvel ytringsfrihed som samtlige andre demokratiske grundpiller, er ved at lide nederlag. I hvert fald stemte et overvældende flertal på omkring 95 procent af de italienske vælgere, der søndag gik til stemmeurnerne, ja til afskaffelse af den lov, der tillader regeringsmedlemmer at udeblive fra retssager. En af de mange leggi ad personamskræddersyede love der er blevet vedtaget for at sikre Berlusconi straffrihed, som Informations Mads Frese kunne forklare læserne.
Og det selv om Berlusconi personligt havde opfordret folk til at blive hjemm eller tage til stranden. Man fristes næsten til at tro, at også de italienske vælgere har vejret færten af den indre svinehund. Eller i dette tilfælde skulle man måske snarere sige grisebasse?
Kildebeskyttelse?
En grisebasse kan man bestemt ikke kalde Politikens afdøde chefredaktør, hvis samtalebog med journalist Stig Andersen, Tøger, udkommer på mandag. Heller ikke selv om han allerede nu posthumt har fået drøje hug for sin oplysning om, at det var ombudsmanden, Hans Gammeltoft-Hansen, der i sin tid var deep throat i den Tamilsag, som fældede Schlüter-regeringen og Erik Ninn-Hansen. Et kor af røster har rejst sig: Tøger Seidenfaden har tilsidesat journalistens helligste princip om kildebeskyttelse! Journalist Stig Andersen har ifølge Informations David Rehling forklaret det sådan her:
»Tøger er ikke journalistisk uddannet. Han hævder hårdnakket og ofte, at det er han blevet med årene. Og han er ikke selv i tvivl om, at hans journalistiske  jugement ikke blot kan leve op til standarden i dansk journalistik, men også til at være ansvarshavende redaktør på landets førende avis ... Men Tøger er ikke journalist. Han er meningsmager, opinionsdanner, debattør, inspirator, analytiker, vidensbank og en hel masse andet ...«
Alt sammen meget rigtigt. Derfor er det også med en sød undren, at man stiller spørgsmålet: Er Stig Andersen ikke journalist? For det er jo når alt kommer til alt ham, der har bragt oplysningen af Gammeltoft-Hansen til offentlighedens kundskab. Hvor går grænsen?
Det kan man passende spekulere over, mens man jubler med italienerne og glæder sig over Marlene Wind og ser frem til på mandag, hvor Tøger udkommer.






 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,17. juni 2011,"Alt sammen meget rigtigt. Derfor er det også med en sød undren, at man stiller spørgsmålet: Er Stig Andersen ikke journalist? For det er jo når alt kommer til alt ham, der har bragt oplysningen af Gammeltoft-Hansen til offentlighedens kundskab. Hvor går grænsen?"
12276,/debat/2011/05/overtage-ordinaere-job,'De skal ikke  overtage ordinære job',Rune Wolfhagen," Hvorfor vil I sende folk i aktivering allerede efter én måned på kontanthjælp?
»Der er meget, der fortæller os, at jo længere tid man er væk fra arbejdsmarkedet, desto sværere er det at komme tilbage. Vi har ladet os inspirere meget af det, man kalder nytteaktivering i Aalborg Kommune, som er samme model. De job, man har valgt at fokusere på i Aalborg, er havehjælp for pensionister, snerydning og den slags,« siger Socialdemokraternes socialordfører, Mette Frederiksen.
»Det siger sig selv, at det her må selvfølgelig ikke erstatte allerede etablerede jobfunktioner, og det siger sig selv, at vi ikke skal ud og fyre medarbejdere, der allerede er ansat, for at få plads til mennesker, der er på kontanthjælp.«
Men hvilke job er der helt konkret tale om?
»Jeg har allerede nævnt havearbejde ved pensionister og snerydning, men det kan også være anden form for forefaldende arbejde, der i dag ikke bliver løst. Når man går en tur gennem Danmark, kan man se, at der er opgaver, der ikke bliver løst.«
Hvad er det for nogle opgaver?
»Det synes jeg ikke, at Christiansborg skal definere. Det er også, hvad der måtte være af lokale behov og lokale opgaver. Det er jo i princippet kun fantasien, der sætter grænsen inden for den ramme, der siger, at det ikke må erstatte ordinære job.«
Men nu siger du, at når man går gennem Danmark, så kan man se det. Så må du vel også kunne sige, hvad det er for nogle opgaver?
»Jamen, det kan være vedligeholdelsesarbejde, der både knytter sig til udendørs arealer, men det kan også være, at man kan hjælpe til på en skole eller andre steder, hvor der kan være noget forefaldende arbejde.«
Ikke ordinære job
Hvis man kan betale folk en overenskomstmæssig løn, hvorfor kan det så ikke være almindelige job?
»Fordi vi har et meget vigtigt ærinde i at bringe vores kontanthjælpsmodtagere tættere på arbejde. Og det siger sig selv, at hvis man i en kommune har jobfunktioner, der vil kunne omsættes til ordinære job, så skal man selvfølgelig gøre det.»
Men kan de ikke det, hvis man betaler man dem en overenskomstmæssig løn?
»Vi har jo et rigtig stort antal kontanthjælpsmodtagere, så det sker i hvert fald ikke i dag. Men vi går i gang med at udforme den her model i samarbejde med kommunerne og de faglige organisationer. Vi ønsker ikke, at folk går passive rundt på kontanthjælp. Vi ønsker en aktiv indsats, og den skal falde allerede efter én måned. Og vi er sikre på, at vi kan finde jobfunktioner til alle de arbejdsmarkedsparate kontanthjælpsmodtagere, der er i Danmark.«
Hvor går grænsen for, hvad der er reelle job, og hvad der ikke er?
»Den grænse tror jeg ikke, man kan ikke sætte fuldstændig skråsikkert op. Jeg anerkender ikke den præmis, at vi skal blive ved med at have tusindvis af mennesker i den erhvervsdygtige alder, der er parkeret uden for arbejdsmarkedet. Derfor er der et behov for, at der er nogen, der tænker nyt. Den konkrete udformning vil variere fra kommune til kommune, tror jeg.«
I dag er der jo nogen, der f.eks. gør rent i parker osv. Hvis man kan sætte en kontanthjælpsmodtager til at gøre det for den kontanthjælp, man alligevel udbetaler til vedkommende, risikerer man så ikke, at de overtager de job?
»Det er en udbygning, vi må følge. Vi ønsker ikke, at de skal overtage ordinære job, og det må vi finde en mekanisme, der sikrer, at det ikke gør. De faglige organisationer har meldt meget positivt tilbage på det her forslag, så det er noget, vi vil aftale med dem.«
Så I vil sætte jer ned med parterne og udarbejde det for hver enkelt kommune osv. Men hvordan kan I på forhånd garantere, at man ikke på sigt lader være med at leje et firma til at gøre rent i en park, og i stedet sætter en kontanthjælpsmodtager til det?
»Vi vil finde en model sammen med de faglige organisationer og kommunerne, så det ikke kommer til at overtage ordinære job.«
Men hvordan kan I sikre, at kommunerne, som får en dobbelt rolle, ikke bare udnytter det her og nedlægger almindelige job til fordel for gratis arbejdskraft fra kontanthjælpsmodtagerne?
»Det tror jeg godt, vi kan.«
Men det er ikke noget, I har gjort endnu?
»Som opposition kan vi ikke forhandle med kommunerne, så det er noget, vi må vente med at gøre, til vi en dag har mandater til at kunne gennemføre forslaget.«
Uddannelse for dagpenge
De to partier har også foreslået, at ufaglærte tilbydes dagpenge i op til tre år mod til gengæld at tage en uddannelse. Det vil ifølge partierne selv opkvalificere 40.000 personer.
I foreslår også, at dagpengemodtagere skal uddannes, mens kontanthjælpsmodtagere 'blot' skal aktiveres. Er det ikke en forskelsbehandling?
»Jo, der er en forskelsbehandling mellem dagpengesystemet og kontanthjælpssystemet. Det har der altid været, og det skal der blive ved med at være. Når man er i dagpengesystemet, har man forsikret sig mod ledighed. Deraf følger nogle rettigheder, herunder dagpengedækning. De rettigheder har man ikke, når man ikke har forsikret sig mod ledighed.
Men det er de samme mennesker. Forskellen handler vel kun om, hvorvidt de har valgt at betale til en a-kasse eller ej?
»Det er også en meget afgørende forskel for os. Man får adgang til en række muligheder, når man er dagpengemodtager, som man ikke har, når man er kontanthjælpsmodtager. Sådan skal det i vores øjne også blive ved med at være.«




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",36.0,3. maj 2011,"I dag er der jo nogen, der f.eks. gør rent i parker osv. Hvis man kan sætte en kontanthjælpsmodtager til at gøre det for den kontanthjælp, man alligevel udbetaler til vedkommende, risikerer man så ikke, at de overtager de job?"
3287,/debat/2015/01/ufrugtbart-haeve-pensionsalderen,Det er ufrugtbart at hæve pensionsalderen for alle,Poul-Erik Tindbæk," I år skal Folketinget tage stilling til, om pensionsalderen skal hæves igen. Faktisk har et bredt flertal aftalt, at pensionsalderen i takt med en længere levealder helt automatisk skal stige med et år ad gangen fra 2030. Automatik eller ej, så kræver det et lovforslag, der vil blive fremlagt i år – dog næppe før valget. Alle på Borgen ved godt, at de er på kollisionskurs med befolkningen, når de vil tvinge alle over én kam til at blive flere år på jobbet. Men politikerne har stirret sig blinde på den indeksregulerede pensionsalder og pantsat omtanken og politikken i økonomernes regnearks- modeller – i et omfang så de overhovedet ikke kan få øje på, at der er en tredje vej til den tredje alder. En tredje vej, der kan forvandle en aldrende befolkning til en uforudset bonusgevinst for velfærdssamfundet.
Hidtil har der kun været to veje i en dansk seniorpolitik, der ensidigt har fokuseret på netop at bruge de godt 60-årige som en buffer til at regulere behovet for arbejdskraft. Den første vej blev afprøvet, da vi fik efterlønnen i 1979. På det tidspunkt var der for meget arbejdskraft, og påstanden var, at kunne man få de gamle hoveder og hænder til at gå på efterløn, ville der blive plads til de unge. Man rykkede aldersgrænsen frem, fordi der var for meget arbejdskraft.
I den anden vej rykker man aldersgrænsen for pension længere væk, når der er prognoser, der viser, at vi bliver flere ældre og færre unge. Automatikken i politikken er ikke baseret på et faktuelt behov for her og nu at øge udbuddet af arbejdskraft, men udelukkende på en prognose om befolkningens aldersmæssige sammensætning.
Seniorernes styrker i spil
Men hvad nu hvis andre prognoser viser, at der om føje år slet ikke er behov for så mange hoveder og hænder. Sæt nu det viser sig, at robotteknologien og den digitale revolution erstatter endnu flere job – prognoser viser allerede nu, at 47 procent af alle job er i farezonen. Sæt nu globaliseringen forøger udfasningen af job med mere end de godt 6.000, der forsvinder hvert år. Sæt nu flygtningestrømmen og indvandringen på trods af benspænd og grænsebomme viser sig at kompensere for faldende fødselstal. Og sæt nu den fremvoksende deleøkonomi medfører, at efterspørgslen på forbrugsgoder fremover falder.
Hvis bare halvdelen af disse prognoser holder stik, så har den meget endimensionale fokusering på at flytte aldersgrænser frem og tilbage betydet, at vi har overset de måske væsentligste problemer ved levetidsforlængelsen. At vi har undladt at sætte ind med initiativer, der kan forvandle en aldrende befolkning til en uforudset bonusgevinst for velfærdssamfundet. At vi har langtidsparkeret fuldvoksne mennesker i fritidsland med et programmeret tab af værdifuld erfaring og stærke kompetencer.
Uden skelen til krystalkugler og prognosemagere kan man iagttage et voksende behov for, at langt flere af seniorernes stærke kompetencer kommer i spil i længere tid. De dominerende tilbagetrækningsmønstre, hvor man blindt uddeler turbånd til fritidsland i 25 år for de godt 60-årige, har for længst udspillet deres rolle og er uholdbare for samfundet såvel som for den enkelte.
For samfundet er der tale om ressourcespild og ligegyldig ødslen med stærke kompetencer blandt de 60-70-årige, der aldrig før i historien har været så veluddannede, sunde og raske som nu. For den enkelte 60+’er, der godt rustet med værdifuld erfaring ofte kan føle sig på toppen af sin ydeevne, er det ofte frustrerende at opleve, hvor få meningsfulde roller der er tilgængelige efter jobbet.
Efter forelskelsen
Der er brug for en tredje vej, og den er så småt på vej – mere bottom-up end top-down. Vi er midt i en brydningstid, hvor mange 60-70-årige baner nye tredje veje ved at fortsætte i længere tid på jobbet, ved at blive iværksættere og ved at bidrage inden for det frivillige sociale arbejde. Tendensen understøttes af en undersøgelse fra finansieringsfirmaet Merrill Lynch fra maj 2014, der viser, hvordan et flertal blandt de 78 millioner baby-boomers i USA tackler overgangen fra jobbet. To ting er værd at hæfte sig ved. For det første: Mange flere fortsætter med at udvikle og bruge deres kompetencer i deltidsjob og inden for det frivillige langt ud over den gængse pensionsalder. For det andet: Stadig flere opererer med en omstillingsfase ved overgangen fra fuldtidsjobbet.
Overgangen fra jobbet er ikke bare en enkelt begivenhed omkring en afskedsreception efterfulgt af evig ferie. Det er en længerevarende proces og en vanskelig livsforandring, der kræver langt større opmærksomhed fra den enkelte og fra samfundet. Netop det at indlægge en tænkepause eller en karriereomstilling, ligesom det nu praktiseres i USA, hvor man har mulighed for at slappe af, lade batterierne op og få nye færdigheder – relax, retool and recharge – har afgørende betydning for, at flere seniorer fortsætter med at bidrage til fællesskabet (lønnet eller ulønnet) langt udover den oprindelige pensionsalder.
Mange af de forestillinger, man kan have om ferie, fritid og familie efter sidste dag på jobbet, bliver efter en første forelskelsesfase ofte underløbet af savn efter hverdage med mening, fylde og samvær. Der er brug for en omstillings- periode med en forventnings- afstemning og forberedelse til den nye livsfase.
Brug for en omstillingsorlov
Tiden er nu kommet til, at vi ikke bare overlader det til enkeltpersoner at skabe en tredje vej i overgangen fra jobbet, men at beslutningstagerne overtager roret, og at vi finder vej til en kollektiv løsning via overenskomstforhandlingerne eller i Folketinget.
Det er målet med en omstillingsorlov for de godt 60-årige, at den viden og de kompetencer, som risikerer at gå tabt i fritidsland for voksne, bliver kørt i stilling og bragt i spil så længe som muligt til gavn for os alle. Det vil betyde, at flere – ikke alle – på egen hånd vælger at bidrage i længere tid. Så forskellige vi bliver med årene, og så forskelligt slid, vi er udsat for fysisk og mentalt afhængigt af job og arbejdsmiljø, er det netop ikke alle over én kam, der kan klare et fuldtidsjob frem til pensionsalderen.
I den nye livsfase efter jobbet, og før man bliver gammel, retter opmærksomheden sig ofte mod, at der nu er færre år tilbage at leve i, hvorfor mange begynder at prioritere de vigtigere ting i livet. At gøre noget godt for andre, at hjælpe med at løse sociale problemer og ikke mindst at bidrage til, at de kommende generationer kommer godt i vej. Begrebet erfaringsdividende, der dækker opfattelsen af, at man udbetaler dividende af den værdifulde erfaring, man har tilegnet sig i livet, svarer godt til det, mange oplever: Tiden som fuldvoksen i den nye livsfase er netop perioden, hvor man kan yde de mest værdifulde bidrag i livet.
En omstillingsorlov kan forvandle den aldrende befolkning til en uforudset bonus i indsatsen for at afhjælpe sociale problemer i velfærdsstaten.
Poul-Erik Tindbæk er chefkonsulent, ph.d. i sit eget seniorrådgivningsfirma ’en3karriere’
",32.0,27. januar 2015,"Men hvad nu hvis andre prognoser viser, at der om føje år slet ikke er behov for så mange hoveder og hænder. Sæt nu det viser sig, at robotteknologien og den digitale revolution erstatter endnu flere job – prognoser viser allerede nu, at 47 procent af alle job er i farezonen. Sæt nu globaliseringen forøger udfasningen af job med mere end de godt 6.000, der forsvinder hvert år. Sæt nu flygtningestrømmen og indvandringen på trods af benspænd og grænsebomme viser sig at kompensere for faldende fødselstal. Og sæt nu den fremvoksende deleøkonomi medfører, at efterspørgslen på forbrugsgoder fremover falder."
3578,/debat/2014/12/danskerne-hverken-dovne-virkelighedsfornaegtende,Danskerne er hverken dovne eller virkelighedsfornægtende,Daniel Ankarloo," I DR2’s Debatten fra den 4. december beskrev Anders Krab-Johansen fra Børsen, bakket op af andre i panelet, hvordan Danmark siden Murens fald og i lys af globaliseringen knap har forstået, hvad der sker på den globale økonomiske scene. De seneste 10 år har befolkningen »sovet« og fornægtet tingenes tilstand, lød det. Panikken over, hvordan Danmark skal klare sig i verdensøkonomien, blev luftet. Det går galt, hvis vi ikke løber hurtigere, lød det.
Men lad os få lidt fakta på bordet.
Mellem 2002 og 2012 fordobledes bruttonationalindkomsten (BNI) pr. person i Danmark, omregnet i dollar, ifølge Verdensbanken. Netop den periode, hvor Danmark ifølge deltagerne i Debatten »sov«.
Mellem 1989 og 2012 har det danske bytteforhold (relationen mellem eksport og import af varer og kapital) givet konstant overskud, hvilket kort fortalt betyder, at flere penge fra udlandet er strømmet ind i Danmark end ud af Danmark. Den danske udlandsgæld er faldet fra et underskud på 40 procent af BNP i 1989 til et tilgodehavende i andre lande på 38 procent af BNP i 2012. Udlandsgælden (netto) er vendt til et tilgodehavende på et beløb modvarende omtrent 760 milliarder kroner. I relative termer er den danske udlandsgæld altså mindsket med næsten 1.500 milliarder kroner i perioden efter Murens fald. Modsat myten fra CEPOS og Børsen opstod den danske udlandsgæld (netto) altså i perioden før globaliseringen og forsvandt helt under globaliseringen. Alle tal er hentet hos Danmarks Statistik. Så når det gælder kendsgerninger og fakta, hvem er det så, der sover?
Lav offentlig gæld
Det er også på sin plads med lidt fakta om den offentlige sektors udvikling:
Den danske offentlige nettogæld er faldet fra et beløb på 33 procent af BNP i 1995 til cirka 10 procent af BNP i 2013. Men her skal man lægge mærke til, at i år 2008 var den offentlige gæld helt væk – faktisk var den vendt til et tilgodehavende på 6 procent af BNP. I perioden, hvor Danmark angiveligt sov og »dovnede«, mindskedes den offentlige gæld altså med et beløb modsvarende cirka 40 procent af BNP eller cirka 760 milliarder kroner. En øget offentlig gæld er således ikke årsag til den nuværende krise, men en konsekvens af den.
Mellem årene 1989 og 2008 øgedes antallet af danskere i beskæftigelse med knap 280.000 personer eller med over 10 procent. Og på trods af den stigende arbejdsløshed under finanskrisen er beskæftigelsen i dag højere, end den var i 1989. Dagpengeudgifterne udgjorde i 1989 et beløb modsvarende 3 procent af BNP. I 2008 var det faldet til mindre end 0,5 procent af BNP. Og selv under krisen udgør dagpengeudgifterne kun 1 procent af BNP. I relative termer er dagpengeudgifterne i perioden fra Murens fald frem til nu dermed faldet med et beløb svarende til 2 procentpoint af BNP, eller knap 40 milliarder kroner. Bemærk, at faldet i dagpengeudgifter sker før den nye dagpengereforms indfasning.
Antallet af danskere på dagpenge faldt i perioden i 1989-2008 med mere end 200.000 personer, eller med knap to tredjedele. Og selv om vi medregner personer under den nye aktiveringsordning fra 1995, mindskedes antallet af personer i arbejdsløshedssystemet med 81.000 personer. Det svarer til et fald på over 30 procent. Igen: Det stigende antal danskere, der i dag er på dagpenge og i aktivering, er ikke en årsag til krisen, men en konsekvens af den.
Mytemagere
Jeg kunne fortsætte i det uendelige, men jeg tror, pointen er ret tydelig. Så lad mig i stedet opsummere: Samtidig med, at danskerne angiveligt sov og lod omverdenen løbe forbi sig i den internationale konkurrence, har Danmark i forhold til verdensmarkedet fordoblet sin nationalindkomst pr. person, afbetalt hele udlandsgælden og mere til, afbetalt et beløb på knap 500 milliarder kroner på den offentlige gæld (på trods af finanskrisen), øget beskæftigelsesgraden samt kraftigt reduceret udgifterne til dagpenge og kontanthjælp.
Det viser, at det slet ikke er den trendmæssige økonomiske udvikling på arbejdsmarkedet, i overførselsindkomsterne, i velfærden eller i en af højrefløjen opfundet dårlig konkurrenceevne, der er årsag til Danmarks problemer i dag. Det er krisen, der er årsag til dagens stigende omkostninger i forbindelse med arbejdsløshed og offentlige underskud. Og krisens årsager bør derfor findes andetsteds end der, hvor højrefløjen ynder at kigge. Problemet er imidlertid, at højrefløjen ønsker at undgå, at den danske befolkning kigger i den retning. Måske det er derfor, man som skinmanøvre forsøger sig med at sprede myter i stedet for fakta.
Daniel Ankarloo er lektor i socialpolitik ved Malmö Högskola
",8.0,10. december 2014,"Mellem årene 1989 og 2008 øgedes antallet af danskere i beskæftigelse med knap 280.000 personer eller med over 10 procent. Og på trods af den stigende arbejdsløshed under finanskrisen er beskæftigelsen i dag højere, end den var i 1989. Dagpengeudgifterne udgjorde i 1989 et beløb modsvarende 3 procent af BNP. I 2008 var det faldet til mindre end 0,5 procent af BNP. Og selv under krisen udgør dagpengeudgifterne kun 1 procent af BNP. I relative termer er dagpengeudgifterne i perioden fra Murens fald frem til nu dermed faldet med et beløb svarende til 2 procentpoint af BNP, eller knap 40 milliarder kroner. Bemærk, at faldet i dagpengeudgifter sker før den nye dagpengereforms indfasning."
7436,/debat/2013/05/eu-deler-ansvaret-atomkonflikten-iran,EU deler ansvaret for atomkonflikten med Iran,Jeppe Teglskov Jacobsen," 
	EU fortsætter ufortrødent med at indføre sanktioner mod Iran. Samtidig arbejder EU på andet år med at opbygge tilliden i forhandlingerne med Iran i håbet om, at en konstruktiv dialog om det iranske atomprogram snart kan igangsættes. Hverken sanktionerne eller forhandlingerne har dog ført til reelle fremskridt, og fra europæisk side virker man mest af alt interesseret i det kommende iranske præsidentvalg i juni. Her er håbet, at en mere kompromissøgende og provestlig præsident bliver valgt. Der skal dog mere til end ét iransk præsidentvalg. Fremskridt hviler hovedsageligt på EU’s skuldre og kræver både politiske og retoriske indrømmelser.

	Vestlig dobbeltmoral

	Irans (civile) atomprogram skal først og fremmest ses som et prestigeprojekt for det islamiske styre, og for størstedelen af befolkningen fungerer programmet som et bevis på, at den persiske, suveræne nation ikke længere lader sig diktere af vestlige økonomiske og ideologiske interesser.

	Er EU nervøs for et iransk militært atomprogram, må man således have øje for, at det islamiske styre i forhandlingerne med EU, USA og Rusland ikke må lide et diplomatisk nederlag. Kræver EU for mange iranske indrømmelser, før faktiske lempelser i sanktionerne kan komme på tale, kan det ende med blot at isolere Iran yderligere. Bruges det kommende præsidentvalg imidlertid som springbræt til at udvise europæisk villighed til (også) at forhandle på iranske præmisser, kan der igen komme fremskridt i forhandlingerne.

	Fremskridt kræver dog også en europæisk erkendelse af, at fortsatte sanktioner mod Iran ikke styrker chancerne for en konstruktiv dialog om atomspørgsmålet. Dermed ikke sagt, at der ikke foregår menneskerettighedskrænkelser i Iran. Men fra et iransk perspektiv er sanktionerne blot endnu et udtryk for den vestlige dobbeltmoral. For hvorfor er det kun Iran, der skal sanktioneres for at håndhæve dødsstraf, når lande som Saudi-Arabien og Kina går fri? Og hvorfor er Vestens fokus så ensidigt på politiske rettigheder, når iranernes sociale og økonomiske rettigheder i form af f.eks. den forventede levealder og det uddannelsesmæssige og økonomiske udviklingsniveau overstiger Brasilien, Tyrkiet og EU-ansøgerlandet Bosnien-Hercegovina? Ikke underligt tolkes dette i Iran som et udtryk for, at EU’s egentlige intentioner i Iran er et regimeskifte og indførelsen af vestligt demokrati.

	EU må ikke underminere styret

	Det islamiske regime har svært ved at forsvare tillidsopbyggende forhandlinger med EU over for den iranske befolkning, så længe der er grund til at tolke EU’s interesse i Iran som et ideologisk angreb på regimet. Hvis man, som EU’s udenrigsrepræsentant Cathrine Ashton ved flere lejligheder har understreget, ser atomprogrammet som en af de vigtigste sikkerhedspolitiske udfordringer, må EU for det første gøre op med de politiske initiativer, der underminerer det islamiske styres nationale legitimitet – om disse så vedrører sanktioner på menneskerettighedsområdet eller ekstraordinære krav til tilsynet med de iranske militære faciliteter, som krænker den iranske suverænitet.

	Det andet, EU kan gøre for at fremme chancerne for en konstruktiv dialog med Iran, er at erkende, at det ikke kun er Iran, der gennem årene har spændt ben for en aftale. Kritikere af den islamiske republik har ofte peget på, at styret ikke reelt er interesseret i at finde en løsning på konflikten mellem Iran og Vesten. Der har imidlertid været perioder, hvor en aftale faktisk har været tæt på, men hvor EU (i lige så høj grad som Iran) har forspildt chancen.

	EU’s forspildte chancer

	Forhandlingerne mellem EU og Iran var under Irans tidligere præsident Khatami (1998-2005) præget af væsentlig mere optimisme og gensidig respekt, end det er tilfældet i dag. Storbritannien, Tyskland og Frankrig havde i lyset af det øgede fokus på Irans atomaktiviteter i 2002 iværksat omfattende forhandlinger med det formål at øge den gensidige anerkendelse af begge forhandlingsparters bekymringer. EU ville være sikre på, at det iranske atomprogram ikke havde militære intentioner, og Iran ønskede deres ret til et civilt atomprogram internationalt anerkendt. Iran imødekom behovet for gensidig anerkendelse ved midlertidigt at suspendere berigelsesaktiviteterne, hvilket førte til en første indledende aftale – Teheran-aftalen – hvori det international atomagentur, IAEA, fik adgang til Irans atomfaciliteter. Aftalen indebar også, at både EU og Iran tilkendegav ønsket om aktivt at arbejde for en langsigtet samarbejdsaftale. Den gode vilje blev ydermere styrket det følgende år med en forbedret aftale i Paris.

	Iran præsenterede et udkast til indholdet af en EU-Iran samarbejdsaftale i marts 2005 med et krav om, at EU inden for to måneder ville forholde sig til forhandlingsudspillet. Men da EU ikke kunne nå til enighed om en fælles holdning til et samarbejde med Iran – bl.a. fordi USA udviste stigende interesse i forhandlingerne – formåede man hverken at fremkomme med et udspil til den først aftalte deadline eller den efterfølgende udskudte deadline i juli 2005.

	Den 1. august 2005 annoncerede Iran, at de havde i sinde at genstarte uranberigelsen til det civile atomprogram. I EU blev Irans beslutning modtaget som et tegn på Irans stigende fjendtlighed over for Vesten. Dette skal ses i sammenhæng med valget af præsident Ahmadinejad, der til forskel fra sin reformvenlige forgænger, Khatami, var kendt for sin religiøse konservativisme og antivestlige retorik. Siden da er forholdet mellem Iran og EU gradvist blevet forværret, forhandlingerne har stået i stampe, og EU indfører til stadighed strammere sanktioner.

	EU’s respons på Irans genigangsættelse af uranberigelsen var imidlertid en graverende fejltolkning af det signal, det islamiske styre ønskede at sende til Vesten. Timingen af Irans annoncering den 1. august kan siges at indeholde et dobbelt motiv. På den ene side var den et udtryk for den mistillid, som Iran nærede til EU’s egentlige forhandlingsvillighed. På den anden side repræsenterede genåbningen af atomprogrammet, blot to dage før Ahmadinejads officielle tiltrædelse, et ønske om at signalere til omverdenen, at et civilt atomprogram var et langsigtet iransk projekt – uafhængigt af den retorisk antivestlige præsident Ahmadinejad. Ved at fejlfortolke disse signaler bidrog EU’s efterfølgende sanktioner og kritik af Irans atomprogram blot til, at den gensidige mistillid styrkedes.

	Europa må erkende sine fejl

	Såfremt EU virkelig ønsker en opblødning i de diplomatiske forhold til Iran for derigennem at øge sandsynligheden for reelle forhandlinger om atomprogrammet, må EU således først og fremmest nedtone den politiske målsætning om universel udbredelse af vestligt demokrati og menneskerettigheder til Iran. Understreges dette offentligt samtidig med, at EU anerkender, at der ikke altid er blevet handlet hensigtsmæssigt i forhandlingerne med Iran, vil EU ikke blot øge troværdigheden, men også udvise større forståelse for alternative, ikkevestlige syn på verden.

	Vigtigere endnu så åbner man derved en dør på klem for, at det islamiske styre med en ny præsident kan åbne reelle, konstruktive forhandlinger med EU uden at tabe ansigt både nationalt og internationalt. Derved undgår både det islamiske styre og EU at få talt sig selv op i et hjørne, hvor militær konfrontation er eneste løsning.

Jeppe Teglskov Jacobsen er specialestuderende på Statskundskab, Aarhus Universitet, og har en M.Sc. i International Politics fra School of Oriental and African Studies i London, hvor han skrev speciale om forholdet mellem EU og Iran
",3.0,27. maj 2013,"	Vigtigere endnu så åbner man derved en dør på klem for, at det islamiske styre med en ny præsident kan åbne reelle, konstruktive forhandlinger med EU uden at tabe ansigt både nationalt og internationalt. Derved undgår både det islamiske styre og EU at få talt sig selv op i et hjørne, hvor militær konfrontation er eneste løsning."
3595,/debat/2014/12/kunsting-intelligens-truer-menneskets-fremtid,Kunsting intelligens truer menneskets fremtid,Gwynne Dyer," Eksperterne dækker en skala fra A til B og er stort set enige: Kunstig intelligens (AI) kan gøre det af med den menneskelige civilisation.
Expert A er Elon Musk, universalgeni og iværksætter, medstifter af PayPal, producent af Teslas elbiler, skaber af Space X, den første rent privat drevne virksomhed, der har specialiseret sig i at sende rumfartøjer i kredsløb, og meget andet.
»Vi bliver nødt til at være uhyre forsigtige i vores omgang med kunstig intelligens,« sagde han i oktober til et publikum ved Massachusetts Institute of Technology. »Hvis jeg skal gætte på, hvad der repræsenterer den største eksistentielle trussel mod menneskeheden er, vil jeg nok sige AI.«
Musk advarede AI-ingeniørerne om faren ved at skabe robotter, der vil kunne herske over verden. Ja, han gjorde sig også til talsmand for, at lovgivere skal oprette en tilsynsmyndighed »på nationalt og internationalt plan«, der kan monitorere AI-udviklernes arbejde, »bare for at sikre os, at vi ikke kommer til at gøre noget meget dumt«.
Ekspert B er Stephen Hawking, verdens mest berømte teoretiske fysiker og forfatter til den bedst sælgende ulæste bog nogensinde, A Brief History of Time. Han har en hjerne på størrelse med Danmark, og sidste mandag udtalte han til BBC, at »udviklingen af fuld kunstig intelligens kan indvarsle den menneskelige arts undergang«.
Hawking har en motorisk neuronsygdom, der tvinger ham til at tale ved hjælp af en kunstig talegenerator. Den nye version af denne, som han netop har fået leveret af producenten Intel, tager ved lære af, hvordan professor Hawking tænker, og foreslår selv de ord, den tror, han vil bruge i næste omgang. Der er tale om en tidlig form for AI, så derfor spurgte BBC-intervieweren ham naturligvis om, hvordan han så denne teknologis fremtid.
En virkelig intelligent maskine, advarede Hawking, »ville selv erobre initiativet og omdesigne sig selv i stadig mere forfinede udgaver og med stadig kortere intervaller. Mennesker, hvis udvikling er begrænset af den meget langsommere biologiske evolution, vil slet ikke kunne konkurrere og vil derfor blive afløst«. Så vær meget, meget forsigtig.
Koldt vand i blodet
Musk og Hawking har næsten 50 års populærkultur bag frygten for, at en ondartet AI skal tage kontrol over mennesker (hvis vi regner HAL i Rumrejsen år 2001 for det første eksempel), mens forestillingen om en supercomputer, der opnår bevidsthed og øjeblikkeligt sætter gang i en udryddelseskrig mod menneskeheden, er godt 30 år gammel (’Skynet’ i Terminator-filmene).
Siden kom The Matrix, Blade Runner og lignende variationer over temaet. For respektable tænkere har det taget lidt længere tid at komme på omgangshøjde med al denne fiktionsparanoia, men nu er de ved at være der. Lad os imidlertid slå koldt vand i blodet, for fuld AI med kapaciteter svarende til den menneskelige hjerne eller derover ligger endnu over to eller tre årtier ude i fremtiden, så endnu burde der være god tid til at tænke over, hvordan vi skal håndtere denne teknologi.
Risikoen for, at virkelig intelligente maskiner, som hverken skal fodres eller aflønnes, med tiden kommer til at overtage alle de velbetalte jobs – læger, piloter, revisorer mv. – er reel, ja, muligvis er denne udvikling uafvendelig. Men en katastrofe vil det kun være, hvis vi ikke evner at nyindrette vores kulturelle livsform, således at den kommer til at rumme en hel del mere fritid, og omstrukturere vores økonomi, så den fordeler rigdom efter andre kriterier end som belønning for arbejde.
Et sådant samfund kan meget vel blive et sted, hvor intelligente maskiner får ’rettigheder’, men det er nu ikke det, som fortrinsvis bekymrer skeptikerne. Deres frygt er, at maskiner, der har opnået bevidsthed, vil se mennesket som en trussel (fordi vi vil kunne slukke for dem – i det mindste indtil videre), og at de derfor vil søge at kontrollere os eller endda fjerne os helt. Dette er ’Skynet’-scenariet, men det er ikke videre realistisk.
Moralsk sans
Den frelsende nåde i virkelighedens scenarie er, at AI ikke vil komme på én gang, som når man trykker på en kontakt. Den vil blive opbygget gradvis over årtier, hvilket giver os tid til at indkode en form for moralsk fornuft ind i den grundlæggende programmering, lidt ligesom den moral de fleste mennesker er født med. (En integreret moral er en stor evolutionær fordel for en social art).
Vores moralske sans garanterer ganske vist ikke, at vi altid opfører sig godt, men den er helt sikkert en hjælp. Og når vi er ansvarlige for designet, vil der ikke være tale om blind evolution – vi vil kunne gøre det bedre. Her kan vi gå ud fra Isaac Asimovs Robotikkens tre love, som denne sciencefiction-mester formulerede for 72 år siden.
Første Lov: En robot må ikke skade et menneske eller ved passivitet tillade, at et menneske kommer til skade.
Anden Lov: En robot skal adlyde de ordrer, som mennesker giver, undtagen hvis disse ordrer er i modstrid med Første Lov.
Tredje Lov: En robot skal beskytte sin egen eksistens, så længe en sådan beskyttelse ikke er i modstrid med Første Lov eller Anden Lov.
Ikke en dårlig start, men i sidste ende vil det blive et stridsemne blandt fremtidens mennesker, hvorvidt selvbevidste maskiner for evigt skal fastholdes i slaveri. Tricket må være at finde en måde at indlejre den moralske sans så dybt i programmeringen, at den ikke kan omgås.
Som Googles direktør for teknik, Ray Kurzweil, har anført, kan det imidlertid være svært at skrive et algoritmisk moralkodeks, som er stærkt nok til at begrænse og inddæmme en super-intelligent software.
Vi har sikkert et par årtier til at arbejde på dette, men da vi kommer til at forfølge dette projekt – hele vores civilisations etos kræver det – må vi hellere se at komme i gang.
© Gwynne Dyer og Information Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",7.0,8. december 2014,Koldt vand i blodet
3839,/debat/2014/11/endnu-soem-historikeren-bludnikows-hjemmelavede-ligkiste,Endnu et søm i historikeren Blüdnikows hjemmelavede ligkiste,Preben Wilhjelm," I sin kommentar den 30. oktober beskylder Bent Blüdnikow mig for lidt af hvert, herunder støtte til vold og terror og hyldest til drab på en busfuld civile israelere.
VS-publikationerne fra årene omkring 1980 vil, som jeg skriver i min nye bog, være en sand guldgrube for inkvisitorer som Blüdnikow. Partiet rummede lidt af hvert på venstrefløjen, og især i kredsen omkring Internationalt Udvalg kunne man finde folk, som forsvarede f.eks. Sovjets invasion i Afghanistan og andre militære interventioner, gidseltagningen af USA’s ambassadepersonel i Teheran, Rote Arme Fraktions terroraktioner i Tyskland og De røde Brigaders i Italien, endog politiske mord (på henholdsvis Hans Martin Schleyer og Aldo Moro) og dobbeltstandarder for snart sagt hvad som helst, alt efter hvem man sympatiserede med – i øvrigt samme mønster, som det man så hos DKP og NATO-partierne, hvilket ikke gør sagen bedre.
Når jeg tillader mig at sige, at jeg har papirerne i orden, er det fordi jeg konsekvent gik i rette med enhver af disse udskejelser og tilsidesættelse af demokratiske principper. Det var for eksempel i anledning af et terrorangreb på en bus med mange dræbte israelske skolebørn til følge, at jeg klart meldte ud, at jeg ikke kunne være i parti med nogen, der forsvarede den slags – uanset at Israels statsterror dengang som nu krævede langt flere civile palæstinensere livet (hvilket aldrig synes at have anfægtet Blüdnikow!).
Blüdnikows påstand om, at jeg på det tidspunkt var med i ledelsen af partiet, er urigtig; bortset fra en kort periode omkring 1971 var jeg aldrig medlem af ledelsen, og den gruppering, jeg tilhørte, havde i øvrigt aldrig flertal.
Demokratidebatten
Forsvaret på busangrebet var en af anledningerne til, at jeg i juli 1980 fremprovokerede en partidebat om mål og midler med et indlæg, som ikke lagde fingrene imellem.
En lang stribe konkrete eksempler blev trukket frem. I de overordnede, principielle betragtninger hed det bl.a., at der var tale om »modsætninger, som ikke kan rummes i et parti, og som altså enten må overvindes meget hurtigt eller føre til en afskalning«. Det omfattede »snart sagt alt, hvad der kommer ind under begrebet ’demokratiske principper’: holdningen til terrorhandlinger, til gidseltagninger, til dødsstraf, til udlevering af politiske flygtninge, til politiske registreringer, til ytringsfrihed, til berufsverbot, til retssikkerhed osv., osv. … Men kravene til retssikkerhed og demokratiske principper er udelelige ... Vi skal ikke have plads til en tænkning, som repræsenterer den totale foragt over for anderledes tænkende. Vi skal ikke have plads til taktiske syn på demokratiske principper... Der må hurtigt og offentligt gøres op med den grundlæggende udemokratiske holdning, som gnaver sig frem i partiet ... Og så må vi tage de afskalninger, der følger med«.
Og det gjorde vi så. ’Demokratidebatten’ var skarp og dybtgående og stod på et par år, men landede fint og kompromisløst, og afskalningen omfattede, da det kom til stykket, kun 12-15 udmeldelser.
Det var baggrunden for, at jeg i 1983 modtog PH-prisen netop på grund af min indsats »for at forankre den danske venstrefløj solidt til demokratiske principper«. Det harmonerer ikke så godt med Blüdnikows beskyldninger.
Opgør uden inkvisitorer
Jeg synes, det tjener VS til ære, at vi selv ganske uprovokeret og uden ’bistand’ fra de senere inkvisitorer gjorde op med ’målet helliger midlet’-tænkningen. Forankringen til demokratiske principper og afvisning af dobbeltstandarder karakteriserer arvtagerne i Enhedslisten den dag i dag.
At man først skal tage en masse tæsk og beskyldninger for at bekæmpe udskejelserne og så skal tæskes for at have deltaget i dem er lige i overkanten. Den mindste smule kildesøgning, f.eks. blot et opslag i Dansk Biografisk Leksikon, kunne have forhindret de urigtige beskyldninger. Artiklen i Dansk Biografisk Leksikon er ganske vist skrevet af en politisk modstander, men en, som i de år fulgte mit arbejde tæt, og som opfattede og præcist beskriver, hvad jeg stod for.
Blüdnikows kommentar derimod er endnu et søm i historikeren Blüdnikows hjemmelavede ligkiste.
Preben Wilhjelm er atomfysiker, politiker, lic.jur., samfundsdebattør, forfatter og tidligere folketingsmedlem. Han har netop udgivet selvbiografien ’Man kan sagtens være bagklog’
",20.0,5. november 2014,"Det var baggrunden for, at jeg i 1983 modtog PH-prisen netop på grund af min indsats »for at forankre den danske venstrefløj solidt til demokratiske principper«. Det harmonerer ikke så godt med Blüdnikows beskyldninger."
4476,/debat/2014/08/eu-indflydelse-paa-israel-brug,EU har indflydelse på Israel - brug den nu,Pia Olsen Dyhr og Margrete Auken," Kun EU kan presse israelerne til at afslutte besættelsen af palæstinenserne, og Danmark har mulighed for at spille en aktiv rolle. Derfor er det ærgerligt at se regeringen forspilde den ene chance efter den anden i den konkrete politikudformning i EU, ligesom den ikke tilslutter sig tydelige tilkendegivelser som eksempelvis erklæringen fra de andre nordiske socialdemokratiske formænd. Senest har regeringens passivitet vist sig i udenrigsminister Martin Lidegaards (R) svar på en række borgerhenvendelser: Her er kun bløde formuleringer og slet ingen vilje til at finde og anvende de relevante midler for at opnå en endelig fred. Besættelsen nævnes knap, skønt den er den egentlige årsag til al elendigheden.
En skrøbelig våbenhvile er muligvis i sigte, men det er vores ansvar at sikre, at Gaza ikke igen lades i stikken bag den israelske belejring, hvor livsvilkårene stadig forværres – også når der ikke bombes. Tilbagevenden til status quo ligner måske en attraktiv løsning for israelerne, men for palæstinenserne svarer det til at blive kvalt langsomt. Fred er det i hvert fald ikke. Palæstinenserne har erfaret, at når de forholder sig i ro, bliver de glemt af omverdenen, mens Israel fortsætter med at udbygge besættelsen med nye bosættelser og fordrivelser.
Det er mildt sagt ikke en klog strategi fra Vestens side at forholde sig passivt. Sammen med Israels tilbagetrækning af landtropperne og forhåbentlig også stop for bombardementerne er det altafgørende, at vi får gang i ophævelsen af besættelsen af Palæstina.
Her kan og bør EU omsider tage sig sammen og leve op til sine egne værdier og politiske mål. Kun vores samlede støtte kan give palæstinenserne troen på en fremtid i frihed tilbage.
Til forskel fra de andre konflikter i regionen kender vi endda målet: Et selvstændigt Palæstina inden for 1967-grænserne (22 procent af det historiske Palæstina) med Østjerusalem som hovedstad, samtidig med at det internationale samfund garanterer Israels sikkerhed. En udveksling af landområder mellem de to skal klares gennem forhandlinger ligesom det vanskelige spørgsmål om flygtningenes fremtid. Dette mål er bekræftet gang på gang af EU og USA, og det er tæt på Den Arabiske Ligas fredsudspil fra 2002 og igen 2007. Det er også Israels eneste mulighed for en fremtid i værdighed og sikkerhed.
Dobbeltmoralen blomstrer
De gruopvækkende bombardementer har varet i ugevis med mange tusinde dræbte og sårede civile i Gaza. Har Israel ikke ret til at forsvare sig? Jo, men husk, at angrebene ikke er fra en anden stat, men fra desperadoer blandt et belejret og udpint folk. At den militante del af Hamas også bryder folkeretten og skal holdes ansvarlig, berettiger ikke Israels vedholdende bombning af skoler, hospitaler, moskeer, kirker, markedspladser, af det eneste kraftværk i Gaza og tætte beboelser – og af drenge, der spiller fodbold på stranden!
Vestens reaktioner har hidtil været beskæmmende – kun dobbeltmoralen blomstrer. Tages en israelsk soldat til fange, fordømmer både USA og FN. Dør hundredvis af palæstinensiske børn, er det slemt, men noget man må tage med.
EU-landenes repræsentationer i Palæstina har faktisk lavet en række fortrinlige rapporter om situationen, og adskillige gange har EU’s udenrigsministre udtalt sig klart og skarpt, senest i fjor. Men to forhold nærmest lammer EU’s handlekraft. Det ene er, at EU reelt ingen udenrigspolitik har. Skal noget gøres på EU’s vegne, må alle være enige. EU kan kun flytte sig, hvis nogen vover at tage de første skridt.
Det andet forhold, der hindrer EU i at handle, er angsten for at blive beskyldt for antisemitisme. Enhver kritik af Israel udlægges af den israelske regering som kritik af jøder – som om enhver jøde stod bag Israels politik. Men hvis noget er antisemitisme, er det påstanden om, at Israel er hævet over de krav, vi ellers stiller til moderne, velhavende demokratier. Netop derfor protesterer masser af jøder rundt om i verden over dette misbrug af jødedommen.
Men den israelske regerings taktik virker. EU’s udenrigsministre kom den 22. juli med en slatten udtalelse, der var langt svagere, end hvad vi før har set. Og det nyvalgte Europa-Parlament vedtog den 13. juli en skandaløs resolution, som både Socialdemokraternes og Radikale Venstres medlemmer stemte for.
Politisk mod
Besættelsen af Palæstina og den tiltagende isolering af Israel holder ikke i længden. Israel er og ønsker at være et moderne demokrati, også selv om religiøs, nationalistisk fanatisme vokser og skaber sig rum ved at dehumanisere palæstinenserne. Israel savner ledere, der kan sætte gang i den langtidsholdbare løsning og blive en reel partner for Mahmoud Abbas, som trods gentagne ydmygelser holder hovedet nogenlunde oppe. Hidtil har der intet pres været på Israel. Derfor må EU nu tage affære.
EU har en række midler til rådighed. Vi taler ikke om sanktioner eller anden form for ’straf’. Ud over at respektere sin erklærede politik om ikke at have med bosættelserne at gøre kan EU til en begyndelse tage den for Israel meget begunstigende naboskabsaftale op. Det eneste, Israel skal levere, er at overholde menneskerettighederne (art. 2). EU plejer at se den anden vej, men nu er tiden inde. Vil Israel ikke gøre noget ved sine åbenlyse krænkelser, bør aftalen suspenderes. Bare truslen herom vil sætte gang i Israel.
EU har potentialet. Den relevante lovgivning er på plads, og vi har dertil en stribe gode vedtagelser. Det eneste, der nu skal til, er politisk mod til at gennemføre vores politik og støtte tostatsløsningen aktivt. Kun sådan viser vi os som både Israels og Palæstinas sande venner.
Pia Olsen Dyhr er formand for SF, og Margrete Auken er medlem af Europa-Parlamentet for SF
",5.0,9. august 2014,"EU-landenes repræsentationer i Palæstina har faktisk lavet en række fortrinlige rapporter om situationen, og adskillige gange har EU’s udenrigsministre udtalt sig klart og skarpt, senest i fjor. Men to forhold nærmest lammer EU’s handlekraft. Det ene er, at EU reelt ingen udenrigspolitik har. Skal noget gøres på EU’s vegne, må alle være enige. EU kan kun flytte sig, hvis nogen vover at tage de første skridt."
10696,/debat/2012/01/it-tvang-fare-demokratiet,It-tvang en fare for demokratiet,Bjarne P. Nielsen," Regeringen forbereder et lovforslag, som fra 2015 skal gøre det obligatorisk for borgerne at være tilsluttet til det digitale postsystem. Hensigten er et ønske om besparelser i den offentlige sektor.
Men kan forslaget holde til en test i demokratisk holdbarhed i forhold til princippet om borgernes lige adgang til de offentlige institutioner? It-tvangen kommer i hvert fald i konflikt med retssikkerhedslovens paragraf 4, hvor der står, at borgeren skal have mulighed for at medvirke ved behandlingen af sin sag.
Man kan spørge, hvordan den mulighed kan fastholdes, når den personlige kontakt afskaffes. Alle borgere er forpligtet til at modtage post — det må vel også gælde for myndighederne.
Alt i alt er digitaliseringen ikke helt klar til forhold om borgernes retssikkerhed, hvilket bør få ombudsmanden til at tage sagen op for en nærmere vurdering.
Digitaliseringen vil også give problemer for mange borgere. Alene i Københavns kommune er der tale om 20 procent af borgerne, der ikke er vant til at bruge de digitale kanaler, og beredskabet i kommunen er sporadisk. Der arbejdes med at uddanne medarbejderne på borgerservicekontorerne og på bibliotekerne til at kunne hjælpe borgerne til at betjene sig selv på nettet.
100.000 på biblioteket
Set fra kommunens side skal borgerne tage sig sammen og lære at betjene sig selv i den digitale verden. Men for mange ældre borgere er det at lære det digitale system det samme som at stille krav om, at de skal lære et nyt sprog fra bunden.
Det er ikke nemt, når man er kommet lidt op i årene. Og en pc med internetadgang i hjemmet vil også være nyt for mange seniorer. Har de ikke råd, må de gå på biblioteket eller borgerservice, men der kan være tale om op til 100.000 borgere, som har brug for digital hjælp.
Endelig kan det ofte være forbundet med besvær at bevæge sig rundt i byen, når man er ældre. Og hvordan har kommunen tænkt sig, at ældre medborgere med gigt og andre funktionsnedsættelser skal kunne betjene sig af tastatur og mus?
It-tvangen er en letsindig omgang med den gensidige personlige kontakt mellem borgere og myndigheder, som bør være en hjørnesten i den offentlige forvaltning.
",9.0,23. januar 2012,"Digitaliseringen vil også give problemer for mange borgere. Alene i Københavns kommune er der tale om 20 procent af borgerne, der ikke er vant til at bruge de digitale kanaler, og beredskabet i kommunen er sporadisk. Der arbejdes med at uddanne medarbejderne på borgerservicekontorerne og på bibliotekerne til at kunne hjælpe borgerne til at betjene sig selv på nettet."
2497,/debat/leder/2015/05/omstillingsvalg,Omstillingsvalg,Jørgen Steen Nielsen," Umiddelbart er det meget enkelt: Hvis man er bekymret over klimaforandringerne og den økologiske krise, og hvis man er optaget af den grønne omstilling, skal man stemme på rød blok, ikke på blå blok. Fordi rød blok er grøn, hvor blå blok er sort, jævnfør artiklen på side 4-9 i dagens avis. Partierne i rød blok vil alle en omstilling til en grønnere økonomi, mens partierne i blå blok enten virker ligeglade eller nærmest er imod, forstå det hvem der kan. Eller på ‘christiansborgsk’: En blå statsminister vil være parlamentarisk afhængig af Liberal Alliance, som betvivler de menneskeskabte klimaforandringer, og/eller Dansk Folkeparti, der rundt om i landet ivrigt bekæmper vindmøller.
Efter denne grovsortering bliver det straks vanskeligere. For hvad er det for en grøn omstilling, der er behov for, og hvor står henholdsvis Socialdemokraterne, Radikale, SF, Enhedslisten og Alternativet i den sag?
Én position er, at vi skal gøre, som vi plejer, bare grønnere. Vi skal øge væksten, hæve produktiviteten, skærpe konkurrenceevnen og svinge dankortet – bevare det Danmark, du kender – men med mere vægt på grøn teknologi og grønne produkter end tidligere. Grøn vækst er vel betegnelsen for denne, i grunden systembevarende, position.
En anden position er, at det i det lange løb ikke er tilstrækkeligt med en grøn teknologisk indsats. Et system, der i fysisk henseende ekspanderer, ender med at støde på grænser sat af ressourcerne, naturen, atmosfæren og planeten. Og et system, der som vilkår har stedse øget produktivitet og skærpet konkurrence, ender med at støde på grænserne for, hvad mennesker kan trives ved. Derfor skal den nye grønne økonomi indrettes, så den kan fungere uden materiel vækst og uden at fordre, at vi alle skal løbe stærkere som både arbejdskraft og forbrugere. Det fordrer et mere radikalt opgør, en mere grundlæggende – og vanskelig –omstilling.
Når man som vælger med hang til det grønne skal beslutte sig, må man med sig selv afveje realismen versus nødvendigheden af en sådan egentlig grøn økonomi. Man går næppe for vidt ved at fastslå, at det Danmark, vi kender, ikke kan bevares, med mindre vi laver det om.
",4.0,28. maj 2015,"Én position er, at vi skal gøre, som vi plejer, bare grønnere. Vi skal øge væksten, hæve produktiviteten, skærpe konkurrenceevnen og svinge dankortet – bevare det Danmark, du kender – men med mere vægt på grøn teknologi og grønne produkter end tidligere. Grøn vækst er vel betegnelsen for denne, i grunden systembevarende, position."
7573,/debat/2013/05/danmark-vistnok-kristent-land,Danmark er vistnok et kristent land,Peter Tudvad," En forårssøndag i Danmark, et kongerige, der kan føre sin dronnings royale slægt mere end tusind år tilbage i tiden, helt tilbage til Harald Blåtand, der gjorde danerne kristne. En forårssøndag i Danmark, et forår, der nok har ladet vente på sig, men som ikke desto mindre indfinder sig med samme regelmæssighed som amen i kirken. En forårssøndag i Danmark, en søndag, hvor 14-15- årige drenge og piger bekræfter den tro, deres forældre i sin tid har ladet dem døbe i, thi efter dåb følger konfirmation – efter konge tronarving, efter vinter forår, efter fadervor amen:
Man ankommer til kirken, forsøger at finde en parkeringsplads, men uden held, for ikke blot er de mange andre gæster også i bil, nej, nogle af konfirmanderne bekræfter deres dåb ved at køre hjem til festen hos mor og far i lange limousiner og vintage veteranbiler, der allerede holder og venter. Jakkesæt og hvide kjoler, butterfly og højt stylet hår, laksko og snøreliv, nej, det er ikke et bryllup, men en konfirmation, der handler lige så meget om romantik som om religion. De smukke, unge mennesker går i procession ind i kirken fulgt af andre i uniformer og med flag, nej, ikke kampuniformer og faner, som om kirken var en stridende kirke i en syndig verden, men spejderuniformer og Dannebrog, for kirken har sejret i verden og er blevet ét med den.
Bevares, ingen alarm for min skyld, da jeg ikke er kristen, men jeg undrer mig over, at kirken kan leve med at være kulisse for så verdslig en festlighed, at man rent glemmer ham, der ifølge dens lære led offerdøden på korset for vore synders skyld. Eller har kirken mon fortrudt, at den gjorde dogmet om Jesus Kristus, menneskesønnen og verdensfrelseren, til sin hovedhjørnesten? Nej da, svarer præsten frejdigt, for i kirken bekender konfirmanderne jo deres kristne tro, ligesom de per konfession forsager Djævlen og alle hans gerninger (der ellers interesserer dem en del mere end Vorherres, når de skal i biografen på deres andendag).
Udmærket, de unge mennesker har altså lært deres trosbekendelse, men forstår de også den tro, de bekender sig til? Har de læst i Bibelen? Indser de, at kristendommen hverken er ideologi, filosofi eller livsklogskab? »Mit rige er ikke af denne verden«, hedder det immervæk med Kristi ord i Det Nye Testamente. Jovist, svarer den bibelkyndige præst på sine konfirmanders vegne, men Kristus er idel nåde og ren kærlighed. Og som præst forstår han også at hylle kristendommen i humanismens klædebon, så de lærer at skelne mellem Det Gamle Testamentes brutale Gud, der hjemsøger fædrenes synder på børnene indtil tredje eller fjerde led, og Det Nye Testamentes milde Fader, der lyser menneskene i køn og kuld med sin elskede, enbårne søn.
»Således elskede Gud verden ...« Ja, således elskede den kristne Gud menneskene, at han lovede hver og en, der ville tro og lyde ham, evigt liv i sit himmelske paradis – og gråd og tænders gnidsel udenfor. Således elskede Gud menneskene, at han sendte sin søn til os for at sætte splid imellem en mand og hans hustru, imellem en far og hans søn – thi den, der ikke hader sin næste for Kristi skyld, er ham ikke værd. Således elskede Det Nye Testamentes Gud sine skabninger, at han lovede dem, der ikke ville tage imod hans søn, tro ham på hans ord og falde i svime over hans mirakler, at det skulle gå dem værre på dommens dag end Sodoma og Gomorra – to byer, som han ifølge Det Gamle Testamente jævnede med jorden.
Nej, jeg siger ikke, at kristendommen i ligefrem forstand er rå og brutal, blot at den ikke er så blid og blød, som vi i vores magelighed har gjort den til. Den er et kors for forstanden, som derfor kommer til kort, når den vil forstå Guds kærlighed på menneskets præmisser. Ak, I dårer, manden har jo ret, ham, hvis 200-års-fødselsdag I ikke desto mindre fejrer på søndag, Søren Aabye Kierkegaard:
»’Præsternes’ Christendom forholder sig til: ved Hjælp af Religionen (som uheldigvis just er for at bevirke det Modsatte) at kline Familierne mere og mere egoistisk sammen, og til at arrangere Familie-Festligheder, skjønne, herlige Familie-Festligheder, f. Ex. Barnedaab og Confirmation, hvilke Festligheder, sammenlignede med f. Ex. Dyrehavstoure og andre Familie-Glæder, have en egen Art Fortryllelse, at det ’tillige’ er religieust.«
 
Peter Tudvad er filosof og forfatter
",0.0,3. maj 2013,"Bevares, ingen alarm for min skyld, da jeg ikke er kristen, men jeg undrer mig over, at kirken kan leve med at være kulisse for så verdslig en festlighed, at man rent glemmer ham, der ifølge dens lære led offerdøden på korset for vore synders skyld. Eller har kirken mon fortrudt, at den gjorde dogmet om Jesus Kristus, menneskesønnen og verdensfrelseren, til sin hovedhjørnesten? Nej da, svarer præsten frejdigt, for i kirken bekender konfirmanderne jo deres kristne tro, ligesom de per konfession forsager Djævlen og alle hans gerninger (der ellers interesserer dem en del mere end Vorherres, når de skal i biografen på deres andendag)."
579,/debat/2016/03/hvorfor-saa-englaendere-faaet-nok,Hvorfor har så mange englændere fået nok? ,Mette Rodgers," Den første ud af den fire måneder lange kampagne for og imod fortsat britisk medlemskab af EU er ikke engang ovre endnu, men ikke desto mindre er avisernes søndagstillæg allerede fulde af klummer om, hvor trætte skribenterne er af debatten. Men trætheden er ikke kun begrænset til dem, der hver dag skriver historier om Brexit-debatten og derfor allerede har gentaget sig selv utallige gange. Også almindelige mennesker synes at have fået nok af al den EU-snak.
»Jeg ved godt, at debatten lige er startet, og at jeg ikke burde sige det, men jeg er allerede træt af at høre om det,« sagde en veluddannet, samfundsinteresseret informationsmedarbejder under en togrejse med en gruppe journalister – heriblandt undertegnede – for nylig.
Hun havde på rekordtid oplevet landets premierminister skifte standpunkt fra, at EU er roden til alt ondt til pludselig at være unionens mest lidenskabelige fortaler. Der er faktisk ingen grænser for fordelene ved medlemskabet – eller for katastroferne, hvis Storbritannien stemmer for Brexit.
Hun har set UKIP’s Nigel Farage sige lige ud, at han er parat til at ofre landets medlemskab af det indre marked – selv om det vil koste dyrt – til gengæld for at slippe for den fri bevægelighed for personer. Hun har fulgt den karismatiske London-borgmester Boris Johnson og hørte braget, da han sprang ud som Brexit-tilhænger og stødte verbalt sammen med premierministeren i parlamentet.
Der har allerede været trusler fra banker og store virksomheder, der siger, at de vil flytte arbejdspladser andetsteds hen, hvis briterne stemmer for Brexit, og der har været gyldne løfter fra konservative Brexit-tilhængere om en bedre fremtid, når først landet har befriet sig fra EU-samarbejdets besnærende spændetrøje.
Der er unægtelig ikke meget mere at sige, men efter alle disse ord er dette informationsmedarbejderens konklusion: »Betyder det egentlig noget, om vi stemmer det ene eller den andet?«
Den britiske folkeafstemning er blevet solgt som en længe ventet chance for befolkningen til at diskutere og tage stilling til EU-medlemskabet, der har forandret sig markant siden dengang, de sidst fik lov til at stemme om det tilbage i 1975. Så hvorfor diskuterer de ikke? Sandheden er, at briter som informationsmedarbejderen – dvs. under 30 år – faktisk aldrig har tænkt voldsomt meget over landets EU-medlemskab. Det har jo altid været der. Men også blandt ældre briter har EU-spørgsmålet aldrig stået særlig højt på prioriteringslisten.
Der var ganske enkelt ikke noget voldsomt krav fra befolkningen om en debat og ’en stemme’.
De, som ønskede folkeafstemningen, var en lille gruppe fanatikere i toppen af det konservative parti. De har talt om livet uden for EU i årevis, uden at mange har gidet lytte. Nu har de fået en platform, eftersom medierne jo skal høre begge sider, men sandheden er, at folk stadigvæk ikke er voldsomt interesserede i, hvad de har at sige.
Det er næsten komisk, hvis ikke det var fordi, at det var så vigtigt. Den britiske regering har overladt en beslutning, der vil få konsekvenser for generationer af briter, til et folk, der efter en måned er trætte af debatten.
Kommentatorer og eksperter taler åbent om, at det jo ikke kommer til at handle om fakta, eller sågar om David Camerons konkrete reformpakke. Nej da, landets fremtid vil blive afgjort ud fra en mavefornemmelse, skyder de på.
Hvis de har ret, kan vi andre, der har en interesse i britisk EU-medlemskab – som individ bosat i landet eller som nation, der mener, at det er bedst for både EU og Storbritannien at stå sammen – jo ikke gøre meget andet end at krydse fingre. Det vil sikkert gøre lige så stor forskel som et velargumenteret debatindlæg.
Mette Rodgers er Informations korrespondent i London. Klummen er udtryk for skribentens egen holdning
",23.0,15. marts 2016,"Hun havde på rekordtid oplevet landets premierminister skifte standpunkt fra, at EU er roden til alt ondt til pludselig at være unionens mest lidenskabelige fortaler. Der er faktisk ingen grænser for fordelene ved medlemskabet – eller for katastroferne, hvis Storbritannien stemmer for Brexit."
10825,/debat/2011/12/laeserbreve,Læserbreve,Informations Webredaktion," Statistisk magi
Flemming Sørensen, Roskilde
I Information 28. december skriver Sofie Tholl om forkerte tal, talmagi, neutrale tal og sand analyse. Tal og statistik skal selvfølgelig behandles med grundighed og fortolkes kritisk. Den sunde fornuft må hver gang træde til og spørge: Hvem har gavn af denne fortolkning af tallene? Hvis ikke man gør det, kan statistik bevise ting, som slet ikke er rigtige.
I ældre tider benyttede man løgne, overdrivelser, mirakler og vidundere på samme vis, som statistik bruges i dag. Benjamin Disraeli er citeret for udsagnet: der findes tre slags løgne — løgne, forbandede løgne og statistik. Winston Churchill sagde, at han kun troede på den statistik, han selv havde forfalsket.
Forkert anvendelse af statistik kan skyldes forhold som forskellige definitioner, unøjagtige målinger eller klassificeringer af tilfælde, forkerte sammenligninger, tekniske fejl, vildledende formuleringer og vildledende brug af diagrammer.
Mulighederne for statistiske fejltagelser er mange, og derfor må politikere, ledere, journalister og den almindelige borger undgå at føre sig på gale veje af dårlig statistik. Vi må dog som Sokrates håbe, at mennesker undgår fejltagelser, når de først er klar over dem.
Inspiration fra Chile
Ingrid Stage, formand, DM
Mens vi dysses i søvn af personsager, erobrer folkelige bevægelser dagsordenen i andre dele af verden.
Når den slags dagsordner understøtter vor herskende ideologi og fordomme, finder de som regel vej til medierne. Men udfordres den etablerede visdom, ignoreres protesterne.
En stor og afgørende protestbølge har fundet sted i Chile her i 2011, uden at finde vej til danske medier. Hundredtusinder af studenter og arbejdere har krævet fri og lige adgang til kvalitetsuddannelser.
Camilla Vallejo har som studenterformand rejst en folkestemning mod de neoliberale uddannelsesreformer, som blev gennemført under Pinochets regime og blev siden videreført af demokratisk valgte regeringer.
Reformer efter den angelsaksiske model, som har givet Chile et af verdens mest ulige uddannelsessystemer med privatiseringer, profitjagt, tårnhøje gebyrer og ringe kvalitet.
Camilla Vallejo, erklæret kommunist, har opbakning fra 75 procent af befolkningen. Hun er en af årets profiler i Time Magazine og er valgt af the Guardians læsere som året mest betydningsfulde person. Det bør inspirere den danske regering: læg kursen i uddannelsespolitikken radikalt om: stands den tiltagende markedsgørelse. De chilenske studerende har ret: bedre offentlig uddannelse giver bedre samfund.
Victoriamilan er en skændsel
Anna-Cecillia Christensen, 13 år
Jeg hører meget musik i radioen, og for nylig hørte jeg en reklame om noget der hed victoriamilan.dk, hvor de sagde at hvis man havde brug for lidt mere spænding i sin hverdag, kunne man bare besøge hjemmesiden.
Man måtte kun være bruger, hvis man var gift, altså oprettede en profil for atfinde en elsker. Jeg synes, det er så uforskammet, at man kan tillade sig at lave sådan en hjemmeside.
I gamle dage betød ægteskabet noget og man lovede at blive sammen til døden. Når en mand i dag spørger en kvinde, om de skal giftes og en kvinden er usikker på om hun er klar, tænker hun: ’Jeg kan jo altid bare blive skilt’.
Jeg forstår ikke, at man kan lave sådan en hjemmeside. Hvad tænker børn ikke når de høre det her? Måske tænker de:
»Nå men altså hvis folk siger det her med at man bare kan have en affære, så er det jo helt okay,« men så er ægteskabet jo bare baseret på løgn. Det er det samme som at alle kan have sex med hinanden. Så betyder det jo ingenting at være gift.
Børn lærer jo af det, de høre og ser. Ægteskab er baseret på troskab, men hvis man ikke tror på hinanden, hvad er så meningen?
Folk stemmer på de forkerte
Lars Larsen, Fredensborg
Det slår en med ængstelse og forbløffelse at erfare, at det muslimske broderskab har vind i sejlene i Egypten. hvorfor drager egypterne dog ikke nytte af muligheden for et spirende demokratisk forår og stemmer på et nyt styre i stedet for religiøse mørkemænd?
Hvordan kan det være, at hver tredje stemme i Danmark vil gå til repræsentanter for 10 års magtarrogance; politikere, som i en lindstrøm lukker lig ud af skabet?
Skæve bibliotekspenge
Kurt Sørensen, Nykøbing Sjælland
Det er rigtigt, som Informations leder 29. december fremhæver, at bibliotekspengene er en støtteordning, men at den af mange forfattere opfattes en som kompensation for gratis udlån af deres bøger. Det er dog stadigvæk en litteraturstøtteordning, der ved sin oprettelse knyttedes til biblioteksudlånet, fordi bibliotekerne ifølge deres formål skulle indkøbe den bedste danske litteratur.
Siden er meget imidlertid sket. Bibliotekerne køber i dag færre danske bøger og fortrinsvis de populæreste og mest efterspurgte, mens den såkaldt smalle litteratur lades i stikken.
Derved bliver bibliotekspengene i stadig højere grad en støtteordning for forfattere, der i forvejen klarer sig bedst på markedets betingelser. De forfattere, der opreklameres af forlag og anmeldere i skøn forening, får de højeste årlige ydelser; nogle når op på sekscifrede beløb. Vækstlaget for den danske litteratur støttes slet ikke, men arbejder med lederens ord for aktivitetens egen skyld. Den oprindelige litteraturstøtteordning, der er knyttet til biblioteksudlånet, bliver stadig mere skæv.
Og man kan spørge, hvad formålet mon er med, at en længst afdød forfatter som Leif Panduro årligt får udbetalt litteraturstøtte på 10.000 kroner, når han ikke længere behøver nogen støtte, mens yngre og aktive — levende — forfattere ingenting får overhovedet.
Godt nytår, ud af vagten
Peter Raben, HK Stat Hovedstaden
Traditionen tro holder statsministeren nytårstale til nationen. Denne gang er det et nyt ansigt, hvilket mange har set frem til i håbet om, at det markerer et kursskifte. Det er dog blandede følelser og ikke ren begejstring, nogle af os sidder med. Ikke blot kaster fornemmelsen af brudte valgløfter skygger over glæden ved regeringsskiftet. På en del områder er kursen ikke ændret.
Det mærker medarbejderne i staten. En del statsansatte har hverken haft en glædelig jul eller får et godt nytår. Enten har de fået eller også får de snart en fyreseddel.
Fyringer rammer bredt og sender 1.500-2.000 statsansatte ud i køen af arbejdsløse. Der er ikke blot tale om videreførelse af de velkendte grønthøsterbesparelser, men om nye besparelser. Ganske vist foreslået af den gamle regering, men videreført af den nye regering, der ikke kan forhindre private firmaer i fyringer, men som arbejdsgiver kunne have holdt igen med fyringer.
Fyringerne kommer oven på en turbulent resortomlægning, hvor medarbejdere i ministerier og styrelser er blevet flyttet rundt og i perioder har svævet i uvished om fremtidig placering. Utrygheden er ikke blevet mindre med udsigten til en truende fyreseddel, og udover et dårligt psykisk arbejdsmiljø er resultatet en dårligere service. Besparelserne forringer den i forvejen udhulede velfærd.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,31. december 2011,Victoriamilan er en skændsel
7780,/debat/2013/04/dobbeltmoral-paa-cypern,Dobbeltmoral på Cypern,Richard Swartz," Europas lyseste øjeblik var det sandelig ikke: Fremover vil ’Cypern’ kunne stå som endnu et skoleeksempel på europæernes manglende evne til at håndtere deres fælles problemer og til at forstå hinanden.
Selve problematikken er i grunden enkel nok. I et årti har såkaldte banker kunnet trives i Cypern, til trods for at deres eneste ’mission’ var at snyde og fifle. Uden at disse ’banker’ spurgte sig selv, hvorfra pengene kom, kunne så at sige alle og enhver åbne en konto hos dem og vel at mærke til betingelser, især indlånsrenter (i de senere år 5–7 procent), der var mange gange bedre, end hvad nogen kommerciel bank i Europa kunne tilbyde. En sådan aktivitet havde naturligvis ikke ret meget med seriøs bankdrift at gøre og grænsede i realiteten til det kriminelle. Den røde løber blev rullet ud for de, som ønskede at vaske deres snavsede penge eller unddrage sig skat. Sidstnævnte var der mange af. Fra velstående udlændinge, især russere, til cypriotiske ’småsparere’.
Intet personligt ansvar
Men så dumme kan folk ikke være. Og nogen burde have kunnet regne ud, at denne forretning ikke kunne fungere i det lange løb. Og at regningen før eller siden ville komme som et kædebrev med posten. Det er nu sket. Mange kunder vil miste store beløb. Dog ikke private investorer med under 100.000 euro på kontoen. Disse er beskyttet af den indskydergaranti, som i EU varetages af hver enkelt nation.
Det lyder jo smukt. At beskytte småsparere kan ofte være både social legitimt og ønskværdigt. Ej heller er det selvfølgelig videre populært at tage penge fra dem, der har mindre i lommen end dem, der er virkelig rige. Men er det berettiget her at operere med to slags moralske standarder? Den cypriotiske småsparers moral er jo ikke nødvendigvis bedre end den russiske oligarks: Begge har længe – og imod, hvad der burde have været bedre vidende – tjent gode penge på bankens useriøse operationer. Imod disse betændte praksisser har ingen af dem protesteret. Først efter at regningen er kommet, er det blevet tid for krokodilletårer. Den idé, at man selv skulle have et personligt ansvar for de risici, man løber, er med EU’s hjælp blevet undermineret.
Misforstået solidaritet
I sine bestræbelser på at være politisk korrekt har EU imødegået populismens moralske overbevisninger. Personligt finder jeg det svært at have ondt af nogen, der forholder sig tavse, så længe de tjener penge på spekulation, men gør anskrig og kræver europæisk solidaritet, når disse penge tages fra ham igen. For lige præcis sådan ser det jo ud fra det cypriotiske perspektiv: Europa er usolidarisk og straffer de forsvarsløse. Europæerne misunder Cypern dets gode forretninger. Med tyskerne i spidsen vil de gøre det af med en succesrig konkurrent. Men dette er et forvrænget billede af virkeligheden og misbrug af ordet solidaritet. Især i betragtning af at Cypern har modtaget mere hjælp pr indbygger fra EU end noget andet land. Solidaritet kan aldrig være ensbetydende med at skulle dække andres tab som følge af en spekulation, der endte i konkurs.
Intet af dette bliver imidlertid sagt rent ud. I Europas krise fører ønsket om at være politisk korrekt stedse oftere til problemer, der burde diskuteres åbent i stedet for at glattes ud eller fortrænges. Cypernkrisen har endnu en gang vist, hvor forskellige vi europæere er. Ikke i racistisk, biologisk eller genetisk forstand, men forstået på den måde, at vi er formet af traditioner og skikke fra meget forskelligartede samfund. Selv om vi lever i en fælles samtid, befinder vi os paradoksalt nok i forskellige tidsaldre.
Tavshedens pris
Forhandlingerne mellem EU’s repræsentanter og cyprioter lader til i perioder at have haft et helt vanvittigt forløb.
På den ene side af bordet cyprioter, på den anden personer, for hvem solidaritet er noget, man udviser over for et helt samfund, snarere end over for en klan eller familie, og for hvem en punktlig overholdelse af en finansieringsplan eller en kontrakt er vigtigere end begreber om selv-suverænitet og herlighed (»stolthed«, som Merkel kritisk kaldte det); for hvem de faktiske forhold er vigtigere end selvbillede; for hvem en aftale er endelig og bindende, når den er beseglet med en underskrift på et stykke papir og ikke en løbende proces, der hele tiden er åben for nye udspil, revisioner og forandring.
Cyperns ’banksystem’ vil nu blive udfaset. Al tillid er gået fløjten. Ingen vil investere deres penge her i nær fremtid. Men også EU har statueret et eksempel: Ingen bør forestille sig, at vi vil bekæmpe skatteoaser som Schweiz eller Liechtenstein og samtidig acceptere et Cypern, der får de andre til at ligne søndagsskoler.
Alligevel har EU endnu en gang udvist den arrogance, der er så farlig for Europas samarbejde. Arrogancen består ikke så meget i den orden, man nu har påtvunget Cypern, som den består i, at man så længe valgte at ignorere, hvad der foregik dér. I mange år vidste alle besked om det.
Hvorfor gjorde man så ikke noget ved det? Fordi ingen tog det, som foregik, alvorligt: Problemet var for perifert, for ubetydeligt og grækerne for vanskelige at have med at gøre. Men en sådan arrogance har tendens til at bringe nemesis med sig. I det mindste tyskerne burde have husket på Goethes ord om, at »djævelen gemmer sig i detaljerne.«
For til sidst var Cypern ikke længere for lille. Det blev nødvendigt at gøre noget: Men prisen var en hel del knust politisk porcelæn og styrkede gensidige fordomme de store og de små imellem, mellem de moderne og de traditionsbundne, mellem det nordlige og det sydlige Europa.
 
Richard Swartz er svensk forfatter og journalist
© Richard Swartz og Information
Oversat af Niels Ivar Larsen
",1.0,3. april 2013,Oversat af Niels Ivar Larsen
11722,/debat/2011/08/maa-bygge-liv,Må man bygge med liv?,Gunna Christiansen," Ingeniører er i gang med at lave det samme kunststykke med den biologiske verden, som computernørder i årtier har gjort med transistorer og printplader.
De såkaldte syntesebiologer isolerer eller fremstiller dele af naturlige organismer og sætter dem sammen på forskellige måder for at producere organismer, der ikke findes i naturen. F.eks. bliver der arbejdet på at lave en slags kunstige blade, der overgår naturlige blades evne til at suge solens lys til sig. Via elektroder sender de energien af sted direkte som elektricitet.
Der kan også være tale om liposomer det vil sige mikroskopiske bobler, hvis membraners opbygning er som biologiske cellers som kan sprøjtes ind i blodbanerne, hvor de f.eks. kan nedbryde giftige stoffer.
Organismerne kan programmeres eller omprogrammeres til at løse præcis de opgaver, vi sætter dem til, lidt som i computerindustriens plug 'n' play-systemer.
Med den væsentlige forskel, at når der bygges med liv, er det naturligvis ikke (ren) 'play'. Det er syntesebiologerne selv meget bevidste om. Da nobelprismodtageren Hamilton Smith blev spurgt, om syntesebiologer ikke »leger Gud?«, svarede han, »vi leger ikke!«
Gud eller ej, man behøver ikke at være biolog for at blive fascineret. Man behøver heller ikke at være ingeniør for at se, eller i det mindste drømme om, de teknologiske døre, syntesebiologien måske åbner: Hvis man ved at manipulere med naturen, sådan som vi har gjort det i landbruget i tusindvis af år, kan transformere civilisationen, hvad kan man så ikke opnå ved at designe naturen?
Håb og hype
Spørger man syntesebiologerne, får man svar på tiltale: Naturen leverer i dag vores fødevarer, en hel del medicin og stadig mere af vores energiproduktion. Men så snart det er sagt, dukker ord som fødevarekrise og klimakrise op. Selvbevidste syntesebiologer giver den gerne som redningsmænd på disse felter, selv om de dog har en vis erkendelse af, at det kan være svært at skelne mellem håb og hype.
De er de første til at pointere, at man ikke skal regne med at se kunstige kvælerslanger a la science fiction-film som Blade Runner. De organismer, forskerne udvikler på, er typisk de allersimpleste, der findes f.eks. gær- og bakterieceller.
I mange tilfælde kan man knap nok kalde produkterne for levende, for man bruger alene elementer fra biologiens verden f.eks. membraner og enzymer.
Disse mere eller mindre levende systemer kan være koblet med elementer fra den døde verden f.eks. mikroskopiske ledninger af metal.
Genetikeren Craig Venters succes sidste år med at indsætte et kunstigt fremstillet bakteriegenom i en fremmed bakterieskal varsler, at man måske også på sigt vil kunne designe nye gener. Intet tyder altså på, at strømmen af nyheder fra syntesebiologerne er for nedadgående, snarere at vi kun er ved begyndelsen.
Hovmod?
Det er svært ikke at glæde sig lidt over udviklingen. Alligevel gætter jeg på, at mange, som jeg, vil sidde med en ubestemt følelse af, at det virker voldsomt, det der med at bygge med liv. Den grænseoverskridende kraft i syntesebiologien, der gør mig fascineret, gør også, at jeg er på vagt.
Undervejs, mens jeg har læst om syntesebiologernes ambitioner, har jeg f.eks. spekuleret på, om kunstige organismer opfører sig, som forskerne regner med? Eller om der er tale om menneskelig arrogance, når vi tror, at vi med nogen form for sikkerhed kan sige noget om det.
Er der tale om samme form for arrogance, som den der gav os ddt, kogalskab og atomkatastrofer?
Det ville være udtryk for hovmod, hvis man uden videre udelukkede den mulighed. Men samtidig skal vi huske at medtænke, at også fravalg kan have omkostninger.
Jeg mener, at meget af den mistro, der rettes imod syntesebiologien, er overdreven. Der er tale om en slags negativ hype fra fraktioner, der virker, som om de ikke har noget ønske om at forstå nuancerne.
Et eksempel er den store opmærksomhed på såkaldt bioterror. Her tegnes et scenarie, hvor terrorister designer en dødsensfarlig organisme, en slags biologisk masseødelæggelsesvåben. Men ærlig talt, hvis man vil slå folk ihjel og det er unægtelig et stærkt ønske rundt i verden findes der langt nemmere måder man kan f.eks. bruge nogle eksisterende farlige organismer. Alligevel betyder denne mistro, at FBI overvåger små gør det selv-synbiosamfund, hvor unge mennesker for et skrabet budget afprøver deres gode ideer.
Pseudodiskussion
Der er desværre en tendens til, at diskussioner om ny teknologi bliver til en pseudodiskussion, der handler om, hvorvidt ny teknologi vil eller ikke vil have negative konsekvenser. Modstanderne beder typisk om bevis for, at der ingen risici er. Tilhængerne afviser, at der overhovedet er noget nyt på spil eller opstiller totalt urealistiske billeder af de revolutionerende opfindelser, teknologien vil fremkomme med.
Man kan diskutere både jubeloptimistens og maskinstormerens retorik. Hvis målet er så vidt muligt at høste fordelene og undgå ulemperne, er det dumt at gå rundt med de sort/hvide briller på.
Det, vi skal forstå, er, at ingen har et olympisk overblik. Vi står derimod over for dilemmaer, bløde facts og subtile forandringer, og ny teknologi provokerer os til at genoverveje indgroede forestillinger og værdier.
Sådan er det med al teknologisk udvikling, og syntesebiologien er ingen undtagelse: Vi har på den ene side nogenlunde klare ideer om, hvordan man behandler levende væsner, på den anden side om, hvordan man behandler maskiner. Men hvordan behandler man levende maskiner? Og apropos: Er det ikke i sig selv et skråplan at behandle det levende som maskiner, vi kan pille fra hinanden og sætte sammen efter behov?
Når mennesker begynder at designe naturen, fratager vi den så ikke den sidste smule af mening, og kan vi så stadig respektere den? Er vi med andre ord på vej endnu et skridt væk fra et respektfuldt forhold til naturen?
Eller måske er der overhovedet ikke noget nyt i det, vi gør. Vi har i årtusinder udnyttet naturen, og i de seneste årtier har vi endda gjort det ved hjælp af genmodifikation.
Jeg føler en del sympati for disse overvejelser. Men jeg føler dog også et vist ubehag, når begreber som 'respekt for naturen' bliver bragt i spil, når den i vore dages synbioforskning alene udgøres af bakterier og svampe som vi dagligt både udrydder og bruger ved f.eks. brødbagning! At benytte den slags retorik er at skyde gråspurve med kanoner. Når det er sagt skal vi naturligvis holde øje med, om det vedbliver med at være gråspurve!
Fri os fra overregulering
En påfaldende social analogi mellem syntesebiologien og informationsteknologien er, at syntesebiologimiljøet er befolket med både tunge seriøse forskningsprogrammer og en underskov af mere eller mindre anarkistiske små gør det selv- og studentermiljøer. Sidstnævnte arbejder efter syntesebiologiens principper, men med langt mere beskedne midler. De synes at dele en fornemmelse af, at man er trådt ind i en ny verden fuld af muligheder, hvor kun fantasien sætter grænser.
Jeg tror, at syntesebiologi i kraft af denne innovative vilje på sigt kan få lige så stor en indflydelse på verdens gang, som computerne har haft. Så hvis vi overhovedet ønsker, at teknologisk innovation skal spille en rolle i løsningen på de samfundsudfordringer, vi står over for, er det ikke nu, vi skal skride hårdt ind med regulering. Gør vi det, risikerer vi aldrig at få at vide, om syntesebiologien faktisk kunne have bidraget til samfundet på en positiv måde.
Vi skal følge med og udvise rettidig omhu. Vi skal løbende drøfte, om visse dele af syntesebiologien træder vigtige værdier under fode. Men mit gæt er, at der er langt mere at glæde sig til end at frygte.
 
Gunna Christiansen er professor i medicinsk mikrobiologi ved Aarhus Universitet og medlem af Det Etiske Råd.
Teknologirådet og Det Etiske Råd har netop udgivet et debatmateriale om syntesebiologi, som er udarbejdet af en tværfaglig baggrundsgruppe. Det afslutter de to råds arbejde med syntesebiologi.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",10.0,9. august 2011,"Det er svært ikke at glæde sig lidt over udviklingen. Alligevel gætter jeg på, at mange, som jeg, vil sidde med en ubestemt følelse af, at det virker voldsomt, det der med at bygge med liv. Den grænseoverskridende kraft i syntesebiologien, der gør mig fascineret, gør også, at jeg er på vagt."
3529,/debat/leder/2014/12/sten-paa-vejen-straffedomstolen,Sten på vejen for straffedomstolen,Martin Burcharth," Stærkt idealistiske ambitioner var knyttet til indgåelsen af Rom-traktaten i 2002 og grundlæggelsen nogle år senere af Den Internationale Straffedomstol i Haag (ICC). Domstolen afspejlede en udbredt overbevisning i tiden efter Den Kolde Krig om, at en overnational myndighed – underlagt FN’s Sikkerhedsråd – ville være et effektivt legalt instrument til at forebygge etniske og nationale konflikter og skabe forudsætningen for en efterfølgende national forsoning. ICC skulle dog kun gribe ind, såfremt ofrene ikke kunne opnå retfærdighed ved nationale domstole.
Trods de vidtløftige ambitioner og en vedvarende finansiel opbakning fra FN er ICC kommet svært fra start. Det er ikke overraskende. Det ville have været godtroende – i værste fald en farlig illusion – at formode, at en revolutionær nyskabelse inden for folkeretten som ICC kunne løse problemer, hvis karakter er af eksklusiv national og etnisk karakter. Det ikke mindst i en verden, hvor der er grundlæggende uenighed mellem stormagterne om definitionen på den enkelte nationalstats suverænitet i forbindelse med overholdelsen af FN’s konventioner. At forestille sig, at statsoverhoveder, ministre og generaler ovenikøbet frivilligt ville samarbejde med en domstol, der søger at retsforfølgede dem i Haag, er nok at tiltro magthaverne for megen god vilje.
Disse betænkeligheder vedrørende ICC’s funktionsdygtighed synes umiddelbart at blive bekræftet af chefanklager Fatou Bensoudas beslutninger i to højt profilerede sager. Forleden frafaldt hun en anklage mod Kenyas præsident Uhuru Kenyatta om at være medansvarlig for drabet på 1.200 mennesker, tvangsforflytning af 600.000 og seksuel mishandling i det voldelige etniske opgør, der fulgte valgene i Kenya i 2007. Hendes begrundelse var Kenyatta-styrets angivelige ’bestikkelse og intimidering’ af vidner samt dets afvisning af at udlevere bevismateriale.
I mandags fulgte så skrinlæggelsen af sagen mod Sudans præsident Omar al-Bashir, der i 2008 blev sigtet af tidligere chefanklager Luis Moreno Ocampo for folkemord og krigsforbrydelser under krigen i den sudanesiske provins Darfur. Chefanklager Bensouda anfører, at en manglende opbakning fra Sikkerhedsrådet til at pågribe al-Bashir og bringe ham til Haag gjorde det umuligt at fortsætte retsundersøgelserne. Det betyder imidlertid ikke, at anklagerne mod al-Bashir frafaldes, ej heller at den internationale arrestordre ophæves. I modsætning til Kenya har Sudan ikke tiltrådt Rom-traktaten, og al-Bashir er derfor ikke pålagt at stille op i Haag, hvilket præsident Kenyatta har gjort gentagne gange under stor mediebevågenhed.
Spørgsmålet er, hvorvidt man af disse to i grunden vidt forskellige retssager kan drage nogen generel konklusion om straffedomstolens evne til at leve op til sine formål.
Moreno Campo peger på, at ICC-sagen mod Kenyatta havde en afskrækkende virkning under præsidentvalget i 2013 i Kenya, idet volden udeblev og ledere af de to stridende etniske grupper indgik en regeringskoalition. På den anden side kan man indvende, at retfærdigheden ikke er sket fyldest for ofrene – endnu. Det kan dog komme senere. At dommerne ved ICC nu har skønnet, at skudsikre beviser til domfældelse mangler, kan medføre at presset for at stille Kenyatta og de andre ansvarlige for en national domstol vil vokse. Måske det først vil ske, hvis de taber det næste valg i 2017. Men retfærdigheden kommer aldrig for sent.
Kenyatta-sagen falder på grund af ICC’s manglende myndighed til at beskytte vidner i Kenya og til at anskaffe bevismateriale. I Bashir-sagen kan skrinlæggelsen primært forklares med Kinas modstand i Sikkerhedsrådet mod at ’forråde’ en nær allieret, der forsyner kinesisk industri med olie.
Det bør minde alle ICC’s tilhængere om, at domstolens succes er afhængig af stormagternes velvilje.
En anden årsag er en uvilje i ikke-demokratiske afrikanske lande mod at udlevere al-Bashir, fordi domstolen efter deres opfattelse skulle være forudindfattet mod afrikanske ledere. Men det er – som Desmond Tutu har sagt – urigtigt. Afrikanske diktatorer vil melde deres lande ud af ICC, fordi de ønsker straffrihed for deres forbrydelser.
",1.0,17. december 2014,"Det bør minde alle ICC’s tilhængere om, at domstolens succes er afhængig af stormagternes velvilje."
609,/debat/2016/03/nykredits-krise-enden-paa-verdens-bedste-realkreditsystem,Er Nykredits krise enden på verdens bedste realkreditsystem?,Pelle Dragsted og Jonas Kylov Gielfeldt," En sammenslutning, hvor almindelige mennesker løfter i flok og sikrer tryghed og billig adgang til boliglån. Det kunne lyde som noget fra et program for socialistisk samfundsforandring, men det er faktisk sådan, dansk realkredit har fungeret i over 150 år. Og det virker.
Den verdensberømte investor og debattør George Soros har udpeget dansk realkredit som verdens bedste. Systemet er lige så enkelt, som det er genialt. En låntager optager et lån i et realkreditinstitut, der henter kapital ved at udstede en obligation til en investor. Der er således en tæt sammenhæng mellem lånet, obligationen og aktivet, der typisk vil være en bolig.
Dette har en række fordele. Obligationerne er meget sikre investeringer for investorer. Det betyder, at realkreditinstituttet har adgang til billig finansiering og dermed også lave renter for forbrugerne. Samtidig er lånet meget overskueligt for kunden.
Desværre har udviklingen de sidste 30 år sat verdens bedste realkreditsystem under pres. Stadigt større integration mellem banksektoren og realkreditten har skabt finansielle supermarkeder, der ikke fokuserer på tryghed, gennemskuelighed og lave priser for kunderne, men derimod på profitjagt og høje afkast.
Forkætrede bidragssatser
Der er god grund til at kæmpe imod børsnoteringen af Nykredit, som kun vil skubbe på denne usolidariske udvikling.
Realkreditten udspringer af den danske andels- og foreningstanke. Den tog for alvor fart, efter at danskerne fik foreningsfrihed i 1849. Kreditforeningerne skød op ud fra en tanke om, at man stod stærkere, hvis man hæftede solidarisk. Dette blev også startskuddet til de i dag så forkætrede bidragssatser.
Før bidragssatserne blev til en måde at erhverve sig profit på bekostning af kunderne, fungerede satserne oprindeligt som en kollektivt finansieret opsparing, der gjorde realkreditforeningen i stand til at dække tab.
Bidragssatser var således ikke en pengemaskine, men en meget smuk og enkel måde at kollektivisere tab på. Andelstanken og de solidariske løsninger, som har været et særkende ved den danske samfundsmodel, er således også helt central, når det gælder dansk realkredit.
Det er en helt anderledes måde at tænke kredit og finansiering på end den, der har været dominerende andre steder i verden. Her har det været bankernes jagt på profit og høje afkast, der har været styrende. Det har betydet, at kunder i andre lande betaler langt mere for at låne penge til en bolig end vi gør i Danmark.
Samtidig har bankernes lån ikke den tætte kobling mellem aktiv, lån og obligation, som realkreditten har. Derfor er der langt større usikkerhed og dermed også risici for finansiel ustabilitet, som vi f.eks. så det ved den amerikanske sub prime-krise, der blev triggeren for en global finanskrise. Det er også påfaldende, at dansk realkredit klarede finanskrisen så smertefrit sammenlignet med udlandet og sammenlignet med den danske banksektor.
Succeshistorie afmonteret
Men i 1989 blev realkreditreformen indført efter pres fra et EF-direktiv. Det gav mulighed for at omdanne de eksisterende realkreditforeninger til aktieselskaber. I løbet af de næste ti år omdannede de fleste store realkreditinstitutter sig til aktieselskaber. Nykredit er således den eneste tilbageværende realkreditforening.
Samtidigt med denne udvikling, har der altså været en stadigt større integration mellem banksektoren og realkreditten. I 2000 blev Realkredit Danmark opkøbt af Danske Bank. Dermed får man for første gang et såkaldt finansielt supermarked herhjemme.
Denne udvikling har EU skubbet på. Det skete, da man i 2007 pålagde Folketinget at indføre et direktiv, der muliggjorde de såkaldt ’særligt dækkede obligationer’ (SDO). Vedtagelsen af loven om SDO, som Enhedslisten stemte imod, betød, at bankerne nu kunne udstede realkreditlignende lån, der dog er langt mere usikre end realkreditlån.
Det har været medvirkende til et øget sammenfald mellem banksektor og realkredit, og de finansielle supermarkeder begyndte herefter for alvor at vinde indtog. I 2014 overtog Jyske Bank BRF Kredit, mens Nykredit omvendt begyndte at ekspandere på bankmarkedet.
I 2008 købte man således den nødlidende Forstædernes Bank, hvilket indtil videre har kostet Nykredits kunder et tocifret milliardbeløb. Trods denne fiasko er der vedholdende rygter om, at Nykredit vil fortsætte deres ekspansion inden for banksektoren ved at opkøbe Spar Nord.
Øget afkast til ejerne
Der er i øjeblikket en kamp om Nykredits fremtid. En stor gruppe kunder – blandt andet samlet i foreningen Consum – ønsker at bremse børsnoteringen af Nykredit. Det har de god grund til. Siden vi fik indført de finansielle supermarkeder, er bidragssatserne tordnet i vejret. Det forhold er søgt begrundet på mange måder.
Især finanskrisen er blevet ført frem som argument for de stigende bidragssatser. Men når Realkreditrådet selv bryster sig af, at dansk realkredit klarede sig så flot igennem krisen, kan man undre sig lidt over dette argument. Et andet centralt argument for de stigende bidragssatser har været EU’s øgede kapitalkrav. Det er en del af forklaringen, men ikke hele forklaringen.
Det handler også om, at realkreditinstitutterne skal tjene flere penge til deres ejere, de store banker, vise øget indtjening og dermed sikre et højt afkast til de investorer, man gerne vil have til at købe aktier i selskabet.
Nykredit har da også efter hårdt pres erkendt, at det i høj grad er for at tiltrække investorer til børsnoteringen, at man har hævet bidragssatserne, og ikke kun på grund af kapitalkravene. Det giver flottere tal på bundlinjen, men går ud over almindelige låntagere.
Vi er opflasket med en markedstænkning, hvor vi tror, at markedet sikrer konkurrence og billige produkter til os. Det er ikke tilfældet på lånemarkedet. Medlemsejede foreninger med demokratisk forankring hos kunderne arbejder i kundernes interesse og dermed for billige låneprodukter.
’Det finansielle supermarked A/S’ arbejder for at øge afkastet til ejerkredsen blandt eksterne aktionærer, som typisk kan findes hos samfundets ene procent af superrige. For at øge dette afkast skal de finde pengene et sted. Og det bliver nok en gang almindelige lønmodtagere, i dette tilfælde via deres boliglån.
Den danske medlemskontrollerede realkredit har indtil nu været et stærkt bolværk mod den grådighed, den finansielle sektor har udvist på bekostning af boligejerne i resten af verden. Men en børsnotering af Nykredit vil være starten på slutningen for den klassiske solidariske realkredit, som med rette er blevet kaldt for boligfinansieringens velfærdssystem.
Derfor må medlemmerne og kunderne i Nykredit og andre progressive kræfter gøre alt, hvad de kan, for at forhindre børsnoteringen og arbejde for at genoprette den demokratiske og foreningsbaserede realkredit.
Pelle Dragsted er finansordfører i Enhedslisten. 
Jonas Kylov Gielfeldt er økonomisk medarbejder i Enhedslisten




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",25.0,10. marts 2016,"Samtidigt med denne udvikling, har der altså været en stadigt større integration mellem banksektoren og realkreditten. I 2000 blev Realkredit Danmark opkøbt af Danske Bank. Dermed får man for første gang et såkaldt finansielt supermarked herhjemme."
12995,/debat/2010/12/koerer,Men vi kører da!,Ejvind Larsen," Det begyndte på Tietgenbroen i København anden juledag (altså i søndags). Bus A1 havde holdt, som den skulle, lige foran trapperne ned til alle Hovedbanegårdens perroner, og så var det jo bare om at finde den af dem med en afgang kl. 16.50 og Frederikshavn som endemål og ankomst Århus H kl. 19.40. Skiltene tilbød et stimulerende væld af afgange før og efter kl. 17, bare ikke en eneste 16.50. Efter i nogen tid at være faret frem og tilbage på broen i håb om et fingerpeg er der til sidst ikke andet at gøre end at styrte ned ad den første den bedste trappe i håb om ikke at styrte med kufferter og det hele, men for enden af den finde en eller anden fra DSB, der ved noget om det tog, som de på Østerport Station for et par uger siden udstedte billet til. Og - velsignet være det lille Jesusbarns fader i himmelen - han findes! DSB-manden nede på perronen, der ved noget om det, som skiltene oppe på broen ikke vil vide af: »
Det går lige om et øjeblik ovre fra den anden perron.« Som han peger over på, men med den ildevarslende tilføjelse og det faretruende forbehold: »Efter skiltningen.«
Nu med tissepauser
Med den obligatoriske forsinkelse afgår '16.50' - nu i anførselstegn - omsider fra Hovedbanegården til Hovedlandet. Togførerens stemme lyder fra det høje:
»Det skal oplyses, at det sidste togsæt - tresserne - er et forkert sæt. Det betyder, at ingen af pladsreservationerne fungerer dér. Det betyder også, at sættet ikke kan køre længere end til Fredericia. Inden da må passagerer, der skal videre op til Vejle, Århus, Ålborg og Frederikshavn, have bevæget sig op i toget til halvfjerdser-togsættet eller i Fredericia gøre det ude på perronen. Tresser-sættet kan ikke køre længere. Det er et el-tog.
Det skal også oplyses, at ingen af toiletterne i dette sæt fungerer. Der er håb om, at et af toiletterne i halvfjerdsersættet måske gør det. I firsersættet fungerer toiletterne heller ikke, Man skal helt op i halvfemsersættet allerforrest i toget for at finde toiletter, som med sikkerhed kan bruges.«
Lidt før Odense lyder det atter fra det høje:
»Det skal oplyses, at ingen som helst af togets toiletter længere fungerer. Vi holder derfor en tissepause i Odense. Det forsikres, at toget bliver holdende og venter, til alle, jeg understreger: alle, der har gjort brug af tissepausen, er vendt tilbage til toget. I Fredericia bliver af samme grund opholdet også forlænget et stykke tid, og igen forsikrer jeg, at vi ikke kører, før alle igen er med. På DSB's og især personalets vegne, skal jeg naturligvis beklage det indtrufne. Men vi kører da!«
Det gjorde vi så, men forsinkelserne var grundet nødtørft med mere efterhånden blevet så mange og så store, at det stod klart, at '16.50' aldrig ville nå Århus H kl. 19.40, og toget til Struer kl. 19.58 derfor ville være kørt, inden vi nåede frem.
»Det gør ikke noget,« forsikrede og beroligede den ukuelige togfører, »for der går et nyt 20.58, og vi er alligevel så meget bagefter, at ventetiden i Århus såmænd ikke bliver særlig lang.«
Ingen af skiltene på hele banegården i Hovedlandets hovedstad viste imidlertid noget om nogen afgang til Struer overhovedet og slet ikke kl. 20.58 den 26. december 2010. Igen skulle uskyldige DSB-engle antastes, skønt de ikke havde noget med Struer at gøre, andet end at de skulle fragte medborgere til Esbjerg, og efter opkald på opkald over mobiltelefon til mobiltelefon fik vores lille fortabte og forkølede, sammenbragte skare oplyst, at der var noget kludder med skiltningen, men det ville blive rettet i løbet af et par minutter, og af rettelsen ville fremgå fra hvilken perron, toget til Struer 20.58 afgik.
De er jo ikke idioter
- Jamen, hvorfor kan vi da ikke med det samme få perronen oplyst?
»Fordi det har han ikke noget at gøre med. Ham jeg talte med. Det ved han slet ikke. Han er jo fra Banedanmark, som skiltningen hører under. Perronerne og afgangene hører under DSB.«
»Hvis det da ikke er under Arriva,« indskød en DSB-engel-kollega.
Vi så så op mod den dejlig himmel blå og de ophøjede skilte.
For at gøre en lang historie kort sad den lille forkølede, sammenbragte skare ikke klokken 20.58, men kokken 21.58 - og ikke i toget til Struer, men i toget til Skive og glædede sig over, at der var lidt varmt.
Anden mulighed gaves ikke. Hverken af de høje herrer og damer i Arriva eller i Banedanmark eller i DSB. Som aldrig sætter et ben i et tog. De kører bil eller tager flyet. De er jo ikke idioter, som deres engle-personale på gulvet eller rettere perronerne og deres kunder rundt på gulvet og perronerne.
Og Agnete fortalte om og fremviste en billet, udstedt og købt fra Skive Station kl. 14.22 den 25. december til et InterCityLyn 63, som skulle afgå fra Fredericia kl. 19.29 dagen efter, men som ingen på hele banegården i Fredericia havde villet vedkende sig mindste kendskab til, da Agnete rendte rundt med sin billet i hånden nogle timer forinden denne 26. december.
Og jeg tænkte på, om det var det, det lille Jesusbarn sigtede til, da han som stor ifølge Matthæusevangeliet kap. 6 vers 3 havde sagt, at din venstre hånd ikke må vide, hvad din højre gør?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",8.0,28. december 2010,Med den obligatoriske forsinkelse afgår '16.50' - nu i anførselstegn - omsider fra Hovedbanegården til Hovedlandet. Togførerens stemme lyder fra det høje:
10727,/debat/2012/01/nej-sagde-politiet-borgeren-tav,"Nej, sagde politiet, og borgeren tav",Ellen Stampe," Vi kan lige så godt slå det fast med det samme: Politiet i Danmark er blandt verdens bedste. Der er næsten ingen korruption, politivold er sjældent, og den danske politimand er hovedsageligt en fyr, man kan stole på. Det skal vi hele tiden huske, når vi debatterer, hvordan vi skaber mere tillid til fremtidens politi.
Når det er sagt, så oplever vi hos Center for Rets- og Politistudier (Cerepo) alligevel en række problemer med politiets tilgang til skeptiske spørgsmål. Vores erfaring er til med, at statsadvokaten er politiets advokat snarere end en objektiv myndighed, der søger retfærdige løsninger.
Cerepo er en uafhængig tænketank, hvor jeg er centerleder. Vi arbejder for at styrke gennemsigtigheden og ansvarligheden i justitsvæsenet. Det sker gennem formidling af viden, udarbejdelse af politiske analyser, deltagelse i opinionsdannelse og ved at indsamle dokumentation til brug i konkrete sager.
I sommer fik vi en henvendelse fra en mor, der havde mistet sin 19-årige søn, Kasper Danny Hansen, i maj året før. Politiet mente, at han var blevet dræbt af toget, fordi han sad og sov på perronen. Men Kaspers mor havde læst i obduktionsrapporten, at hendes dreng døde af et slag mod højre isseregion, der målte én gange ni centimeter. Moren følte med god grund, at her var noget, der ikke stemte. Hun oplevede, at politiet havde efterforsket hendes søns død for overfladisk, og hun ønskede derfor aktindsigt i de dokumenter, som politiet havde i sagen. Men aktindsigten trak i langdrag, og hun mangler stadig fotos fra obduktionen.
I en anden sag fra Galten ved Århus forsøgte en mor at få aktindsigt i obduktionsbillederne af sin egen datter, Pernille Oldenborg Lind, som døde en mistænkelig død i juni 2006. Politiet brugte 20 minutter på gerningsstedet og lukkede sagen som selvmord, men forældrene var overbeviste om, at hun var blevet dræbt. Moren ville sende billederne til USA for at få en second opinion. Men politiet afviste hendes krav om aktindsigt og tilbød moren at se billederne på politigården. Dermed forhindrede man hende i at sende noget til USA.
Begrundelsen for afslaget lød: »Deres interesse i udleveringen af billederne findes at burde vige for de særlige hensyn til beskyttelse af afdøde, idet det er helt uantageligt, at billeder af en afdød i forbindelse med obduktionen af pågældende gøres til genstand for uvedkommende brug — eller risiko herfor«.
Med andre ord: Billederne af Pernille Oldenborg Lind kunne ikke udleveres til hendes egen mor, fordi politiet tog hensyn til misbrug eller risikoen for misbrug af fotodokumentationen.
Hvad der præcis ligger i det hensyn, ved jeg ikke, men det endte med, at moren hyrede en dygtig advokat, der argumenterede for, at hensynet til beskyttelse af liget måtte vige for interessen for, om der var sket en forbrydelse. Moren fik billederne udleveret.
Undgår aktindsigt
Når jeg nævner eksemplerne, er det fordi, alt for mange borgere oplever, at politiet forsøger at undgå den lovsikrede aktindsigt. I mange tilfælde minder afslaget om en automatreaktion ud fra devisen om, at det er bedre at sige nej end at tillade nogen at snage i sagen, så der måske dukker noget ubehageligt op.
Det følger ellers af retsplejelovens § 41 d, stk. 1, at den, der har en individuel, væsentlig interesse i et konkret retsspørgsmål, kan forlange at blive gjort bekendt med dokumenter, der vedrører en straffesag i det omfang, dokumenterne har en betydning for vurderingen af det pågældende retsspørgsmål.
Med den formulering er det nemt for politiet at sige nej, for hvordan argumenterer man for en individuel, væsentlig interesse i et konkret retsspørgsmål? Hvad er væsentligt?
Dette problem afspejles tydeligt i vores forsøg på at få aktindsigt i en våbenteknisk erklæring i en sag fra august 2009, hvor tre litauiske bankrøvere angiveligt skød en politihund i Århus.
Rygterne i forbindelse med sagen sagde, at det slet ikke var røverne, men politiet selv, der ved et uheld kom til at skyde hunden. Først nægtede politiet at udlevere erklæringen, derfor klagede jeg til statsadvokaten, der oplyste, at så længe dokumentet var en del af straffesagen mod en af litauerne, så kunne jeg ikke få det at se. Da landsretten afgjorde, at den tiltalte litauer ikke kunne dømmes for hundedrabet, anmodede jeg igen om indsigt i våbenerklæringen — og fik endnu et afslag.
»Det fremgår af deres anmodning, at De ønsker at gøre dem bekendt med indholdet af de kriminaltekniske erklæringer, for at ’befolkningens tiltro til politiet kunne opretholdes’.
Jeg finder ikke, at denne begrundelse dokumenterer en individuel, væsentlig interesse i et konkret retsspørgsmål«, skriver politiassessoren og tilføjer, at han heller ikke finder, der er grundlag for at give aktindsigt efter princippet om meroffentlighed.
Vi har nu forsøgt at få aktindsigt i sagen siden 10. oktober 2010. Det er endnu ikke lykkedes.
Jeg har svært ved at se, hvorfor en våbenteknisk erklæring, som viser hvilket våben, der skød hunden, ikke kan offentliggøres. Det er jo fakta. Fakta, der forhåbentlig fastslår, at det var en russisk signalpistol, der dræbte den stakkels tjenestehund og ikke en politimands tjenestevåben.
Ingen hjælp at hente
I Danmark kan vi altid klage til statsadvokaten over en afgørelse, som politiet har truffet. Men som hovedregel gentager statsadvokaten blot politiets afslag. Det virker ikke som om, der reelt er en anden instans, der vurderer en klage med nye øjne. Statsadvokaturen ligner mere politiets forlængede arm.
Når det interesserer os, hvem der har skudt en politihund, er det fordi, vi skal kunne stole på den udøvende magt.
Politiet har monopol på fysisk magtanvendelse og skal sikre opretholdelsen af offentlig orden gennem forebyggelse, efterforskning og forfølgelse af kriminalitet.
Men hvis vi ikke kan stole på ordensmagten, så smuldrer hele fundamentet for vores retssamfund.
I helt ekstreme tilfælde grænser politiets afslag på aktindsigt til brud på menneskerettighederne. I Retsplejelovens § 729 d står der, om dømtes krav på aktindsigt: »Når sagen er endeligt afsluttet, kan den, der har været sigtet, forlange at blive gjort bekendt med dokumenter, der vedrører sagen, herunder indførsler i retsbøgerne, efter reglerne i denne paragraf«.
Cerepo har kontakt til en dømt, der afsoner en dom for drab. Vi har måske klodens sikreste retssystem, så at tænke den tanke, at nogen sidder dømt for forbrydelser, de ikke har begået, er langt ude. Eller hvad?
Den dømte ønsker aktindsigt i politiets efterforskningsmateriale, så han kan se, hvad beviserne mod ham bestod af. Men politiet afviser blankt hans anmodning med henvisning til stk. 3 nummer 3 i samme paragraf som nævnt oven for. Den handler om et særligt hensyn til vidner og andre. Resultatet er afslag. På alt.
Problemet er, at den dømte ønsker at se de faktuelle undersøgelser i sagen mod ham: dna-undersøgelser, undersøgelser for fingeraftryk, undersøgelser for spor i hans bil, undersøgelser af hår taget fra ham selv, undersøgelser af hans hjem. Men politi og statsadvokat siger nej med henvisning til et særligt hensyn til vidner og andre. Hvorfor det?
Man kunne tænke den tanke, at det særlige hensyn til andre i dette tilfælde er til politiet selv. Hvorfor må denne mand ikke se, hvad efterforskningen mod ham viste?
Selvfølgelig skal han ikke have aktindsigt i andres afhøringsrapporter og obduktionsrapporter, men alle andre dokumenter, der omhandler faktuel efterforskning, burde kunne tåle at se dagens lys. Når politi og statsadvokat siger nej, så spirer mistænksomheden. Er der mon noget at skjule?
Får alt for ofte nej
Jeg startede med at slå fast, at vores politi er blandt verdens bedste — og det mener jeg fortsat. Men vi har også enorme problemer med gennemsigtighed og åbenhed i samme system. I Cerepos optik er hemmeligheder og fortielser grobund for mistænksomhed og mistillid. Og her er ingen hjælp at hente fra klagesystemet.
Jeg tvivler på, at politikerne er klar over, hvor massivt problemet er. Vi går og tror, at vi har ret til at vide, hvad politiet foretager sig i sager, der handler om os selv og vores nærmeste pårørende, og at journalister og offentligheden kan kigge ordensmagten efter i kortene. Men i virkeligheden bliver der alt for ofte sagt nej.
Statsadvokaten er sidste klageinstans. »Min afgørelse er endelig og kan ikke påklages,« står der i brevene. Når man modtager sådan et, er der ikke mere at gøre.
Og borgeren tav.
 
Ellen Stampe er centerleder hos Center for Rets- og Politistudier (Cerepo)




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",17.0,18. januar 2012,Får alt for ofte nej
9439,/debat/2012/08/s-sfs-forlorne-nypuritanisme,S-SF’s forlorne nypuritanisme,Simon Emil Ammitzbøll," Moralister og puritanere er mennesker, der mener, at deres egen personlige moral er den bedste, og at andre mennesker kun kan blive lykkelige, hvis de lever efter præcis samme moral på præcis samme måde. Moralismen er desværre på vej frem i Danmark — ikke mindst i spørgsmålet om prostitution.
Forleden kunne Information således fortælle, at regeringspartierne S og SF fortsat arbejder på en kriminalisering sexkunder. Det på trods af at en ny rapport fra Norge kan fortælle, at det norske forbud mod sexkøb ikke har medført færre prostituerede, og at det har givet flere voldstilfælde mod de prostituerede. Tilsvarende svenske erfaringer viser, at forbuddet har betydet ’mere marginalisering og mere usikkerhed’ for de prostituerede. Samtidig er de danske sexarbejdere selv kraftigt imod et forbud. Men den slags fakta afskrækker slet ikke S og SF.
Pernille Vigsø Bagge (SF) og Trine Bramsen (S) erklærer således frejdigt i Information, at sexkøb skal forbydes, fordi de prostituerede slet ikke selv kan vurdere situationen, og fordi det er et vigtigt ’signal’ at sende. Det handler således ikke om de prostitueredes forhold og ønsker, men om at opdrage hele befolkningen til at leve deres liv på samme måde som flertallet og efter (små)borgerlighedens moral. Det er åbenbart helt afgørende, at staten sender ’signaler’ om, under hvilke omstændigheder to voksne mennesker må gå i seng med hinanden.
Borgernes eget valg
Det er dybt skuffende at høre den slags fra venstrefløjen, som med den seksuelle revolution i 1960’erne og 1970’erne fik slået fast, at voksne menneskers seksualliv er deres egen sag — og ingen andres. Det er det åbenbart ikke længere for S og SF.
Lad mig slå klokkeklart fast: Der er sexarbejdere — og så er der dem, der er handlede eller tvungne. De er i realiteten slaver og skal selvfølgelig hjælpes. Men S og SF bliver nødt til at forholde sig til, at der altså findes sexarbejdere i Danmark, som selv har valgt deres profession, er glade for deres liv, og som ikke ønsker, at politikerne skal forhindre dem i at udøve deres erhverv.
For Liberal Alliance er det afgørende, at seksualmoral er noget, politikerne blander sig helt og aldeles uden om og overlader til borgerne selv.
 
Simon Emil Ammitzbøll, politisk ordfører (LA)
",61.0,3. august 2012,"Forleden kunne Information således fortælle, at regeringspartierne S og SF fortsat arbejder på en kriminalisering sexkunder. Det på trods af at en ny rapport fra Norge kan fortælle, at det norske forbud mod sexkøb ikke har medført færre prostituerede, og at det har givet flere voldstilfælde mod de prostituerede. Tilsvarende svenske erfaringer viser, at forbuddet har betydet ’mere marginalisering og mere usikkerhed’ for de prostituerede. Samtidig er de danske sexarbejdere selv kraftigt imod et forbud. Men den slags fakta afskrækker slet ikke S og SF."
3531,/debat/2014/12/laeserbreve-8,Læserbreve,Redaktionen," Tjek dine fakta, Signe Løntoft
Pia Allerslev, børne- og ungdomsborgmester for Venstre
»Da inklusionen viste sin bagside, forsøgte både Aftenshowet og Go’morgen Danmark forgæves at få Christine Antorini (S) eller Pia Allerslev (V) i studiet«. Sådan skriver journalist Signe Løntoft i en klumme om inklusion i Information (»En enkeltsag«, den 12. december).
Jeg skal ikke tale for Christine Antorini – men må alligevel stilfærdigt anmode skribenten om at tjekke sine fakta, inden hun fremover farer i blækhuset og udnævner skurke og helte.
Påstanden om, at centrale politikere gemmer sig, giver da selvfølgelig klummen lidt mere saft og kraft. Problemet er, at påstanden er grebet ud af den blå luft.
Jeg er på intet tidspunkt blevet spurgt af hverken Aftenshowet eller Go’ Morgen Danmark, om jeg ville medvirke i en tv-opfølgning på et debatindlæg om inklusion i en københavnsk folkeskole.
Derimod kan jeg da informere om, at vi har kontakt med den pågældende mor bag debatindlægget – og at jeg netop har sendt mit tredje svarbrev til hende.
Behov for bred indsats for ældre
Karin Storgaard, gruppeformand for DF og medlem af borgerrepræsentationen
Næsten hver dag får politiet anmeldelser om demente, der er blevet væk. I langt de fleste tilfælde findes de i live. I 2011 løb 1.200 demente hjemmefra.
I Danmark vil der i 2040 være mere end 150.000 danskere, som er ramt af demens mod ’kun’ 85.000 sidste år. Ikke fordi procentdelen af demente stiger, men fordi vi bliver flere ældre.
Derfor er det rigtig positivt, at der er afsat 50 millioner kroner til bedre plejeboliger for demente.
Jo mere man kan gøre for eksempelvis at undgå at demente bliver væk, des bedre.
Men når det er sagt, håber jeg, at kommunerne, når de søger om at få del i de 50 millioner kroner, vil indregne, hvordan indretningen af plejehjem og ældreboliger gavner samspillet mellem de demente og de andre beboere på plejehjemmene.
For det er klart, at de andre beboere tager afstand fra de demente, når de demente på nogle plejehjem måske dagligt hamrer på døre midt om natten til gene for resten af beboerne.
Så jeg håber, kommunerne vil huske de øvrige beboere ved nyindretningen til gavn for de demente.
Sæt flyskatterne op
Kirsten Juel Grand, Vanløse
Jeg synes ikke, at vore politikere gør noget for at stramme op og minimere de mange flyvninger – 30 millioner eller flere hvert eneste år.
Måske er det et meget ømtåleligt spørgsmål, da især mange danskere flyver ret meget. Priserne er alt for lave.
Vi bør nok se at minimere antallet af flyvninger, da et fly forurener lige så meget som 60.000 biler forurener på et år. De danner desuden skyer – ja, hvad ender det ikke med, hvis vi ikke gør noget?
Hvordan politikerne kan gøre noget? Ja, de må jo sætte skatterne op på alle de mange rejsetilbud. Jeg kan ikke se nogen løsning på problemet, uden at man sætter grænser med prisen.
Det er vel trods alt den bedste måde at stoppe nogle af de mange fly?
Det er et spørgsmål, som alle politikere undgår – måske fordi de mener, det er livsvigtigt at kunne flyve billigt. Men vi har jo levet uden fly tidligere, så mon ikke vi kan leve med mindre flyvninger fremover for at redde vores jord?
Det er jo et kæmpestort problem med vores forurening og især med fly, der i virkeligheden er lige så slemme som kul – og blot endnu værre, da disse skyer dannes hele tiden, og der kommer flere og flere.
Beskyt kroppen mod tortur
Daniel Møller Ølgaard, København
Den netop offentliggjorte torturrapport udstiller et interessant paradoks. Udsultning, rektal hydrering og waterboarding er alle metoder brugt af CIA i krigen mod terror.
I forsøget på at forsvare det frie menneske har vi åbenbart glemt det sted, hvorfra friheden udspringer: kroppen.
Ligeledes i sagen om drabet på Mike Brown. Mens politimandens opsvulmede ansigt blev dokumenteret og fremvist i retten, var der ingen billeder af den dræbte.
Hans krop lå glemt og livløs tilbage, usynliggjort i en diskussion om politivold og sortes rettigheder.
Eksemplerne viser det formålsløse i at debattere deres legitimitet. En sådan vold er brutal og uretfærdig alene i dens kropslige manifestation.
Vi må indse, at det ikke er værdipolitik men en kropslig etik, der må være udgangspunktet for debatten.
Kroppen er ikke et symbol eller en abstrakt betegnelse for vores fælles biomasse. Den krop er Eric Garner der bliver kvalt, krigsfangerne der torteres og flygtningene, der afvises på et falsk grundlag.
Det er den krop, hvis etiske krav på beskyttelse må stå forrest.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,17. december 2014,"Kroppen er ikke et symbol eller en abstrakt betegnelse for vores fælles biomasse. Den krop er Eric Garner der bliver kvalt, krigsfangerne der torteres og flygtningene, der afvises på et falsk grundlag."
2587,/debat/2015/05/valget-praeget-politikerlede,Valget bliver præget af politikerlede,Ole Ardahl Laier," Ole Ardahl Laier, Aalborg
Valget nærmer sig. Vi ved ikke hvornår, men for mange vælgere bliver det sikkert et frustrationsvalg præget af politikerlede. Det er der flere grunde til, men jeg vil her nøjes med at udpege fire centrale årsager.
Den første handler om, hvad der bliver vedtaget for de folkevalgte og for folket. Dagpengeballaden resulterede i, at mange tusinde borgere røg ud af dagpengesystemet. Samtidig er der udbredt enighed om, at der ikke skal pilles ved de folkevalgtes privilegier som for eksempel deres store pensioner. Så mens folket måtte holde for under krisen, er alting uændret for de folkevalgte.
Den anden årsag til politikerleden finder vi i løftebrudsdebatten. Thorning var simpelthen for længe om at forklare, at Socialdemokraterne havde et dårligt valg. I en kronik den 12. april 2008 skrev hun: »Vi vil styrke muligheden for at kontrollere magten, og vi vil høre alle interesser og befolkningsgrupper, når beslutninger skal træffes.« Det lyder ikke umiddelbart som et oplæg til den meget udskældte offentlighedslov eller lynsalget af DONG til Goldman Sachs.
Den tredje grund til politikerleden skal findes i de mange partiskift. Man skal ikke være stavnsbundet til et parti, fordi man engang har været medlem, men i indeværende valgperiode er det blevet for åbenlyst, at det handler om karriere for nogle politikere. I én valgperiode har Astrid Krag for eksempel nået at være sundhedsminister for SF, forsøgt at blive formand i SF, og nu fører hun valgkamp for Socialdemokraterne.
Den fjerde og sidste årsag til, at det kommende valg for mange vælgere bliver et frustrationsvalg præget af politikerlede, er mudderkastning. Venstre lagde ud med at hænge et kæmpe løftebrudsbanner, som de kaldte for folkeoplysning, op på Crowne Plaza.
Socialdemokraterne formåede desværre at svare igen med en bilagskampagne mod Lars Løkke. Hvor er det trættende.
Fortæl os i stedet, hvordan I mener, at vi får et rigere, sundere og mere retfærdigt samfund til gavn for folket.
",0.0,13. maj 2015,Socialdemokraterne formåede desværre at svare igen med en bilagskampagne mod Lars Løkke. Hvor er det trættende.
5051,/debat/2014/05/forbundne-hjerner-hjerter,Forbundne hjerner og hjerter,Liv la Cour," 
	Kritik af det kapitalistiske systems ulighed og indre modsætninger topper for tiden bestsellerlisterne. Forfattere som Thomas Piketty og David Harvey portrætteres som stjerner – og de søger netop at oplyse systemets blinde vinkler – men deres nuancerede og veldokumenterede budskaber er i bund og grund gammel vin på nye flasker. F.eks. at kapitalismen koncentrerer rigdom hos de få, og at eksponentiel vækst ikke er nødvendig for at opretholde en krisefri økonomi.

	Men skyldes den manglende omstilling til et bæredygtigt samfund kun, at magten og kapitalen er placeret hos en forandringsmodvillig elite? Eller er det også, fordi vi er lullet ind i forestillingen om individuel eksistens? Ikke fordi vi ikke anerkender, at vi er sociale væsner, men fordi vi opfatter det sociale som et behov og et tilvalg, ’oprindeligt’ isolerede individer indgår i. Moderne hjerneforskning bliver stadig bedre til at påvise, at dette er en myte.

	Et revolutionerende neuron

	I hjernen findes en type neuroner, som forskerne kalder spejlneuroner, fordi de aktiveres, når vi oplever et andet menneskes handling. Hvis jeg f.eks. ser min kæreste spise et æble eller grine, aktiverer det en neural spejlreaktion i min hjerne, som om jeg spiser et æble eller griner. Vi adopterer så at sige konstant andre menneskers handlinger, intentioner og følelser. Det sker bare så hurtigt og subtilt, at vi ikke er det bevidst. Vores hjerner er derfor ikke isolerede organer, der kun styrer vores individuelle væsen, men et levende mellemmenneskeligt netværk af forbundne baner.

	Den berømte hjerneforsker Vilayanur Ramachandran har formuleret det så simpelt og dog utroligt, at »det eneste, der adskiller os fra andre mennesker, er vores hud«. Utroligt i ordets bogstavelige forstand, da det ikke er til at tro.

	Det, der formodentlig gør det uforståeligt, er, at vi ikke kan sanse det. Hvis vi kunne se neuronernes interaktion som farvede lystråde mellem vores hjerner, er jeg overbevist om, at verden ville være komplet anderledes. Men i mangel af synlige udtryk bliver erkendelsen af forbundetheden nemt abstrakt.

	Forbundethedens magi

	Alligevel kan moderne hjerneforskning være en nøgle til bæredygtig udvikling, fordi opdagelserne forbinder videnskab og humanisme. Spejlneuroner skaber et sprog for sammenhængen mellem vores indre liv og vores relation til verden, der giver legitimitet til at skabe politiske og økonomiske systemer, som sætter en empati- båren mellemmenneskelighed i centrum.

	Empati er at sætte sig i den andens sted – som vores spejlneuroner konstant understøtter. Så hvad der mangler i skabelsen af et socialt, økonomisk og miljømæssigt bæredygtigt samfund er i høj grad en bevidstgørelse af de naturlige processer, der forbinder os. Og at vi i kontrast hertil har skabt social-økonomiske og kulturelle strukturer, der opretholder forestillingen om adskilthed – en adskillelse der forpurrer den helhedsforståelse, som løsningerne på de mange udfordringer kalder på.

	Hvis vi vil videre end blot at kritisere systemets ubæredygtighed, må vi derfor også begynde at ændre vores selvopfattelse. Hvis vi blev bedre til at lytte til de naturlige processer og handle ud fra den empatiske samklang, som hele tiden er til stede, kunne vi skabe ’oprør fra hjertet’, som to kloge mænd – biskop Kjeld Holm og professor Steen Hildebrandt – har formuleret det. Omstillingen til en bæredygtig civilisation kræver et perspektivskift fra forblændelserne i det individualistiske troldspejl til en fornemmelse for forbundethed. Også hjerneforskningen understøtter dette forbundethedens perspektiv.

Liv la Cour er cand.scient.pol, MSc, fuldmægtig samt medlem af netværket Omstilling Nu
",4.0,14. maj 2014,"	Empati er at sætte sig i den andens sted – som vores spejlneuroner konstant understøtter. Så hvad der mangler i skabelsen af et socialt, økonomisk og miljømæssigt bæredygtigt samfund er i høj grad en bevidstgørelse af de naturlige processer, der forbinder os. Og at vi i kontrast hertil har skabt social-økonomiske og kulturelle strukturer, der opretholder forestillingen om adskilthed – en adskillelse der forpurrer den helhedsforståelse, som løsningerne på de mange udfordringer kalder på."
10188,/debat/2012/04/absurde-regler-folkekirken,Absurde regler for folkekirken,Jørgen Krøigård," Sognepræst Jens Kvist fremhæver 7. april den paragraf i grundloven, der siger, at folkekirkens forfatning skal ordnes ved lov. Han er glad for at den paragraf aldrig er blevet til noget i virkeligheden.
Men der er en anden paragraf, der heller aldrig er blevet efterlevet, nemlig den der siger, at ingen skal betale til en gudsdyrkelse der ikke er hans egen. Den paragraf bliver overtrådt hver dag, for via statsskatten bidrager vi alle sammen til folkekirken, idet kirkeskatten kun betaler nogle af kirkens udgifter.
Den eneste ordentlige løsning på det er en fuldstændig adskillelse af stat og kirke, men det er politikerne ikke interesserede i fordi de er bange for vælgerne. Og præsterne er ikke interesserede, fordi de er bange for deres levebrød.
Det er jo absurd, at fødsler skal meldes til præsten. Det skal de, hvad end man er medlem af kirken eller ej. Den slags opgaver kunne man roligt lægge over til borgerservice. Samtidig kan man fjerne kirkens ret til at lave retsgyldige vielser. De skal foregå på rådhuset, og så kan man blive gift i kirken bagefter.
Amter og kommuner er blevet rationaliseret i de senere år, og nu må turen komme til kirken. Det er da et absurd teater at regering og folketing skal beskæftige sig med den evangelisk-lutherske kirkes ritualer.
Et serviceorgan
Der er jo ingen, der forestiller sig at man skal lovgive om, hvilke ritualer man udfører hos baptisterne, Jehovas Vidner eller hos ikkekristne trossamfund. Hvis man adskiller stat og kirke, står folkekirken tilbage med sin kerneydelse, at være et trossamfund. Så kan den selv bestemme, hvilke ritualer der skal foregå.
I dag opfatter mange kirken som et offentligt serviceorgan på linje med retsvæsen eller skolevæsen. Det er dette syn på kirken der ligger bag de nedladende bemærkninger om den gamle bog.
Alle har ret til de offentlige ydelser. En lærer kan ikke nægte at undervise, fordi en elev er homoseksuel eller rødhåret. Så længe kirken insisterer på at være en del af staten, må den finde sig i, at staten lovgiver om den.
Nogle mennesker er betænkelige ved hvordan kirken vil udvikle sig, hvis den frigøres fra staten, men det må blive kirkens eget problem.
",0.0,12. april 2012," Sognepræst Jens Kvist fremhæver 7. april den paragraf i grundloven, der siger, at folkekirkens forfatning skal ordnes ved lov. Han er glad for at den paragraf aldrig er blevet til noget i virkeligheden."
10711,/debat/2012/01/kan-brugerbetaling-lette-vores-velfaerdskvaler,Kan brugerbetaling lette vores velfærdskvaler?,Torben M. Andersen," Brugerbetaling på centrale velfærdsområder er et kontroversielt spørgsmål. Debatten synes ofte at tage udgangspunkt i, hvorvidt vi skal indføre brugerbetaling eller ikke. Det er som om, man overser, at vi faktisk allerede har brugerbetaling af et betydeligt omfang ikke mindst på sundhedsområdet, men også på andre områder som f.eks. børnepasning samt voksen- og efteruddannelse. Provenumæssigt udgør brugerbetaling årligt et sted mellem 40 og 50 milliarder kroner — et anseligt beløb.
Et af de centrale spørgsmål er således, om systemet er skruet hensigtsmæssigt sammen, og om øget brug af brugerbetaling kan løse nogle af velfærdssamfundets problemer.
Det eksisterende system for brugerbetaling kan bedst karakteriseres som et kludetæppe. Det er ikke nemt at forklare logikken i systemet, og historiske tilfældigheder synes at have spillet ind på, hvor der er brugerbetaling, og hvor der ikke er. Hvorfor er det f.eks. gratis at gå til lægen, når der er brugerbetaling hos tandlægen? Hvorfor er det gratis, hvis man skal til psykiater, mens der er brugerbetaling hos psykologen? Dagens system er ikke logisk og ofte heller ikke gennemskueligt for borgerne. Der er derfor god grund til at se nærmere på brugen af brugerbetaling.
Provenu og regulering
Der er to hovedårsager til brugerbetaling. Den ene er provenuet og dermed bidraget til finansieringen af velfærdssamfundet. Den anden er et ønske om at påvirke borgernes adfærd i en bestemt retning.
Provenuet fra brugerbetaling øger velfærdssamfundets finansieringsgrundlag. Det gør det muligt at opretholde enten et større tilbud af velfærdstjenester eller et lavere skatteniveau på f.eks. arbejdsindkomster end ellers. Finansiering af velfærdssamfundet via indkomstskatter har den ulempe, at det har en negativ virkning på tilskyndelsen til at arbejde. Brugerbetaling har ikke den effekt, og i en situation med stramme offentlige finanser og et ønske om at nedsætte beskatningen på arbejde, kommer øget brugerbetaling derfor til diskussion.
Det offentlige påvirker priserne på varer og tjenester ad mange kanaler, både når de produceres privat og offentligt. Det sker via afgifter, skatter og subsidier. Afgiftsbelægning som moms har primært et provenuformål. Andre afgifter og subsidier bruges til at øge priserne og mindske forbruget (f.eks. når det gælder usunde varer), mens andre bruges til at mindske priserne via tilskud for at tilskynde til bestemte former for forbrug eller aktiviteter (f.eks. på energiforbedringer).
Overforbrug
Det er en væsentlig del af det danske velfærdssamfund, at en række velfærdstjenester som f.eks. uddannelse, sundhed, pasning m.m. stilles til rådighed for befolkningen — typisk gratis. Finansieringen sker via de generelle skatteindtægter. Hovedformålet er, at brugen af disse tjenester skal være behovsafhængige og ikke afhængige af betalingsvilje og -evne. Det medvirker til at skabe lige rettigheder og muligheder på centrale velfærdsområder.
I fravær af brugerbetaling er adgangen til tjenesteydelsen gratis for borgeren. I modsætning til f.eks. private forbrugsgoder er der derfor ikke nogen mekanisme, der kan holde borgeren tilbage med hensyn til ønsker og krav til ydelsen. Det gør det svært at fastlægge niveauet for de offentlige velfærdstjenester.
Ideelt set skulle niveauet lægges der, hvor værdien for borgerne svarer til omkostningerne ved at stille tjenesteydelsen til rådighed for borgerne. Er værdien for borgerne mindre end omkostningerne, vil man kunne skabe mere velfærd ved at bruge ressourcerne på noget andet. Men er velfærdstjenesterne gratis, er der netop en risiko for, at omprioriteringen ikke foretages.
For borgeren fremstår ydelsen som gratis, og derfor vil efterspørgslen først være dækket, når værdien for borgerne af yderligere forbrug er lig prisen, nemlig nul.
Det betyder imidlertid, at brugen af velfærdstjenesten har nået et niveau, hvor værdien for borgerne er mindre end omkostningerne ved at producere tjenesteydelsen. Det er ikke samfundsmæssigt hensigtsmæssigt.
Låg på forbruget
For at undgå den situation har man i praksis indført forskellige mekanismer til at lægge låg på forbruget af de offentlige tjenesteydelser, eksempelvis visitering, adgangskrav og ventelister. Disse begrænsninger betyder, at ikke alle kan få dækket deres ønsker. Samtidig er der ingen garanti for, at tjenesteydelserne går til dem, der har størst behov eller værdsætter dem mest.
Et spænd mellem borgernes ønsker og den/det faktiske standard/omfang af det offentlige tilbud skaber også et politisk problem: Jo større dette spænd er, desto mere utilfredshed er der med de offentlige tilbud.
Brugerbetaling kan spille en rolle i forhold til at løse disse problemer. Betalingen (dog typisk væsentligt mindre end de samlede omkostninger ved produktionen) vil gøre det klart for borgerne, at tjenesteydelsen ikke er gratis. Det dæmper efterspørgslen og dermed brugen af den pågældende velfærdstjeneste. Dermed falder omkostningerne til produktion af velfærdstjenester.
Det understreger samtidig, at effekterne af brugerbetaling ikke alene kan vurderes ud fra provenuet. Der skal også tages hensyn til, at der i fravær af brugerbetaling vil være øgede omkostninger som følge af øget brug af tilbuddet eller ventelister o.l. for at begrænse forbruget.
På områder med brugerbetaling får politikerne en indikation af, hvor meget borgerne værdsætter den pågældende tjenesteydelse, og kan samtidig regulere brugen af tjenesteydelsen. Med brugerbetaling vil det være de borgere, der værdsætter tjenesteydelsen mest, der vil bruge og betale for den.
Hvis man i stedet benytter sig af ventelister vil der ikke være sikkerhed for, at tjenesteydelsen går til dem, der værdsætter den mest. Adfærdseffekten er størst ved de tjenesteydelser, hvor efterspørgslen er meget prisfølsom.
Skæv fordeling
Der er dog nogle væsentlige undtagelser fra ovenstående betragtninger. De forudsætter nemlig, at borgeren selv kan bedømme sit behov korrekt. Det kan imidlertid ofte være tvivlsomt på sundhedsområdet, hvor lægen er eksperten, der kan afgøre behovet behandling. Patienten opsøger lægen på basis af symptomer eller bekymringer, men uden at vide om henvendelsen er sundhedsmæssigt nødvendig. Det afklares først med lægens vurdering.
Et højt niveau for brugerbetaling hos den praktiserende læge kan derfor få nogle til at afholde sig fra en berettiget henvendelse til lægen. Et lavt niveau for brugerbetaling kan dog modvirke denne effekt.
Den anden væsentlige begrænsning i forhold til brugerbetaling er de fordelingsmæssige konsekvenser. Med brugerbetaling er borgerens brug af tjenesteydelsen ikke kun et spørgsmål om betalingsvillighed, men også om betalingsevne. Udstrakt brug af brugerbetaling vil derfor have store fordelingsmæssige implikationer.
Den gratis adgang til offentlige tjenesteydelser spiller en stor rolle for omfordelingen og er derfor med til at sikre en mere lige indkomstfordeling og mindske fattigdom.
Det fordelingspolitiske hensyn er netop en af de væsentligste grunde til, at velfærdstjenester stilles til rådighed af det offentlige.
Brugerbetaling er allerede en væsentlig del af det danske velfærdssamfund, men det eksisterende system er hverken logisk eller gennemskueligt. Der er derfor god grund til både at gennemgå det eksisterende system og at vurdere i hvilket omfang en eventuel øget brug af brugerbetaling kan medvirke til at løse nogle af velfærdssamfundets problemer.
Brugerbetaling er ikke uden problemer, og her er de fordelingspolitiske de vigtigste. Af den grund kan øget brugerbetaling ikke blive et væsentligt finansieringsgrundlag for velfærdssamfundet, men en vis brug kan bidrage med et beskedent provenu og være med til at sikre en bedre prioritering af de offentlige opgaver. Helt at afstå fra brugerbetaling vil betyde mindre provenu, øgede omkostninger til produktion af velfærdstjenester samt begrænsninger på adgangen via ventelister mm.
Brugerbetaling kan derfor ikke vurderes uafhængigt af alternativet, nemlig de konsekvenser, det vil have for de samlede offentlige udgifter og dermed for mulighederne for at løfte andre velfærdsopgaver.
 
Torben M. Andersen er professor ved Institut for Økonomi ved Aarhus Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",31.0,20. januar 2012," Brugerbetaling på centrale velfærdsområder er et kontroversielt spørgsmål. Debatten synes ofte at tage udgangspunkt i, hvorvidt vi skal indføre brugerbetaling eller ikke. Det er som om, man overser, at vi faktisk allerede har brugerbetaling af et betydeligt omfang ikke mindst på sundhedsområdet, men også på andre områder som f.eks. børnepasning samt voksen- og efteruddannelse. Provenumæssigt udgør brugerbetaling årligt et sted mellem 40 og 50 milliarder kroner — et anseligt beløb."
7677,/debat/2013/04/samlet-eu-kaemper-skattely,Holger K.: Et samlet EU kæmper mod skattely,Holger K. Nielsen," Verdens skattespekulanter har i efterhånden mange år i al diskretion unddraget sig at betale skat ved at foretage transaktioner mellem skattepligtige lande og skattely. De seneste år har finanskrisen bidraget til, at tolerancen over for skatteunddragelse er ved at være tyndslidt, og presset for at rydde op i finanssektoren er blevet stadig større. Og nu blæser forandringens vinde så for alvor i EU-systemet – tålmodigheden med skattelyene er ved at være opbrugt.
EU og OECD har i nogen tid stået sammen om en hårdere kurs over for skattelylandene. Blandt andet Tyskland har stået i spidsen med kritik af de bankhemmeligheder, der i årevis har været en stor del af især den schweiziske finanssektor. Lige præcis Schweiz har været under pres for at lempe landets bankhemmeligheder og gøre det lettere for skattemyndighederne i andre lande at følge finanserne, der overføres. Samtidig er Cypern blevet straffet hårdt for at tillade lyssky penge i de cypriotiske banker.
De lækkede dokumenter
Sidste uge gik der hul på bylden. Efter at 2,5 millioner dokumenter om hemmelige konti blev lækket, har den brede offentlighed fået indblik i, hvordan der gemmes store summer for skattemyndighederne overalt i verden. I løbet af blot et døgns tid skete en opsigtsvækkende intensivering af jagten på skattesnydere. Kontoindehavere og skatterådgivere vågnede op til en ny holdning til skattely – og til lande, der nu i højere grad ønsker at sætte handling bag holdningerne.
Banken Credit Suisse meddelte sine tyske kunder, at man for fremtiden vil bede alle sine kunder om at følge reglerne for skatteoplysning til myndighederne nøje. Sker det ikke, afbrydes fremtidige forbindelser med kunden. Også Luxembourg bebuder et opgør med det hemmelighedskræmmeri, der i mange år har givet landets enorme banksektor ry som skattely. Hidtil har det lille hertugdømme nægtet at dele oplysninger om bankkonti med de øvrige EU-lande. Men nu melder landets regeringsleder, at der inden 2015 skal gøres en ende på den praksis.
Foruden det europæiske fokus på de enorme beløb, der gemmes i skattely, har afsløringerne også sat fokus på advokater og skatteeksperter, der lever af at rådgive millionærer og milliardærer om, hvordan de kan etablere skuffeselskaber og fonde i skattely verden over. Selv Schweiz, der normalt har været tilbageholdende med at blande sig i finansskandaler, overvejer nu at se de mange finans- og skatteeksperter nærmere efter i sømmene.
De seks store EU-lande i front
Omfanget af penge, der er gemt på konti, er desværre enormt. Penge, der burde ende i samme kasse, som skattebidrag fra de arbejdsløse, de studerende og de helt almindelige lønmodtagere. Ifølge EU-Kommissionen koster skatteunddragelserne alene de europæiske statskasser op mod 850 milliarder euro om året. Det er enorme summer, og derfor er det vigtige skridt på vejen, at der nu åbnes for, at EU-landene får bedre muligheder for at skærpe indsatsen.
Tendenserne ser ud til at slå an i talrige europæiske lande. Når de seks største EU-lande – Tyskland, Frankrig, Storbritannien, Italien, Spanien og Polen – danner fortrop i kampen mod skattely, sendes der et klart signal til de lande, der ikke ønsker at indgå informationsaftaler, om, at noget så usolidarisk, som at man som EU-land tiltrækker kapital ved at skjule indtægter fra andre lande, er helt og aldeles uacceptabelt. Og den nye linje fra de store EU-lande skaber hurtigt forandringer. Efter at regeringen i Luxembourg i den forgangne uge har erklæret sig klar til fra den 1. maj 2015 at begynde at udveksle informationer, ser Østrig ud til at stå alene i EU. Og de seks største lande lægger nu et åbenlyst pres på den østrigske finansminister. Det stod klart, da Frankrigs minister for økonomi, finanser og udenrigshandel, Pierre Moscovici, for nylig udtalte, at »ingen kan benægte, at bankhemmeligheden hører fortiden til. Når Europas seks største hovedstæder går i takt, sender det et stærkt signal, som ingen kan modstå«.
Sortlister
Også Frankrigs præsident Hollande slog i denne uge fast, at skattely skal »udryddes« i både Europa og resten af verden. Hollande bedyrede i en tale, at han betragter ethvert land, der nægter at samarbejde fuldt ud med Frankrigs skattemyndigheder, som et skatteparadis. Og tidligere på året tordnede den engelske premierminister, David Cameron, mod de multinationale selskaber og mod den skare af advokater og skattekonsulenter, som spekulerer i at unddrage sig skat og placere indtægter og udgifter i det land, hvor det er økonomisk mest attraktivt.
Med i front er også Belgien, Holland, Rumænien og naturligvis Danmark. Og som dansk skatteminister er jeg klar til at dykke langt ned i værktøjskassen for at finde redskaber, der kan bekæmpe skattely. Et af disse redskaber kan være udformningen af egentlige sortlister. Disse lister vil give de lande, der hænges ud som skattely, et stærkt incitament til at ændre deres skattepolitik. På den måde kan sortlistning af skattely være et meget effektivt redskab, hvis det sker i EU-regi. Det er nemlig i fællesskab – ikke som enkeltlande – vi kan og skal lægge pres på skattelylandene.
Nye aftaler
Regeringen har fra første dag i stolen haft fokus på skattely og skattesnyd. I regeringsgrundlaget skrev vi, at Danmark skulle føre an i kampen for at lukke skattehuller, adressere illegale kapitaloverførsler og fremme en retfærdig beskatning af naturressourcer i verdens fattigste lande. Og det har vi gjort. Samtidig er vi også langt fremme på området med mange solide projekter forankret hos SKAT.
Danmark har i dag informationsudvekslingsaftaler med næsten alle tidligere skattelylande. Det betyder, at vi nu kun mangler at få aftaler i hus med tre af de tidligere skattelylande, Hongkong, Qatar og De Forenede Arabiske Emirater. Og vi laver naturligvis ikke bare aftalerne – vi bruger dem også. Mange af aftalerne anvendes således i SKAT’s konkrete projekter – blandt andet i det såkaldte projekt Money Transfer, som er et af de mest succesfulde projekter i SKAT i de seneste år. Formålet med projektet er at finde skjulte formuer og indtægter i udlandet. Money Transfer-projektet har indtil nu givet et provenu på cirka én milliard kroner. Det er penge, der for en stor dels vedkommende havner i fælleskassen til glæde for alle danskere.
Ud over at give et væsentligt provenu sender projektet også et klart signal om, at regeringen ikke vil acceptere skatteøkonomisk kriminalitet, og at vi sætter målrettet ind på de områder, hvor vi erfarer, at der bliver udøvet økonomisk kriminalitet. Oveni kommer så den vigtige præventive effekt, som projektet har haft.
Jeg synes, det er helt naturligt, at vi som politikere har forskellige meninger om skatter, afgiftsniveauer og om den fordelingsmæssige side af skattepolitikken. Men vi burde alle kunne blive enige om, at folk skal betale de skatter, som vi i de enkelte EU-lande er blevet enige om. Vi kan diskutere, hvor meget eller hvor lidt borgere og virksomheder skal betale i skat. Men vi kan ikke diskutere, om borgere og virksomheder må unddrage sig skat. Det hverken kan eller skal vi acceptere. Derfor er det også et kæmpe skridt, at et fælles EU nu for alvor står sammen i bekæmpelsen af skattely.
 
 
 
Holger K. Nielsen (SF) er skatteminister




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",6.0,18. april 2013,"Sidste uge gik der hul på bylden. Efter at 2,5 millioner dokumenter om hemmelige konti blev lækket, har den brede offentlighed fået indblik i, hvordan der gemmes store summer for skattemyndighederne overalt i verden. I løbet af blot et døgns tid skete en opsigtsvækkende intensivering af jagten på skattesnydere. Kontoindehavere og skatterådgivere vågnede op til en ny holdning til skattely – og til lande, der nu i højere grad ønsker at sætte handling bag holdningerne."
13293,/debat/2010/11/eu-vaegter-igen-multinationales-interesser-hoejest,EU vægter igen multinationales interesser højest,"Henrik Bang Andersen, Mads Christian Barbesgaard og Kenneth Haar"," Den 25. oktober vedtog EU's Ministerråd at støtte Kommissionens udspil til en ny fælles international investeringspolitik.
Beklageligvis er der intet i den, som bare antyde et forestående opgør med de europæiske landes årtier lange praksis med at beskytte egne investorer mod ulandenes nationale lovgivning og regulering. Tværtimod knæsætter EU en række eksisterende principper, som trækker i samme retning som hidtil.
Direkte udenlandske investeringer har i årevis været genstand for heftig debat. IMF, Verdensbanken og OECD-landene har ofte været eksponent for det synspunkt, at udenlandske investeringer kun kan gavne udviklingen af ulandenes erhvervsliv og dermed hele deres befolkning. Derfor - argumenterer de - skal investorer have udvidede rettigheder.
Men fagforeninger og sociale bevægelser både i og udenfor ulandene har længe advaret mod de negative aspekter af regler til fordel for investorer. De medfører bl.a. brud på menneske- og arbejdstagerrettigheder, overtrædelser af miljøhensyn og skatteunddragelse fra de multinationale selskabers side. Debatten vil i den kommende tid blive taget op på ny i EU.
Blokeret regulering
Udenlandske investeringer er et nyt område, som Kommissionen har fået fuld kompetence over med Lissabon-traktaten. I juli udsendte Kommissionen således en meddelelse, som skitserer hovedtrækkene i den nye investeringspolitik.
Et centralt princip er bestemmelsen om ekspropriation. I investeringsaftaler kan 'ekspropriation' dække over al statslig regulering, der har indflydelse på investeringen. Bestemmelsen gør det muligt for investoren at udfordre alle statslige tiltag, som underminerer investeringens rentabilitet, ved en domstol. Et eksempel på den problemstilling så vi allerede i 1995, da en gruppe belgiske investorer sagsøgte den tidligere koloni Burundi for at beskatte deres firma, Affimet, der udvandt og eksporterede værdifulde metaller fra landet. Domstolen opfordrede parterne til at indgå forlig, men mente, at beskatningen af investorerne »svarede til ekspropriation«. Sagen endte med, at Burundi måtte kompensere investorerne for deres tab.
En investeringsaftale kan altså blokere for statslig regulering, som ellers var beregnet på at sikre værtslandet en del af værdien af sine egne ressourcer. Det gælder alle områder, som med tiden er blevet åbnet for udenlandske investeringer såsom infrastruktur, miljø, sundhed osv.
En anden kontroversiel bestemmelse, som Kommissionen foreslår knæsat, er princippet om national behandling. Princippet skal sikre, at ulandene ikke tildeler udenlandske investorer ringere vilkår end dem, der gives de lokale investorer.
I 2001 blev Ecuador sagsøgt af en række udenlandske olieselskaber, heriblandt amerikanske Occidental, som stod til at blive frataget refusionen af deres skatteafgifter i landet. Baggrunden for striden var bestemmelsen om national behandling, idet en række øvrige sektorer fortsat ville få refusion af skat - heriblandt Ecuadors fiskeriindustri, som har stor socioøkonomisk betydning. Ecuador tabte sagen og måtte betale 71,5 millioner dollars i erstatning til Occidental.
En favorisering af lokale investorer kunne ellers have øget væksten af lokale virksomheder og mindske afhængigheden af EU og Vesten.
Import af fordele
Kommissionens meddelelse indeholder desuden princippet om 'mest begunstigelse', som er en grundsten i WTO. Princippet betyder, at et land ikke må favorisere et andet WTO-land (f.eks. lægge lavere told på en bestemt vare) i forhold til den, der kræves af de øvrige WTO-lande. Alle WTO-lande skal tilbydes samme vilkår.
Når princippet bruges i  investeringsaftaler, betyder det, at udenlandske investorer kan 'importere' fordele, som andre lande har opnået hos det pågældende land.
Siemens sagsøgte i 2002 Argentina for at have afbrudt en kontrakt med den tyske industrigigant, som følge af den argentinske finanskrise. Ifølge investeringsaftalen mellem Tyskland og Argentina skulle sagen først prøves ved en argentinsk domstol, hvilket stod til at være en fordel for Argentina. Men i kraft af 'mest begunstigelses'-princippet 'importerede' Siemens bestemmelserne angående bilæggelse af tvister fra Chiles investeringsaftale med Argentina. Denne aftale krævede ikke en afgørelse ved en lokal domstol.
Siemens kunne derfor slæbe republikken Argentina for Verdensbankens Internationale Center for Bilæggelse af Investeringstvister (ICSID), som dømte Argentina til at betale 217 millioner dollars i erstatning til Siemens.
'Mest begunstigelses'-princippet gør det stort set umuligt for ulandene at tildele bedre vilkår til investorer fra andre ulande. Dermed mister ulandene et vigtigt instrument til at skabe syd-syd-integration og mindske de europæiske selskabers dominans på deres markeder.
Forklædte ulemper
Investeringsaftaler bliver solgt til ulande som 'udviklingsinstrumenter', men reelt er de instrument for europæiske selskabers grove udnyttelse af ressourcer og arbejdskraft i ulandene.
Den overvældende prioritering af investorens rettigheder betyder, at ulandene i højere grad står til ansvar over for private investorer end over for deres befolkninger, miljøet og menneskerettighederne. Dermed ophæves de påståede positive effekter ved udenlandske investeringer.
Kommissionens udspil indeholder desuden et forslag til Ministerrådets og EU-parlamentets forordning om, at medlemslandenes i alt 1.200 eksisterende investeringsaftaler automatisk godkendes af Kommissionen, den dag forordningen træder i kraft. Kommissionen ønsker dog ret til at annulere godkendelsen, hvis aftalerne er i konflikt med EU-loven. Men det har medlemslandene foreløbigt modsat sig.
Forhåbentlig vil regeringen og de danske medlemmer af EU-parlamentet bruge de interne EU-forhandlinger til at kæmpe for en ny praksis.
For det er ikke kun ulandenes befolkning, som risikerer at betale dyrt for investeringsaftalerne - de rammer også EU-borgerne. For eksempel sagsøgte det svenske elselskab, Vattenfall, i 2009 Tyskland for 10,4 milliarder kroner (plus renter), fordi landet havde indført miljøhensyn, som begrænsede Vattenfalls opføring af et kraftværk ved Elben-floden. Miljøhensynet var ellers påkrævet af EU's vanddirektiv, der skal sikre vandkvaliteten i floder, søer og grundvand.
I sommer nåede Vattenfall og Tyskland til et forlig, men på grund af generel ugennemsigtighed i stridssager er indholdet af forliget ikke offentliggjort.
Henrik Bang Andersen og Mads Christian Barbesgaard er aktivister i Afrika Kontakt. Kenneth Haar er medlem af ATTAC




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,8. november 2010,'Mest begunstigelses'-princippet gør det stort set umuligt for ulandene at tildele bedre vilkår til investorer fra andre ulande. Dermed mister ulandene et vigtigt instrument til at skabe syd-syd-integration og mindske de europæiske selskabers dominans på deres markeder.
12234,/debat/2011/05/doeden-bin-ladens-sidste-store-rolle,Døden var bin Ladens sidste store rolle,Olivier Roy," Al-Qaedas politiske død blev markeret af Det Arabiske Forår. Organisationens de facto-bortgang gik altså forud for dens karismatiske leders en kronologi, der ikke er uden en vis ironisk logik.
På ti år er vi med World Trade Centers undergang gået fra det ultimative sammenstød mellem civilisationer til fremvæksten af en virkelig politisk kultur i den arabiske verden: Den tid er forbi, hvor fascinationen af den store karismatiske leder (Nasser, Boumedienne, Khomeini) kunne samle tilslutning ja, allerede efterfølgerne var blot despoter på en lille skala.
Den tid er også forbi, hvor det endnu kunne fungere at påkalde sig en besværgende sammenblanding af de store mytiske mærkesager fra panarabisme og panislamisme til forsvaret af det palæstinensiske folk og kampen mod en imperialistisk eller zionistisk sammensværgelse, hver gang politisk afvigende stemmer søgte at blive hørt.
I den arabiske verden dyrker man nu politik i ordets gode forstand: Mangfoldighed ses i stigende grad ikke som en negation af folkets enhed, pluralisme er blevet praksis og princippet om frie valg er bredt accepteret.
Al-Qaedas diskurs gik imidlertid i stik modsatte retning af denne nye politiske kultur og har da heller intet haft at sige om de aktuelle arabiske opstande, hvis vi ser bort fra tilhængernes afliring af det sædvanlige gamle omkvæd om 'udenlandske komplotter'. Derved har bevægelsen de facto har taget plads i diktatorernes lejr.
Antidemokrati
Sandt at sige har al-Qaeda fra begyndelsen knyttet an til kilder, som står i modsætning til den nye demokratiske kultur.
F.eks. er tilknytningen til en global tredjeverdensradikalisme tydelig. Den har sit udspring i 1970'ernes ultravenstrefløj dvs. i hine dage da Baader-Meinhof-gruppen koordinerede flykapringer med palæstinensiske venstreekstremister.
Hos begge organisationer finder vi:
•Militærtræning af internationalistiske krigere i lejre hos tidens foretrukne guerillabevægelser (i Bekaa-dalen i går, siden i Afghanistan)
•Smag for spektakulære aktioner uden hensyntagen til uskyldige ofre
•Iscenesættelse af gidslers henrettelse (før blev de dømt af en revolutionsdomstol, siden af en islamisk. Zarqawis militante gruppe i Irak kopierede fuldstændig de italienske Røde Brigaders iscenesættelse af mordet på Aldo Moro)
•Besværgende påkaldelse af den palæstinensiske konflikt
•Fordømmelse af amerikansk imperialisme
•Den erklærede vilje til at følge Che Guevaras taktik med hensyn til at trække amerikanske tropper ind i nye krigsskuepladsers hængedynd.
Til dette føjede sig den radikale islam, som er inspireret af Said Qutb og Det Muslimske Broderskab med dennes dybe pessimisme over for de muslimske samfunds muligheder for at genopblomstre og forløsende vision om den enlige helts offerdød (som klart må skelnes fra den enkelte soldats død på slagmarken, der sker som følge af krigslykkens ugunst og aldrig udgør et mål i sig selv i den klassiske definition af den militære jihad).
Tv-fænomen
Al-Qaeda blev aldrig et politisk parti af den leninistiske type, omgav sig aldrig med satellitorganisationer og forsøgte aldrig at udvikle en masseaktion dvs. en strategi for at gennemsyre et helt samfund med sine militante netværk.
Al-Qaeda eksisterede og eksisterer kun gennem handling eller mere præcist ved iscenesættelse af spektakulære aktioner. Organisationen behøver derfor mediernes formidling. Den har brug for billeder, brug for iscenesættelse og brug for spændingsmomentet: Hvornår vil al-Qaeda slå til igen? Hvor er de sovende celler? Hvor er træningslejrene?
At det fungerer så godt, skyldes kun, at det vestlige mediepublikum så villigt lader sig invitere til at deltage i disse fantasmer. Vi bliver i dag advaret imod »gengældelse« fra al-Qaeda, hvilket kun viser, at organisationen ikke længere behøver at eksistere i virkeligheden for at eksistere i vores fantasi.
Æggende fantasi
Al-Qaeda har levet i en fantasiverden, der fascinerede terroristaspiranter så vel som eksperter i kulturelle sammenstød. Fantasien handler om en geostrategi, hvor en ældet og svækket vestlig verden besejres af den muslimske verden, som samtidig infiltrerer den med sine indvandrere.
Talrige udkigsposter har stået klar i deres vagttårne for at se støvet rejse sig, når kolonnerne fra al-Qaeda i Det Islamiske Maghreb rykkede frem igennem Saharas sandklitter, idet de drømte sødt om Gibraltar.
Vi tænker stadig på integration af indvandrere i termer af islams teologiske forenelighed med demokrati, sekularisme, kvinders rettigheder osv. Og vi appellerer til nødvendigheden af at reformere islam .
Vi har glemt, at al-Qaeda aldrig har formået at placere sig i hjertet af den arabiske verden. Organisationen har aldrig vundet fodfæste i Egypten, Libanon, Palæstina end ikke i Irak, hvor bevægelsen blev smidt ud af de irakiske sunnier.
Al-Qaedas historie i Mellemøsten er historien om et vedvarende nederlag. Organisationen har aldrig for alvor truet de regimer, det lagde for had. Nu er nogle af disse regimer faldet efter flere ugers fredelige protester.
Magnet på rodløse
Al-Qaeda har altid været en bevægelse fra periferien og rekrutterede fra 1990'erne stort set kun blandt næsten helt globaliserede unge, der ikke var rodfæstet i noget lokalsamfund. Det typiske al-Qaeda-medlems profil er som Mohammed Attas, en af piloterne bag angrebene den 11. september. Han blev født i ét land, uddannet i et andet og indsat i aktion i et tredje.
Man kan finde adskillige unge andengenerationsmuslimer, som er helt og holdent vestliggjorte, men som ikke behøvede en længere religiøs vækkelse, før de blev vakt af en brat fascination af politisk vold.
Fascinationen af al-Qaeda er en fascination af en heroisk fortælling: En enkelt person (der som oftest har brudt med sine omgivelser) hævner ummaens lidelser og krænkelser ved at begå et attentat. I kraft af sin død bliver han helt. Al-Qaeda har et ustandseligt behov for iscenesættelse. De, som har meldt sig frivilligt til at gå i døden, filmer sig selv, før de tager skridtet, og henrettelsen af gidsler sker foran et kamera efter et makabert ritual.
Kontinuiteten i iscenesættelsen stilles herefter gratis til rådighed af medierne, der viser angrebene mod World Trade Center i uendelig løkke og slår hvert angreb, hvor uskyldige vesterlændinge dræbes, op med de største overskrifter. Denne spejleffekt mangedobler frygten, og al-Qaedas virkning får en global og apokalyptisk dimension, der dybest set er organisationens eneste reelle mulighed for at gøre skade.
Bin Ladens 'sejr' har været at besætte mediernes rum, at tvinge Vesten til at gøre al-Qaeda til sin værste frygt og 'overreagere'.
Det mediecirkus, vi har set i dagene efter offentliggørelsen af hans død, er dermed den sidste iscenesættelse fra en stor skuespiller, der døde på scenen, imens han spillede sin rolle den sidste.
Der er en romantisk dimension i bin Laden-karakteren, som fascinerer unge oprørere i deres søgen efter en stor sag. Denne selviscenesættelse og dyrkelse af heroisme og død har intet at gøre med den kolde beregning hos politiske aktivister, der er ivrige efter at nå et strategisk mål. Terrorisme er ikke længere et middel den er et mål i sig selv.
Morbid narcissisme
Det indså de arabiske masser meget hurtigt. Bin Laden var i grunden slet ikke interesseret i deres sag. Han var kun interesseret i en anden sag: sin egen. Der er en morbid og narcissistisk elitedyrkelse i al-Qaeda, der både forklarer dens succes hos unge fanatikere og dens politiske fiasko. Denne romantiske dimension er tæt knyttet til individet bin Ladens karismatiske figur og kun til den.
Utvivlsomt vil hans genfærd stadig kunne fascinere. Der vil blive begået nye angreb. 'Fans' vil holde flammen i live, men de ny aktører vil kunne rable samme gamle historie af sig over for et publikum, der for længst er blevet træt.
Den apokalyptiske tragedie vil blive til telegramstof, uanset at telegrammer som bekendt kan berette om nok så dødbringende hændelser.
Olivier Roy er islamforsker, professor ved Firenze Universitet og forskningschef ved det franske nationale forskningscenter, CNRS.
© Le Monde og Information
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,10. maj 2011,"Fascinationen af al-Qaeda er en fascination af en heroisk fortælling: En enkelt person (der som oftest har brudt med sine omgivelser) hævner ummaens lidelser og krænkelser ved at begå et attentat. I kraft af sin død bliver han helt. Al-Qaeda har et ustandseligt behov for iscenesættelse. De, som har meldt sig frivilligt til at gå i døden, filmer sig selv, før de tager skridtet, og henrettelsen af gidsler sker foran et kamera efter et makabert ritual."
3538,/debat/2014/12/laeserbreve-9,Læserbreve,Informations Debatredaktion," Hjælp til psykisk syge betaler sig
Rasmus Kjems og Søren Herskind, Højbjerg
Der skal tilskud til psykologhjælp for unge under 25 år. I dag får man begrænset støtte til psykologhjælp, hvis man har en lægehenvisning, men alligevel koster det den syge 300 kroner for én enkelt psykologtime.
Alt for mange unge går i disse tider ned med en psykisk lidelse. Det kan blandt andet være stress, depression eller angst. Omkostningerne lyder på 55 millioner kroner årligt, hvoraf hele 49 millioner er indirekte omkostninger.
I sidste ende er det hundedyrt, at vi ingen hjælp giver til psykisk syge, fordi de ikke kan yde til samfundet.
Men hvis vi giver økonomisk støtte til psykologhjælp, må vi forholde os kritisk til, hvilke midler den enkelte borger har adgang til.
Størstedelen af hjemmeboende unge har forældre, der kan betale udgifterne. Derfor skal det kun være fraflyttede, der får tilskuddene. Ellers kan tilskuddene nemt ende med at være overflødige og tære på samfundets midler.
Studier i økologi er uambitiøse
Nadia Zarling, København     
Da jeg for et par år siden trængte til frisk luft, friske grøntsager, og i øvrigt gerne ville gøre verden til et bedre sted, begyndte jeg på uddannelsen som økologisk landmand på landets daværende eneste skole til formålet i Djursland. Det er et fantastisk sted.
Desværre måtte jeg hurtigt sande, at mine forventninger til uddannelsen havde været lidt for høje.
Jeg havde håbet på at studere, hvad etisk landbrug egentlig er, sætte spørgsmålstegn ved det store forbrug af CO2 og maskiner i det økologiske landbrug og udforske, hvad der egentlig er bæredygtigt og sammenhængende i naturen. Jeg ville gerne lære om alsidigt og varieret landbrug og om at udnytte ressourcerne optimalt.
Jeg blev spist af med at lære nogenlunde det samme, som indgår i en almindelig konventionel landmandsuddannelse – om end med indførsel i reglerne for økologi. De dygtige lærere havde mundkurv på, og de måtte holde sig til laveste fællesnævner for landbrug på grund af uddannelsesbekendtgørelsens smalle krav.
Da jeg skulle i praktik, var det tæt ved umuligt at finde et landbrug, der lever op til kravene for praktikanter og samtidig havde økonomi til at finansiere en elev.
Derfor var det primært landbrug med en enkelt produktion, som store kvægfarme eller svineproduktion, der kunne tilbyde mig en plads.
Som mange andre ambitiøse og intelligente unge økologer mistede jeg motivationen, fordi jeg ikke blev udfordret.
Hvis Danmark gerne vil være et bæredygtigt foregangsland, er det på tide, at vi får lov til at gøre en forskel. Man kunne for eksempel begynde med at turde være ambitiøs på uddannelsesområdet.
Mobildækning skal være for alle
Jørn Dohrmann, medlem af Europa-Parlamentet for DF
Regeringen offentliggjorde tirsdag sit udspil om mobildækning. Det er da sandelig også på tide, at der sker noget på området, for alt for mange steder har dækningen i provinsen været elendig med udfald og dårlige forbindelser.
Jeg håber derfor ikke, at det bliver ved snakken med den kommende digitalisering. For mig at se er det et meget vigtigt område, der har været underprioriteret alt for længe.
Vi skal med en ordentlig infrastruktur – herunder mobildækning – sikre den tryghed, som også folk, der bor i den vestlige del af Danmark, har krav på. En god mobildækning gør det let at komme i kontakt med alarmcentralen, når det brænder på.
Der ligger arbejdspladser i disse områder – men der kunne ligge endnu flere, hvis man i god tid havde sørget for en bedre digital dækning af i forvejen underprioriterede områder.
Vi er derfor mange, der vil holde øje med, at regeringens udspil ikke blot ender som varm luft. Der er brug for mere end flotte ambitioner og store løfter her før det næste folketingsvalg.
Kritiske ansatte risikerer fyring
Kjeld Johansen, Gudhjem
»Den brutale sandhed er, at ingen andre end desperate pårørende tilsyneladende vil kæmpe for børn, unge og voksne, der falder uden for normalområdet,« skriver Signe Løntoft i sin klumme »En enkeltsag« den 12. december. Men jo, der er adskillige både lærere, socialarbejdere og ledere, som gerne vil – men bare ikke tør.
Vakkelvorne og/eller partitro kommunalpolitikere og håndplukkede topembedsfolk – ofte uden nogen som helst erfaring fra undervisning, socialt arbejde eller ledelse nær ’gulvniveau’ – sørger for, at ingen af de ansatte for alvor tør sætte spørgsmålstegn ved for eksempel fornuften i at integrere børn med store vanskeligheder i en almindelig folkeskoleklasse. At stille relevante spørgsmål betragtes som kritik.
Den brutale sandhed er, at en kritisk medarbejder i det offentlige står nærmest kanten, når nogen skal skubbes ud. Så enkelt er det blevet i Danmark.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,16. december 2014,"Desværre måtte jeg hurtigt sande, at mine forventninger til uddannelsen havde været lidt for høje."
1673,/debat/2015/09/fattigt-borgerligt-vaas,Fattigt borgerligt vås,Daniel Ankarloo," »Kroner og øre er ikke det eneste saliggørende mål for fattige i Danmark,« siger social- og indenrigsminister Karen Ellemann (V) til Kristeligt Dagblad (15. september 2015).
Derfor er der ifølge regeringen slet ikke behov for en fattigdomsgrænse. Udmeldingen er den seneste i en hidsig debat om fattigdom i Danmark.
I lyset af den stigende indkomstulighed, der blandt andet er et resultat af forringelserne på dagpengeområdet og i kontanthjælpen, er en række debattører i den liberale lejr nemlig gået på barrikaderne. Ikke for at bekæmpe selve fattigdommen, men derimod selve dens definition.
Enhver form for relativ definition af fattigdom er »en hån mod dem, der lever i armod,« har Berlingskes Tom Jensen skrevet under overskriften »Fattig hvis de rige har det godt« (19. august 2010).
Det enkelte individ bliver jo ikke fattigere, bare fordi en anden bliver rigere, lyder argumentet. Fattigdom bør derfor ses i absolutte termer, eller allerhøjst som en fast grænse, som individet enten befinder sig over eller under.
Joakim B. Olsen sammenfatter den liberale tilgang:
»Men hvad så, når vi alle sammen er blevet 10, 100 eller 1.000 gange rigere, skal danskere, der har en indkomst under 50 procent af medianindkomsten, så også betragtes som fattige? (…) Det viser med al tydelighed, at relative fattigdomsgrænser er noget vås.« (Den korte avis, 27. juni 2013).
Og det lyder jo alt sammen meget godt, ikke? Problemet med de borgerlige argumenter for at droppe fattigdomsgrænsen og en relativ definition af fattigdom er bare, at den harmonerer ekstremt dårligt med en anden central del af deres økonomiske argumentation.
For er det ikke mærkeligt, at de samme liberale skribenter gentagne gang i løbet af de seneste fem til 10 år – og ikke mindst under finanskrisen – på en og samme tid har udbasuneret deres budskab om, at Danmark som land bliver fattigere? For med hvilken målestok kommer de til den konklusion?
Hænger ikke sammen
Kendsgerningen er, at den danske økonomi ifølge Verdensbanken i årene mellem 2002 og 2013 er vokset med 103 procent, målt i bruttonationalindkomst (BNI) pr. person.
I 2002 udgjorde BNI pr. person et beløb modsvarende 30.060 dollar, og i 2013 61.160 dollar per person. Og hvad med finanskrisen? Jo, mellem 2008 og 2013 steg BNI pr. person kun med 3,5 procent i Danmark.
Så hvad mener liberalisterne egentlig, når de siger, at Danmark bliver fattigere? Jo, de relaterer den danske økonomiske udvikling til eksempelvis Sverige. Og så kan man se, at Sverige med den samme målestok (BNI pr. person) er vokset med 117 procent i perioden 2002-2013 – og med hele 13 procent, hvis man fokuserer på perioden fra 2008 til 2013.
Altså hænger de borgerliges argumentation for at afskaffe fattigdomsgrænsen slet ikke sammen. For hvordan kan man på den ene side med bestemthed sige, at det er noget vås at hævde, at et individ bliver fattigere, bare fordi en andens indkomst stiger mere, mens man samtidig uden betænkeligheder påstår, at Danmark er ved at blive et fattigere land, fordi Sveriges indkomst stiger hurtigere?
Nemme at gemme væk
For at tjene deres egne politiske formål vil vores borgerlige liberalister altså selv frit kunne sammenligne Danmarks relative indkomst med andre landes i målestokken BNP.
Jeg hører dem i hvert fald ikke argumentere for, at vi skal afskaffe den måleenhed. For her gælder argumentet om, at »kroner og øre ikke er alene saliggørende« åbenbart ikke. Nej, her er det tale om ’konkurrenceevne’.
Og det er altså noget helt andet end fattiges vilkår. Her dropper vi bare den officielle målestok.
På den måde kan vi nemmere gemme den relativt fattige, der kan opdages ved, at man sammenligner hans ringe indkomst med alle andres, af vejen.
Der findes et ord for det, de borgerlige kommentatorer og politikere har gang i: hykleri.
Daniel Ankarloo er dr. phil. i økonomisk historie og lektor i socialpolitik ved Malmø Högskola




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",24.0,24. september 2015,En artikel pr. redaktion - sendt til jer hver søndag
5948,/debat/2013/12/sygeligt-normal-hva-saa,Sygeligt normal – og hva’ så?,Astrid Krag," 
	Jeg læste med stor interesse serien »Sygeligt normal« i Information for en måneds tid siden. Der var mange spændende input og vinkler på det, jeg mener, der er vor tids helt store debat: Hvordan man som menneske kan trives, også psykisk, i den moderne verden.

	En vigtig erkendelse, vi må gøre os, er, at samlebetegnelsen ’psykisk sygdom’ i virkeligheden ikke beskriver ret meget. Spændvidden er så stor, at det ville svare til at have en samlet betegnelse for så forskellige lidelser som en slem forkølelse og kræft. Samtidig er det vigtigt at fremhæve, at vi hele tiden får ny og bedre viden, der tvinger os til at se på de enkelte sygdomme og hele det mentale område med nye øjne.

	Ny viden byder os at gøre op med gamle opfattelser. Vi ved nu, at en svær og langvarig depression kan være ligeså ødelæggende for funktionsniveauet som skizofreni, hvis man ikke får den behandling, man har brug for. Og skizofreni er ikke nødvendigvis en kronisk lidelse, hvis man får hjælp i tide.

	Den nye viden er afgørende, for den giver os nye redskaber til at opspore risikogrupper og til at forebygge, behandle og rehabilitere. En mere detaljeret viden vil forhåbentlig betyde, at mennesker med psykiske diagnoser oplever mere forståelse fra både behandlingssystemet og fra familie, venner og kolleger.

	Bredt fokus

	Vores hjælp til psykisk sårbare medborgere skal handle om hele mennesket og hele livet. Derfor er jeg uenig i kritikken fra Anne Lindhardt, der i Informations serie problematiserede, at arbejdet i regeringens psykiatriudvalg har haft et meget bredt blik ved, at de sundhedsfaglige specialister i udvalget blev flankeret af brugerrepræsentanter, social-, beskæftigelses- og uddannelsesfolk.

	Det brede fokus var ganske tilsigtet fra regeringens side. Før udvalget gik i gang, havde vi nemlig ikke et samlet overblik over de indsatser – på tværs af skoler, jobcentre, bosteder og behandlingspsykiatrien – der findes i vores samfund for borgere med sindslidelser. Det har vi nu.

	Det samlede billede er vigtigt. Vi skal huske, at de samfundsmæssige rammer kan være udløsende for, om man bliver syg. Og rummeligheden på bl.a. arbejdsmarkedet og skolerne – dér hvor livet leves – er afgørende for, hvordan man lever med eller kommer sig ovenpå sin sygdom. Det brede blik er vigtigt for den enkeltes muligheder, men også for samfundets og lægevidenskabens forståelse af sygdomme. Ved at se på det hele menneske bliver vi i stand til at afkronificere nogle af de sygdomme, vi ellers tidligere betragtede som livslange følgesvende.

	Hvor er fagbevægelsen?

	I den sammenhæng mener jeg, at filosof Rasmus Johnsen i Information ramte hovedet på sømmet med sin pointe om individualiseringen af problemer, der tidligere blev løst kollektivt. Engang var det naturligt, at problemet med overarbejde eller dårligt arbejdsmiljø blev ordnet ved at gå til fagforeningerne. Men på et eller andet tidspunkt er det i stedet blevet et individuelt problem. Den kollektive strategi er blevet afløst af, at vi går til lægen og får en lægeattest, som vi så kan bruge til at trække en streg i sandet og sige stop over for arbejdsgiveren.

	Men når sindslidelser er den primære årsag til langtidssygemeldinger, hvorfor er kampen for et ordentligt psykisk arbejdsmiljø så ikke vor tids store emne for fagbevægelsen, sammen med kampen mod social dumping? Og hvorfor er arbejdsgiverne ikke langt mere optaget af, at deres medarbejdere ikke bliver syge af at passe deres arbejde?

	Langt flere danskere står uden for arbejdsmarkedet som følge af psykisk sygdom end nogen anden sygdom – det burde være en kollektiv kamp af de helt store for alle aktører i vores samfund at gøre noget ved det. Så hvorfor sker det ikke? Hvorfor står vi typisk tilbage med krav om individuelle og reaktive løsninger så som kravet om at udvide gruppen af tilskudsberettigede til psykolog? Var det ikke endnu bedre at forebygge strukturelt? Og hvordan kommer vi videre ud af det spor, regeringen har lagt med ligestilling af det fysiske og psykiske arbejdsmiljø i arbejdsmiljølovgivningen?

	Det er en diskussion, hvor vi har brug for flere konkrete bud. Og det kunne jo passende være i disse spalter, at landets filosoffer, sociologer, brugere, pårørende, sundhedsfaglige og andre med indsigt og udsyn dykkede videre ned i debatten om, hvad vores moderne samfund gør ved os som mennesker, og hvordan vi nyudvikler de kollektive strukturer, som er i skred. Den debat er vigtig.

Astrid Krag er forebyggelses- og sundhedsminister (SF)
",10.0,31. december 2013,"	Den nye viden er afgørende, for den giver os nye redskaber til at opspore risikogrupper og til at forebygge, behandle og rehabilitere. En mere detaljeret viden vil forhåbentlig betyde, at mennesker med psykiske diagnoser oplever mere forståelse fra både behandlingssystemet og fra familie, venner og kolleger."
1920,/debat/2015/08/sydamerika-kamp-korruptionen,Sydamerika i kamp mod korruptionen,Jens Lohmann," 12 års fængsel. Så hård var den seneste dom, en forbundsdommer i mandags afsagde i den hidtil største korruptionsskandale i Brasiliens historie, petrolão. Den tidligere chef for den statslige oliegigant Petrobras’ internationale afdeling, Néstor Cervero, blev dømt for korruption og hvidvask af penge i forbindelse med bestikkelse af flere politikere og private selskaber. Dommen åbner for nye udløbere i den politisk betændte milliardskandale. Blandt andet peger den på den konservative formand for Kongressens andetkammer og præsident Dilma Roussefs tidligere koalitionspartner, Eduardo Cunha.
Petrolão er den seneste i en lang række korruptionsskandaler i Brasilien. I 1992 blev den konservative præsident, Fernando Collor de Mello (der havde lovet at bekæmpe korruptionen) tvunget til at træde tilbage på grund af korruption. I 2005 truede en omfattende stemmekøbsskandale, kendt som mensalão, den populære præsident Luiz Inácio ’Lula’ da Silva. Hans nærmeste rådgiver, José Dirceu, blev dømt, Lula slap – og blev genvalgt i 2006.
Nu bliver Dirceu så efterforsket for sin mulige rolle i petrolão, som begyndte i 2006 – og Lula for sin mulige rolle i mensalão.
Udviklingen og de omfattende protester med flere hundrede tusind på gaden i omrking 200 byer i søndags får nu højrefløjen til at vejre morgenluft. Den vil have præsident Dilma Rousseff stillet for en rigsret. Lykkes det, vil det dog næppe løse noget. Dels er højrefløjen mindst lige så fedtet ind i korruption som regeringen, dels vil det næppe løse den økonomiske krise Brasilien befinder sig i med udsigt til negativt vækst i år.
Ikke kun i Brasilien
Udviklingen i Brasilien er dramatisk, men langt fra enestående i Latinamerika. Korruption, magtmisbrug og protester er normen snarere end undtagelsen. I Guatemala – et af kontinentets mest voldsplagede lande – er folk i over tre måneder gået på gaden hver lørdag for at kræve stop for korruption, magtmisbrug, vold og straffrihed. Det første resultat kom den 8. maj efter den første store demonstration, da vicepræsident Roxana Baldetti måtte træde tilbage, sigtet for tilegnelse af offentlige midler. Nu kræver demonstranterne præsident Otto Pérez Molinas afgang.
I nabolandet Honduras, som har verdens næsthøjeste mordrate, og hvor medier og journalister dagligt forfølges, er tusinder af især unge gået på gaden hver fredag de seneste to måneder i protest mod korruption, overgreb og straffrihed.
I Mexico er regeringen stærkt presset af utallige protester mod vold, forsvindinger, systematisk korruption, magtmisbrug og straffrihed.
I den anden ende af kontinentet i Chile, der ellers har ry som et af Latinamerikas mindst korrupte lande, har præsident Michele Bachelet og hendes regering fået en plet, som er svær at vaske af . Efter afsløringen først på året af, at hendes søn havde brugt insider-viden til at spekulere i jord, er tilliden til hende styrtdykket.
I Panama bliver tidligere præsident Ricardo Martinelli, der afsluttede sin embedsperiode for ti måneder siden, nu efterforsket for sin mulige medvirken i en sag om returkommission i forbindelse med nødhjælp til udsatte lokalsamfund og store anlægsarbejder.
Korruptionens kultur
Mange politikere vinder valg på løfter om bekæmpelse af korruption, hvorefter de tager en luns af kagen. Sådan har det været i generationer. De fleste har resigneret, især hvis regeringerne har kunnet fremvise økonomiske og sociale fremskridt.
De høje priser på energi, råvarer og fødevarer de seneste par årtier har betydet en stor økonomisk vækst i det meste af Latinamerika. Det har betydet en større kage at dele. Korruptionen er vokset kvantitativt samtidig med, at der har været midler til at bekæmpe fattigdom og forbedre sundhedsvæsen, uddannelse og infrastruktur.
Men nu er det slut. De høje årlige væksttal er i bedste fald reduceret til et par procent. Brasilien har måttet nedskrive forventningerne til under nul procent i år, og for 2016 ned til minus to procent. Det mærkes mange steder og er med til at øge utilfredsheden, ikke mindst når regeringerne skærer i sundhed, uddannelse og sociale ydelser, samtidig med at grådige politikere rager til sig. Korruption og økonomisk nedtur er en brandfarlig cocktail.
Magten griber til vold
Volden ligger ikke langt væk – både den vold, der udspringer af den sociale og politiske utilfredshed, og den vold, magthaverne griber til for at bevare kontrollen. Det har de har gjort i generationer. Ofte i samarbejde med den organiserede kriminalitet, som i dag i domineres af narkokartellerne.
Dette er tydeligst i Mexico, hvor kartellerne har direkte og indirekte kontrol med op mod halvdelen af det offentlige, især på lokalt og regionalt niveau. Politi og militær er gennemkorrupte og synes nogle steder helt uden for statens kontrol.
Selv om utilfredsheden med korruptionen – og den ulighed, diskrimination, vold og straffrihed, der knytter sig til den – er voksende, er den svær at få bugt med. Generationer med korruption har lært latinamerikanerne en slags ’sund fornuft’, der gør korruptionen til en integreret del af deres adfærd, gør korruptionen til en del af dagligkulturen, som bl.a. indebærer, at mange ser det som en selvfølge, at den, der har en stilling eller et hverv, er forpligtet til at hjælpe slægtninge og venner. Folk ønsker ikke at være korrupte, men det er uundgåeligt i det meste af Latinamerika. Demonstrationerne viser, at nok er nok.
Jens Lohmann er journalist med speciale i Latinamerika og har bl.a. skrevet ’Noget for noget. En håndbog om korruption’ (2005)
",0.0,21. august 2015,"Udviklingen og de omfattende protester med flere hundrede tusind på gaden i omrking 200 byer i søndags får nu højrefløjen til at vejre morgenluft. Den vil have præsident Dilma Rousseff stillet for en rigsret. Lykkes det, vil det dog næppe løse noget. Dels er højrefløjen mindst lige så fedtet ind i korruption som regeringen, dels vil det næppe løse den økonomiske krise Brasilien befinder sig i med udsigt til negativt vækst i år."
1605,/debat/leder/2015/10/syg-kultur,Syg kultur,Kristian Villesen," I går måtte justitsminister Søren Pind (V) nedsætte en kommission, som skal klarlægge politiets adfærd under det kinesiske præsidentbesøg i 2012 og politiets efterfølgende håndtering af sagen. Sagsforløbet frem til gårsdagens opsigtsvækkende nyhed har med ministerens ord været særdeles uklart.
Det må man give ham ret i. Kort fortalt sagde Københavns Politi til både Folketinget og offentligheden, at man ikke gik efter demonstranter med flag. Det var løgn. Det viste lydfilerne, som blev afspillet i landsretten – filer, som politiet i første omgang afviste at udlevere.
Og i går kom det så frem, at der ovenikøbet lå en ’operationsbefaling’ om, at demonstranter med tibetanske flag ikke skulle kunne ses af den kinesiske præsident. En oplysning, som politiet hverken har delt med byretten, landsretten eller Folketingets Retsudvalg.
Sagen er kun én blandt mange sager om løgn og fortielser fra politiets side i de seneste år. Der var sagen fra Brorsons Kirke, hvor politiet påstod, at de ikke havde videofilmet urolighederne, selv om de havde. Der var COP15-sagen, hvor politiet ikke kunne identificere de betjente, som fejlagtigt frihedsberøvede en flyttemand.
Der var sagen om en ung grønlænder, som døde på Amagerbro Station. Her sagde politiet, at man ikke havde spurgt, om han var grønlænder, da en kvinde ringede om hjælp, men det havde man, kunne man høre på båndoptagelserne. Og så sent som i sidste uge påstod politiet i strid med sandheden, at man ikke havde brugt magt over for flygtningene på den sønderjyske motorvej.
Flere eksperter mener, at sagerne er udtryk for en syg kultur hos politiet. Som forsvarsadvokat og ekstern lektor i jura på Aarhus Universitet, Peter Secher Schmidt, siger: »Der er en særlig kultur i politiet. En kultur, hvor man altid har ret og altid ved bedst.«
Andre mener, at vi i disse år blot oplever en ophobning af uheldige enkeltsager med Tibet-sagen som den mest uheldige. Men sagerne viser, at der under alle omstændigheder er brug for selvransagelse hos det danske politi. Politiet har beføjelser til at udøve magt.
Derfor er vi ganske enkelt nødt til at kunne stole på, at politiet fortæller sandheden og lægger alt frem. Også selv om det kan stille deres kolleger i et dårligt lys. Forhåbentlig kan Tibet-kommissionen blive den øjenåbner, som politiet tydeligvis har brug for.
",11.0,3. oktober 2015,"Flere eksperter mener, at sagerne er udtryk for en syg kultur hos politiet. Som forsvarsadvokat og ekstern lektor i jura på Aarhus Universitet, Peter Secher Schmidt, siger: »Der er en særlig kultur i politiet. En kultur, hvor man altid har ret og altid ved bedst.«"
9470,/debat/2012/07/paedagogisk-foraar-forvandlet-syltesaeson,Pædagogisk forår forvandlet til syltesæson,Kirsten Løth og Jan Hoby," Forsommerens debat om vuggestuer og kritikken af den pædagogiske faglighed har nu nået samme lavpunkt som sidste års debat om hippiepædagogik. Vi har fået de sædvanlige markeringer fra fagforbund, forskere og menige pædagoger. Fælles for dem var debatten om, hvorvidt dårlige normeringer er ondets rod.
Det synes, som om diskussionen om pædagogers faglighed er fri for værdier, politik og ideologier, og at kvaliteten af landets daginstitutioner kun er et spørgsmål om antallet af pædagoger pr. barn. Men debatten om pædagogers faglighed er ladet med værdier og dermed også politik, bagvedliggende ideologier og menneskesyn.
Det, der kunne have været et pædagogisk forår, er lynhurtigt blevet syltesæson, fordi hverken fagtop, forskere eller fagfolk vover at tage fat om nældens rod: At daginstitutioner er reduceret til virksomheder, der producerer serviceydelser. Institutionernes almene dannelsesopgave er blevet fortrængt af en kompetencedagsorden, hvor det eneste mål er, at børnene dannes som fremtidig arbejdskraft.
Tyrkertro på ’best practice’
Et udtryk for virksomhedstænkningen i det pædagogiske er troen på best practice og ’metoder, der virker’. Pædagogiske læreplaner, sprogtest og andre social-tekniske redskaber er ikke-pædagogiske, inhumane midler til at nå målet. Som en sprøjtegift er de spredt ud over det pædagogiske landskab og er nu sivet så langt ned i grundvandet, at pædagogerne selv er begyndt at reproducere dem. Resultatet er en langsom udryddelse af børn og unges mulighed for at udvikle deres fulde potentiale.
Situationen bliver ikke bedre af, at børne- og ungdomsministeren og Danmarks Evalueringsinstitut påstår, at pædagogiske læreplaner har højnet pædagogers faglighed. Læreplanerne blev sat i verden ud fra en global politisk drøm om standardisering af uddannelsessystemet fra vugge til grav. Da man ved evalueringen af dem ikke kunne dokumentere en effekt hos børnene, konkluderede man i stedet, at de havde haft en positiv effekt på pædagogernes faglighed. De var begyndt at arbejde systematisk, struktureret, kritisk og refleksivt. Men gjorde pædagogerne ikke det før de pædagogiske læreplaner?
Sandheden er, at pædagogiske planer og test har umyndiggjort pædagoger og udgrænset den kritiske pædagogik. Det er ikke længere nødvendigt at forholde sig kritisk og refleksivt til egen praksis. Vi laver bare en test. Daginstitutioner er med læreplaner og sprogtest reduceret til væksthuse for tilpasning i stedet for dannelse til livsduelighed
Fagchauvinisme
Den systematiske umyndiggørelse har drevet fagbevægelsen ud på en misforstået jagt på status. Man gjorde sig utopiske forhåbninger om, at man kunne generobre autonomien ved at anlægge en særlig strategi: professionsstrategi. Man skævede benovet til lærerne, som nærmest har monopol på folkeskolen. Målet blev at fjerne de uuddannede på det pædagogiske område. Mantraet blev ’pædagoger i alle stillinger’. Men lad os stille et forsigtigt retorisk spørgsmål: Har et ansættelsesmonopol gavnet børnene i folkeskolen?
Professionsstrategien sparker nedad. Men værst af alt fjerner den fokus fra pædagogers samfundsmæssige opgave. Omdrejningspunktet bliver pædagogerne selv i stedet for børnene og samfundsperspektivet.
Strategien har som grundpræmis, at den pædagogiske faglighed konstitueres i uddannelsen. Men uddannelsen er så discountagtig, at det står med store bogstaver i den seneste evaluering. Der er for lidt, for dårlig og forkert undervisning.
Vil man fra politisk hold løfte uddannelsen, skal man finde de samme visioner frem, som man havde forud for uddannelsesreformen i 1992. Intentionen dengang var, at der skulle være tid til eksperimenter. I dag sker udviklingen af uddannelsen udelukkende gennem evaluering af den forudgående. Resultatet er en stillestående og reaktiv uddannelsesudvikling, der ikke giver rum for nytænkning.
Et pædagogisk forår
Det er ikke tid for beskyldninger om ideologiske korstog eller positivistiske hverdagshistorier, om hvor nærværende vi pædagoger er på trods af rammerne. Det er tid til et opgør med forestillingen om daginstitutioner som små virksomheder, der producerer standardiserede serviceydelser. Der er brug for et pædagogisk forår. Vejen frem er det, den unge Marx kaldte »den hensynsløse kritik af alting eksisterende«. Der mere end nogensinde brug for, at skole- og daginstitutionspædagogikken stiller sig på skuldrene af den reformpædagogiske tradition og afviser tidens politiske masseproduktion af tilpasning.
 
Kirsten Løth er børnehavepædagog. Jan Hoby er næstformand i Landsforeningen for Socialpædagoger
",14.0,30. juli 2012,Tyrkertro på ’best practice’
5657,/debat/2014/02/laederindsvoebte-kvindestereotyper-komplekse-maend,Læderindsvøbte kvindestereotyper og komplekse mænd,Katrine Hornstrup Yde," 
	Feminismen har på godt og ondt vokseværk i tidens blockbusters og tv-serier. Man kan ikke sparke sig frem på Netflix, HBO og DR for hårdtslående, kvindelige rollemodeller i bærende hovedroller. På amerikansk Netflix er det en genre. Strong female lead, hedder den. Det indikerer, at stærke kvindelige hovedroller stadig er undtagelsen fremfor reglen. Men de er der, og de vokser i styrke og antal.

	Den lædersvøbte mesterskytte Katniss Everden fra filmserien The Hunger Games er den mest billetindtjenende heltinde nogensinde. Forbrydelsens akavede vicekriminalkommissær Sarah Lund og Broens sociopatiske kriminalkommissær Saga Norén er der. Borgens hjemmelivspressede toppolitiker Birgitte Nyborg og det dominerende moderspøgelse Veronika Grønnegaard fra Arvingerne (svæv)er der. Den bipolare CIA-agent Carrie Mathison i Homeland er der, og den sexet-feministiske detektiv Stella Gibson fra Netflix’ anbefalelsesværdige miniserie The Fall er der.

	De er der. De er altid pissegode til deres traditionelt mandsdominerede job. Derhjemme, og under den stålhårde overflade, går det til gengæld altid sådan bob bob. Nogen gange bider sidstnævnte det første i røven. Mathisons mani gør hende uligevægtig i andre professionelles øjne. Nyborgs deprimerede datter gør hende til en dårlig politikermor i mediernes øjne. De er der, professionelle og privatlivsjagede.

	Men er kvinderne der også? Som andet end power-feministiske ikoner? Tidens strong female lead gør demonstrativt op med billedet af domesticerede kvinder med et fast, moderligt greb om familien. Og måske er netop denne selvbekræftende manifestation af nye styrkeforhold også symptom på noget, der endnu ikke har frigjort sig fra det skematiske. For det er ikke voldsomme variationer over den topprofessionelle, seksuelt udfarende og emotionelt tilknappede, privatlivsudfordrede kvinde, vi møder. Norén, Mathison, Nyborg og Lund spiller samme (køns)rolle.

	Vil man se populærkulturens mest progressive feministiske karakterer, skal man snarere se til mændene.

	Her har vi Hannahs totalt underlige og dedikerede kæreste Adam fra HBO’s kultserie Girls. Adam pisser i seriens begyndelse – også bogstaveligt talt – på Hannah. Pludselig står han med der med tissedrengen fremme i badet, storgrinende og ydmyger med voldtægtsforbryderens intimidering. Han kalder hende »lille luder« i sengen og behandler hendes hjerte som »abekød,« siger hun. Han er måske også sexafhængig, det vil han ikke afvise, han overtræder i hvert fald igen og igen hendes og andres grænse mellem perverteret rollespil og reel ydmygelse.

	Det reelt progressive i Girls er, at Adam ikke blot kommer til at repræsentere den mand, som Hannah bør forlade. Han bliver også en slags charmerende både mørk og god figur, man kan finde sammen med og ind til. Og det er ikke fordi han følger en sund udviklingshistorie fra seriens første sæson. Da han i seriens anden sæson får en anden sød kæreste, der vil have blide samlejer med øjenkontakt, kender vi ham godt nok til at vide, at han ikke kan underordne sig. At det er bedre at finde tilbage til Hannah, der er ligeså knastet et væsen som han.

	En ligeså stærk mandlig figur er den følsomme bagersvend, Peeta, fra The Hunger Games. Når heltinde Katniss desperat råber efter Peeta i det sadistiske realityshow, som de forsøger at overleve i, så er det aldrig for at få hjælp, men fordi hun er i gang med at redde ham. Til gengæld har han følelsesmæssig indsigt, empati og sågår en kærlighed til farver, som Katniss ikke har. Pee-ta er i filmene ikke iscenesat som en komisk eller problematisk afvigelse fra den typiske actionfilmhelt. Og det er sgu nyere end heltindens egen bad ass-hed.

	Så lad os kigge på mændene, ikke dem, der står som modpol til populærkulturens kønsskematik, ikke den efterhånden tyndslidte figur, ’tabermanden,’ der på komisk eller tragisk vis er offer for kvindernes professionelle og seksuelle dominans til stort tab for dem selv og deres frustrerede, feminine modstykker. Lad os se på de mænd, der får lov til at falde uden for kategori, dem, der hverken er helte eller antihelte. De, traditionelt set, perverse eller helt uduelige, komplekse og ikke-afgørlige mænd. Det er den slags underligt menneskelige figurer, som populærkulturens mest kønsprogressivt vokser hen imod.

Katrine Hornstrup Yde er filmanmelder og kulturskribent.

Klummen i morgen: Eini Carina Grønvold
",0.0,13. februar 2014,"	Det reelt progressive i Girls er, at Adam ikke blot kommer til at repræsentere den mand, som Hannah bør forlade. Han bliver også en slags charmerende både mørk og god figur, man kan finde sammen med og ind til. Og det er ikke fordi han følger en sund udviklingshistorie fra seriens første sæson. Da han i seriens anden sæson får en anden sød kæreste, der vil have blide samlejer med øjenkontakt, kender vi ham godt nok til at vide, at han ikke kan underordne sig. At det er bedre at finde tilbage til Hannah, der er ligeså knastet et væsen som han."
164,/debat/2016/05/folk-19,FOLK ,Lise Richter," Lederskribent
Først mente Berlingskes lederskribent, at kvinder frem for at bruge 25.000 kr. på en taske skulle tage på sommerkursus på Harvard, hvis de vil til tops i erhvervslivet. Det har Berlingske nu aldrig ment – udover for en uges tid siden.
Flottenheimer
Efter tæv for taskelederen har skribenten overvejet, hvordan han kan udtrykke sig klarere. Det var en lidt for flot måde at formulere det på, skriver de. Hvis man skal udtrykke sig klart, så var det vel mest nedladende og dumt.
Nytænker
Øremærket barsel til mænd løser ikke ligestillingsproblemet, mener Berlingske i samme leder. Det gør en sænket topskat til gengæld, fordi familier så har råd til hjælp i hjemmet. Sand nytænkning fra højtlønnet mandlig leder.
Harvardkursist
Berlingskes lederskribent kunne også godt trænge til et Harvard-kursus, f.eks. det her i sommerens program: Kønsulighed og kvinder på arbejdspladsen. Det er jo ikke godt for business at miste alt for mange kvindelige læsere og ansatte. 
",0.0,27. maj 2016,"Øremærket barsel til mænd løser ikke ligestillingsproblemet, mener Berlingske i samme leder. Det gør en sænket topskat til gengæld, fordi familier så har råd til hjælp i hjemmet. Sand nytænkning fra højtlønnet mandlig leder."
2901,/debat/2015/03/laeserbreve-6,Læserbreve,Informations Debatredaktion," Vi kan ikke huse flere flygtninge
Ninna Hedeager Olsen og Jens Kjær Christensen, medlemmer af Beskæftigelses- og Integrationsudvalget i København for Enhedslisten
København har altid været en by, hvor flygtninge har fundet ly, og sådan skal det også være i fremtiden. Alligevel siger vi nej til de radikales forslag om at flytte flygtninge fra provinsen til København.
Det store problem i København lige nu er boligmanglen. De få ledige lejligheder i byen koster en formue, mens huse andre steder i landet står tomme og er klar til, at flygtninge kan flytte ind. I denne situation er det tosset, at København skal ud og skaffe boliger til ekstrem overpris.
De radikales forslag om at flytte omkring 100-200 flygtninge fra provinsen til København er et slag i luften, der ikke hjælper nogen.
I stedet foreslår Enhedslisten, at vi bruger vores ressourcer på at hjælpe de flygtninge, der har særlige behov på grund af tortur eller andre skader, og som bedst behandles på eksempelvis Rigshospitalet eller torturcentret DIGNITY i København. Her har vi mulighed for at gøre en konkret forskel til gavn for de mennesker, der flygter til Danmark.
Eleverne skal oppe sig
Simon Hampe, lokalformand, Dansk Folkepartis Ungdom, Østsjælland
Vi skulle have den generation, hvor de fleste får sig en ungdomsuddannelse. ’Den bedst uddannede generation nogen sinde’ lød det fra regeringen. Man ønskede et prestigeprojekt, men er endt med noget, der ligner endnu et mislykket EU-projekt.
Man forventer, at kun 83,9 procent af de nuværende 9.klasses elever får gennemført en ungdomsuddannelse efter folkeskolen. Årsagen er ikke kun at finde i regeringens uduelighed, men også i lærernes faglighed og forældrenes ansvarlighed. Vi skal selvfølgelig se tingene i et bredere perspektiv, men vi skal især se på elevernes vilje og lyst til at gøre en ekstra indsats.
Vi skal havde respekten tilbage i folkeskolen, niveauopdeling i undervisningen, og vi skal turde stille krav til elevernes karakterer. Vi skal sætte fokus på, at eleverne selv skal yde. De skal ikke bare regne med, at de får en uddannelse smidt i hovedet.
Hvor nogle mener, vi skal holde hånden over eleverne, mener jeg, at vi skal sætte grænser. Vi skal sige: Hvis du ikke yder en indsats, når du ikke dine mål. Derfor skal vi indføre karakterkrav på 06 for gymnasieeleverne. Ligesom vi hævede kravet til erhvervsuddannelserne.
Generationens niveau skal hæves ved hjælp af den enkeltes egen motivation, det skal ikke pålægges af samfundet. Krævementaliteten skal væk, og folk må selv yde den indsats, de mener, deres liv er værd. Det er ikke retfærdig, at andre skal yde for dem.
Afskaf byturs-SU’en
Emilie Serina Pil Rasmussen, Venstres Ungdom Middelfart
Lars Løkkes (V) forslag om at fjerne SU’en fra de hjemmeboende har mødt megen modstand og stor kritik.
I dag er systemet sådan, at hjemmeboende studerende får SU til trods for, at de ingen udgifter har. SU’en bliver kaldt cafe-penge eller øl-penge. Hjemmeboende studerende er forkælede og bliver i den grad belønnet af staten for at tage en uddannelse uden udgifter.
At tage SU’en fra hjemmeboende studerende på ungdomsuddannelserne vil være det samme, som at tage en enkelt bytur fra dem. Det er altså ikke jordens undergang for de kære studerende.
Afskaf derfor SU’en for de hjemmeboende studerende, de behøver ikke mere forkælelse. Pengene er bedre brugt andre steder.
Jurisdiktion skal afklares
Johan Munk Wolfhagen, London
Den 17. marts skriver professor Jens Elo Rytter i artiklen »Er det særlig problematisk at overvåge lige netop danskere«, at en del nok kunne tale for at overvågede personer, der opholder sig i udlandet, vil være under dansk jurisdiktion under den Europæiske Menneskerettighedskonvention. Men det er der faktisk en del, der taler imod.
Retspraksissen i Strasbourg omkring jurisdiktion har ændret sig de sidste 50 år og er stadig problematisk på både et principielt og praktisk plan.
Der hersker stadig usikkerhed, når det ikke er territoriel jurisdiktion, der bliver udøvet, som Jens Elo Rytter påpeger.
Her er der to muligheder: Udøves der fysisk kontrol og myndighed over en person, er den påvirkedes rettigheder statens ansvar. Men sagerne ved domstolen viser, at kun sager om bortførelse og tilfangetagelse er dækket.
Der er jurisdiktion over en person, hvis staten udøver en ‘offentlig myndighed’ – som ellers ville være udøvet af den territorielle stat – der påvirker personens rettigheder. Her er eksemplet koalitionen, der udøvede en offentlig myndighed i Irak, da de blev bedt om at stå for sikkerheden i Basra.
Under begge muligheder er det usikkert, hvorvidt dansk efterretningsmyndighed skulle være dækket. Men lad os håbe det bliver afklaret.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,24. marts 2015,"I dag er systemet sådan, at hjemmeboende studerende får SU til trods for, at de ingen udgifter har. SU’en bliver kaldt cafe-penge eller øl-penge. Hjemmeboende studerende er forkælede og bliver i den grad belønnet af staten for at tage en uddannelse uden udgifter."
10329,/debat/2012/03/tortur-opgoer-demokratiets-arvegods,Tortur er et opgør med demokratiets arvegods,Rens van Munster," Meget er blevet sagt i medierne om Villy Søvndals politiske slingrekurs i spørgsmålet om, hvorvidt Danmark skal bruge oplysninger, der er indhentet ved hjælp af tortur. Politiske kommentatorer har stået i kø med anklager om dårligt spin og forfejlet kommunikation. Men tortur er for vigtigt et spørgsmål til kun at blive behandlet under overskriften ’politisk kommunikation’. For selv om den vinkel kan gøre os klogere på det politiske spil og politikernes (manglende) strategiske fornemmelser, kan en for ensidig fokus på politisk kommunikation betyde, at vi glemmer substansen bag spinfacaden.
Det gælder især i spørgsmålet om tortur – en praksis, der strider voldsomt mod de liberale og demokratiske værdier, vores samfund bygger på. Forbuddet mod tortur har derfor længe haft en absolut karakter. Tortur, som associeres med autoritære regimer og diktaturer, er en praksis, der går direkte imod universelle menneskerettigheder og individets ret til at være fri fra overgreb.
I dag er opfattelsen af tortur imidlertid under forandring. Tortur gradbøjes, og spørgsmålet om, hvorvidt det er en acceptabel praksis, besvares i stigende grad med en betinget ’ja’. For selv om Søvndal fastholder, at tortur skal bekæmpes, fordi det er i konflikt med danske værdier, vil regeringen alligevel benytte sig af informationer, som er fremskaffet ved hjælp af tortur. Som den danske statsminister, Helle Thorning-Schmidt, udtalte for nylig: »Der skal ikke herske tvivl om, at vores førsteprioritet er at beskytte danske borgere.«
Men hvorfor diskuterer liberale demokratier – fra Danmark til USA – overhovedet, om tortur er legitimt? Årsagen skal findes i fremvæksten af en ny sikkerhedskultur i den vestlige verden – en kultur, der ikke kun muliggør tortur som et sikkerhedspolitisk instrument, men også legitimerer andre praksisser, der strider mod retssamfundets grundlag. Søvndals skiftende udmeldinger skal først og fremmest ses i dette lys.
Glidebane
Heldigvis har ikke alle journalister valgt kun at fokusere på spinvinklen. Som en artikel i Kristeligt Dagblad med rette peger på, viser udenrigsministerens selvirettesættelse i højeste grad, at han er havnet i et klassisk etisk dilemma. For er det i orden, spørger artiklen, »at skade en person eller ligefrem slå personen ihjel, hvis det kan redde tusindvis af liv?« Spørgsmålet refererer til en nødvendighedslogik, der tillader – måske endda påbyder – at torturoplysninger kun må (og skal) bruges, hvis det kan redde menneskeliv.
Selv om det måske lyder plausibelt, er logikken problematisk. For det første er det almen kendt, at tortur generelt ikke fører til brugbare oplysninger, fordi informationer, der er fremkommet under tvang, oftest er upålidelige. Gode efterretninger stammer netop fra evnen til at skabe et tillidsfuld forhold til den person, man gerne vil have information fra.
For det andet ved man ofte ikke på forhånd, hvor meget en person ved. Og det er netop den usikkerhed, som kan medføre, at mange unødvendigt vil blive udsat for tortur. Man kan altså vende logikken på hovedet og spørge, hvor mange må torteres for at redde et enkelt liv?
Ved ikke fuldstændigt at tage afstand fra tortur, sådan som bl.a. Amnesty International og Rehabiliterings- og Forskningscentret for Torturofre ønsker, risikerer man at rutsje ned af en moralsk glidebane. For hvor mange menneskeliv skal der egentlig være på spil, for at det er i orden at anvende oplysninger, der er skaffet via tortur? Er det 100.000, 10.000, 10 eller et?
Nødvendighedslogikken har en indbygget risiko for, at grænsen langsomt justeres nedad, når man først har åbnet for muligheden for at bruge torturoplysninger.
Thorning-Schmidts kommentar om, at oplysningerne ikke kun vil blive brugt for at redde menneskeliv, men også for at beskytte danske bygninger, er tankevækkende i den sammenhæng.
Moralsk forfald
Brugen af oplysninger fremskaffet via tortur kan altså være med til at legitimere tortur som praksis. Konservativ retsordfører Tom Behnke har allerede taget næste skridt i normaliseringen af det helt exceptionelle. Han foreslår nemlig, at Danmark ikke kun skal benytte informationer indhentet via tortur, men at dansk politi også selv bør kunne bruge tortur i ekstreme tilfælde.
Synspunktet er i strid med regeringens politik, men logikken er den samme. For hvorfor skulle man ikke også anvende tortur herhjemme, hvis det kan redde mange menneskeliv?
Pointen er, at et moralsk dilemma netop er et dilemma. Det er og burde forblive et svært og tragisk valg, der kun meningsfuldt kan afgøres i en konkret situation.
Der findes (heldigvis) ikke nogen objektiv grænse for, hvornår tortur kan retfærdiggøres. Men ved at acceptere på forhånd, at tortur i nogle tilfælde kan være legitimt, og derfor måske også bør reguleres juridisk, opløser man det moralske dilemma til fordel for en normalisering af ekstrem vold.
Det er sket i f.eks. USA, hvor den forhenværende regering tillod tortur som en accepteret afhøringsmetode i krigen mod terror. Verden over er Guantanamo, Abu Ghraib og fangeflyvninger blevet symboler på det moralske forfald, et samfund undergår, når det forvandler det ekstreme til en ’standard operating procedure’.
Ny sikkerhedskultur
En etisk diskussion udtømmer ikke spørgsmålet om tortur. Tortur er også et politisk problem, der skal ses inden for rammerne af et større sikkerhedspolitisk skifte efter terrorangrebene mod World Trade Center i New York og mod Pentagon i 2001.
Efter disse angreb har der i den vestlige verden hersket en opfattelse af terrorisme som en tikkende bombe. Mange kan sikkert genkende scenariet fra tv-serien 24 timer, hvor helten, special agent Jack Bauer, har 24 timer til at forhindre et terrorangreb. Scenariet tilsiger, at politikere skal gøre alt for at forhindre det værst tænkelige.
Frygten for det værst tænkelige har skabt en ny sikkerhedskultur, hvor tortur kun er et blandt mange tiltag for at tage et terroristisk angreb tidligt i opløbet.
Selv om konsekvenserne af forestillingen om den tikkende bombe måske finder sit mest arketypiske udtryk i tortur, medfører forebyggelseskulturen også en række andre sikkerhedspolitiske praksisser, der udfordrer vores retssamfund. Blandt dem kan nævnes forebyggende angreb (som vi har set ved Irak krigen), extrajudicial killing (statsautoriserede drab uden forudgående rettergang), tilbageholdelser i centre som Guantánamo, finansiel sortlistning samt andre målrettede former for risikomanagement.
Fælles for tiltagene er, at de legitimerer sikkerhedspolitisk handling, uden at de mistænktes skyld er slået fast juridisk. Retslige ideer om bevisførelse, skyld og proportionalitet kastes over bord.
Hvis torturdiskussionen får os til at tænke på 24 timer, beskrives den nye sikkerhedskultur bedst i filmen Minority Report, hvor medarbejderne fra pre-crime department kan forudsige – og dermed forhindre – kriminalitet, inden det finder sted.
Hvis det umiddelbart lyder som en god idé, er det vigtigt at forstå, at det har store omkostninger for det enkelte individ, der tilbageholdes, udsættes for tortur eller måske endda dræbes for noget, han eller hun ikke har gjort endnu – og måske aldrig ville have gjort. Det har også omkostninger for hele retssamfundet, fordi scenariet om den tikkende bombe tilsidesætter det centrale retsprincip om, at man er uskyldig indtil det modsatte er bevidst.
Tortur bør derfor forstås som et udtryk for en ny sikkerhedskultur i den vestlige verden, som ikke alene har konsekvenser for terrorister, som vi ved, er i besiddelse af oplysninger om mulige angreb. Ved at underminere den liberale demokrati, påvirker den nye sikkerhedskultur os alle sammen.
 
 
Rens van Munster er seniorforsker i forsvar og sikkerhed ved Dansk Institut for Internationale Studier




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",50.0,20. marts 2012,"For det andet ved man ofte ikke på forhånd, hvor meget en person ved. Og det er netop den usikkerhed, som kan medføre, at mange unødvendigt vil blive udsat for tortur. Man kan altså vende logikken på hovedet og spørge, hvor mange må torteres for at redde et enkelt liv?"
11716,/debat/leder/2011/08/rette-aegtefolk,Rette ægtefolk,David Rehling," Fy, fy, skamme. Den københavnske borgerrepræsentant Lars Aslan Rasmussen (S) er blevet kaldt til orden. Hans forseelse er, at han som kommunal giftefoged erklærer to netop sammensvejsede af samme køn for »ægtefolk«. Og det må han ikke. For derved overtræder han Justitsministeriets cirkulære om indgåelse af ægteskab.
Dette cirkulære foreskriver nemlig nøjagtigt, hvad en giftefoged må sige under sin embedshandling.
Alvorsfuldt hedder det i cirkulærets § 13:
»Under indgåelse af registreret partnerskab spørger den, der forestår indgåelse efter at have fastslået parternes identitet: 'Da De over for mig har oplyst, at De ønsker at indgå registreret partnerskab med hinanden, spørger jeg, om De AA (part 1's fulde navn) vil indgå registreret partnerskab med BB (part 2's fulde navn)?' Når part 1 har svaret ja, spørges part 2: 'På samme måde spørger jeg Dem BB (part 2's fulde navn) om De vil indgå registreret partnerskab med AA (part 1's fulde navn?) Når part 2 har svaret ja, udtaler den, der forestår indgåelsen: 'Efter at De nu har erklæret at ville indgå registreret partnerskab med hinanden, forkynder jeg dem herved at være registrerede partnere.'«
Den brøde, som Lars Aslan Rasmussen begår, er, at han forkynder de registrerede »herved at være ægtefolk« en formulering, som han henter fra vielsesritualet for heteroseksuelle. Han oplyser, at han forinden sit cirkulærebrud sikrer sig de registreredes indforståelse.
Og man må medgive, at det med at forkynde nogen »herved at være registrerede partnere« snarere lyder, som om de netop har oprettet et revisionsfirma sammen. Eller noget andet gustent.
Det er embedsfolk i den kommunale forvaltning, der har truet Aslan Rasmussen med, at hans varmere sprogbrug kan få Justitsministeriet til at fratage ham bestallingen som giftefoged. Her vil denne avis for en gangs skyld gerne tro noget pænt om Justitsministeriet. Så småligt kan ministeriet umuligt være. 
",5.0,9. august 2011,"»Under indgåelse af registreret partnerskab spørger den, der forestår indgåelse efter at have fastslået parternes identitet: 'Da De over for mig har oplyst, at De ønsker at indgå registreret partnerskab med hinanden, spørger jeg, om De AA (part 1's fulde navn) vil indgå registreret partnerskab med BB (part 2's fulde navn)?' Når part 1 har svaret ja, spørges part 2: 'På samme måde spørger jeg Dem BB (part 2's fulde navn) om De vil indgå registreret partnerskab med AA (part 1's fulde navn?) Når part 2 har svaret ja, udtaler den, der forestår indgåelsen: 'Efter at De nu har erklæret at ville indgå registreret partnerskab med hinanden, forkynder jeg dem herved at være registrerede partnere.'«"
5996,/debat/2013/12/ukraines-opposition-brug-hjaelpende-haand,Ukraines opposition har brug for en hjælpende hånd,Johannes Wamberg Andersen," 
	Formationer af tusindvis af politisoldater med skjolde rykkede fra alle sider frem mod barrikaderne midt i Kijev. Det var koldt og mørkt, og det lignede en film om en middel-alderlig fyrstes lejesoldater og en magtesløs bondehær. Ansigterne var knugede af angst.

	I ugerne forinden havde Maidan, rådhuspladsen og hovedstrøgene i Kijev, udviklet sig til et frihedens og respektens rige. En ølejr af positiv energi, en ubeskrivelig kontrast til den omgivende retsløse, korrupte og tvære stat. Suppekøkkener, spegepølsemadder og sovesale i det besatte rådhus. En myretue af selvorganisering. Et livsbekræftende anarki med aner tilbage til kosakkernes stolte samfund som i Gogols klassiker Taras Bulba.

	Dette nye værdighedens samfund var forskanset med meterhøje barrikader af sandsække fyldt med sne. De skulle ikke forsvares, ikkevold var strategien. Barrikaderne værnede symbolsk om Maidans viljestyrke.

	De ellers så føjelige og apatiske ukrainere var trådt i karakter, de var forvandlet fra trælle til borgere. Selvværd er smitsomt, så Janukovitj ville nu midt om natten knække folkets nyfundne vilje med en hær af politisoldater. Som modsvar dannede mænd på Maidan kæder ved barrikaderne. Kvinder blev beskyttet oppe ved scenen, hvor Ruslana, Melodi Grand Prix-vinderen fra 2004, reciterende manede til ro og sammenhold – flankeret af præsters sang.

	Kæderne holdt

	Fra fjendeside råbte soldaterne, at de respekterede de »kære borgeres« forsamlingsfrihed, mens de som legionærer masede frem. Kirkeklokker kimede som i gamle dage, når der var krig. Det var et farvel til friheden og goddag til politistat a la Hviderusland. Mandfolk brast bevægede i gråd, mens de desperat holdt kæderne, ansigt til ansigt med overmagten.

	Ved morgengry var det, som om et under var hændt: Maidan stod endnu! Alarmen var gået på telefon, twitter og Facebook. Titusinder var natten igennem strømmet til Maidans forsvar, mange fragtet ind af taxachauffører, som ikke krævede betaling. Kæderne var presset tilbage, men havde holdt. Politistyrkerne havde afstået fra den vold, det ville kræve at rydde Maidan. »Vi så dem ind i øjnene, mens de undgik vore blikke,« som aktivisten Jurij Stepanets fortæller. Viljens republik havde vundet slaget.

	Maidan mødes med stor skepsis. Nyttige idioter for EU og USA’s nyimperialisme over for et presset Rusland, lyder essensen af kritikken. EU’s tilbud om et minimedlemskab for Ukraine er erstatning for et kuldsejlet projekt om at få Ukraine med i NATO – med koldkrigere som Sveriges Carl Bildt i front. Ukraine er splittet og halvdelen vil tættere på Rusland.

	Opgør med ganstervældet

	Ukraine kæmper reelt for national befrielse fra en besættelsesmagt personificeret ved Janukovitjs ganstervælde. Han blev i 2010 på trods af et gangsterimage valgt på et reformprogram, der skulle bringe Ukraine på fode efter de orange lederes uheldige krisestyring. Siden har gangstersiden af ham overtaget i en grad, at selv oligarkerne er under pres.

	Ukraine er midt i et opgør med et feudalt styre, hvor herremanden er stålbaron, ridefogeden med pisken er værkføreren, og fæstebønderne er industriarbejdere. Dette sølle udseende lumpenproletariat er som lejesoldater blevet truet og betalt for at komme til Kijev og agere moddemonstranter. De undviger vodkaaggressivt spørgsmål eller siger, at de skam er glade for deres arbejde, og at dem, der fik knippelsuppe, selv var ude om det. De er skræmte og undertrykte. De er ofre for Janukovitj, men stemmer på ham, fordi han er deres patron, kongen.

	Er det værdigt? Skal vi dog ikke støtte Ukraines overgang til kapitalistiske og pluralistiske tilstande med alle de problemer, det indebærer?

	De frie borgere på Maidan kræver et retssamfund, hvor det ikke er ofrene men gerningsmændene, der bliver straffet. Maidan kræver frie nyvalg i utide. Maidan kræver indførelse af spilleregler, der vil kunne omdanne Ukraine til et samfund, det er til at leve i. Er det udtryk for vestlig nyimperialisme?

	Krisen i Ukraine opstod, fordi EU ikke betingelsesløst ville hælde penge i kleptokraten Janukovitj og hjælpe ham til genvalg. EU afstod faktisk fra koldblodig storpolitik og insisterede på sine idealer. Modsat »er penge fra Putin ikke knyttet til menneskerettigheder«, som ukraineeksperten Taras Kuzio siger.

	Udspillet opposition

	Janukovitj har nu med en aftale med onkel Putin reelt vundet over Maidan, der uden strategi er ved at synke i sneen. Oppositionen har ikke formået at skabe alliancer f.eks. til de utilfredse oligarker, der ellers har forsøgt en paladsrevolution i ly af Maidan.

	Janukovitj har fået 15 milliarder dollar til at gyde olie på vandene frem til næste valg i 2015, hvor valgsvindel sikrer ham sejren, fordi han ikke mere behøver at forstille sig over for Vesten. Et beskidt suppleringsvalg i søndags og sikkerhedstjenestens ransagning af Tymoshenkos partihovedkvarter viser vejen.

	Putin har med pisk – handelskrig, skræmmekampagne – og gulerod i form af rabat på gasprisen sikret sig, at Ukraine forbliver en lydig vasal – indtil videre. EU’s brøde er ikke nyimperialisme, men mangel på engagement. Aftalen blev fra EU’s side solgt så dårligt, at fattige smålandbrug var bange for at blive lukket ned af EU’s regler. Samtidig kunne regeringslederen over for sine homofobe fæstebønder tordnende lyve om, at EU krævede legalisering af registeret partnerskab.

	EU bør insisterende stille med en mæglingsmission med nyvalg for øje. I stedet nøjes vestlige ledere med at fordømme politivolden i Ukraine. Ukrainerne fortjener meget mere støtte, når de selv i nedgangstider rejser sig i et folkeligt oprør mod politikere, der skuffer dybt. Tænk hvis danskerne havde den viljestyrke.

Johannes Wamberg Andersen er journalist og bosat i Kijev




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,20. december 2013,E-mail *
7611,/debat/2013/04/laeserbreve-0,Læserbreve,," Social fattigdom
Dennis Baggers Laursen, Brøndby
I fattigdomsdebatten bliver der udelukkende talt om økonomisk og materiel fattigdom. Men hvad med den sociale fattigdom? Og hvad med at spørge, om der er sammenhæng mellem økonomisk og social fattigdom?
De fleste mennesker på kontanthjælp er både økonomisk og socialt fattige. Social fattigdom kan være, at man er ensom, har få eller ingen venner eller andre sociale relationer. Og ensomhed er virkelig noget, der tager på et menneske – ikke kun ressourcemæssigt, men også fysisk.
Social fattigdom kan også være mangel på overskud, handicap eller intet netværk til at bakke en op.
I onsdagens udsendelse af Gadens Parlament blev der talt om børn, der ikke har råd til at holde fødselsdag. Men hvad med de børn, der ikke har nogen at invitere til deres fødselsdag? Og hvad med den næsten halve million danskere, der er på lykkepiller? Når man intet overskud har, er ensom og deprimeret, hvordan skal man så kunne få det bedre? Endsige et job?
Demokratisk underskud i EU
Egon Laugesen, København
Demokratiet har det skidt i EU. Ja, det er stort set fraværende. Traktater bliver besluttet hen over hovedet på de europæiske befolkninger. Folkevalgte regeringer afsættes, og EU-Kommissionen, der har eneret på at fremsætte lovforslag, er ikke folkevalgt.
Statsminister Thorning indkaldte forleden Folketingets partier til et møde om de store linjer i EU-politikken. Mødet skal munde ud i en egentlig aftale. I en lignende aftale mellem de EU-positive partier fra 2008 hedder det: »... et demokratisk, samarbejdende og stærkt EU er i Danmarks interesse«. Det er sort snak!
Der er ingen grund til at tro, at den nye aftale bliver meget anderledes. Europaminister Wammen (S) siger: »Regeringens udgangspunkt er, at Danmark skal være så tæt på kernen i EU som muligt«. Helt på linje med dette har et flertal i Folketinget vedtaget Lissabontraktaten, Finanspagten og en række andre aftaler uden folkeafstemning.
Finansloven og kommunernes økonomi skal godkendes i Bruxelles.
Oversat fra nysprog, betyder »så tæt på kernen i EU som muligt,« at de sidste stumper af demokratiet bliver sat ud af kraft!
Hetz mod muslimer
Benny Lihme, København
Folketingskandidat for Dansk Folkeparti, Nicolai Sennels, hævder i et læserbrev den 11. april, at han er antiislamist, men ikke antimuslim, og at hans foragt gælder det muslimske ’system’, men ikke muslimer.
Hvis man googler folketingskandidaten på nettet, vil det hurtigt blive klart, at denne skelnen ikke er reel.
I september 2010 kan man på europenews.dk læse, at DF-politikeren mener, at 1400 års indavl har ført til en stærkt degenereret muslimsk arvemasse, som har medført mange uintelligente og voldelige muslimer – og få nobelprismodtagere. Ligesom han i april 2008 i SAPPHO – Trykkefrihedsselskabets tidsskrift – skriver, at »Islam er en mere kriminel og voldelig religion end andre religioner«. En pointe han følger op på omslaget til bogen ’Blandt kriminelle muslimer’, der er baseret på hans arbejde som psykolog på Københavns Kommunes sikrede institution Sønderbro.
De to l’er i ordet kriminelle på bogens omslag er udformet som World Trade Centers tvillingetårne. De forvirrede københavnske unge på Sønderbro tages på denne måde til indtægt for terroranslaget mod World Trade Center. En grov stigmatisering af unge mennesker, der er nogenlunde lige så muslimske, som Jønke og Sandberg er kristne.
Græsk håbløshed
Jens Forman, Vejle
I weekendtillægget ‘Moderne Tider’ den 20. april var der en forbløffende artikel om det nye, græske venstrefløjsparti, Syriza – et parti, som måske kan vinde næste parlamentsvalg.
Tilsyneladende forholder Syriza sig slet ikke til de konkrete problemer i Grækenland. Store problemer, der tæller: et ikke-fungerende skattevæsen, et korrupt politi og embedsværk, et vildt oppustet og kontraproduktivt bureaukrati, fejltildelte pensioner, total uansvarlighed med de offentlige finanser, en skræmmende ringe eksport osv.
I stedet vil partiet med »nye institutioner for en solidarisk og kooperativ økonomi« blot oprette mere bureaukrati. Når de siger, at de vil »organisere produktionen på kooperative vilkår« må det betyde, at Syriza vil nationalisere virksomheder, og når de siger, at de ikke vil »acceptere sparekrav og reformer,« betyder det vel, at de igen vil nedsætte pensionsalderen og øge offentligt ansattes lønninger. Populisme-niveauet er skræmmende.
Herudover truer Syriza EU med, at hvis euroen går under i Grækenland, vil den gå under i andre lande. Truslen er dog en fuser. EU har allerede reelt overtaget den græske statsgæld og kan derfor smide Grækenland ud af euro-zonen og samtidig lade landet beholde euro’en som møntfod – ligesom Bosnien har.
Så må vi se, hvordan Syriza’s »eksperimenter med diskussioner og beslutningsgange med fokus på demokratisk inddragelse,« derefter får løst problemerne.
Offentlighedslov – eller særlov?
Michael Nedersøe, Horsens
Med over 63.000 indsamlede underskrifter imod den nye offentlighedslov, kan man vist roligt sige, at vores justitsminister Morten Bødskov (S) har det man kalder en ’lortesag’. Bakket op af V og K er han sendt ud på en noget særpræget mission, som han end ikke selv forstår.
Ved at skabe et ’beskyttet rum’ for ministrene, hvor journalister ikke kan søge aktindsigt, skal han sørge for, at skandaler som eksempelvis dagpengesagen og skattesagen ikke kommer ud i offentlighedens lys.
Indtil videre har han ikke kunne fremkomme med et eneste eksempel på, hvorfor den nye lov skulle være nødvendig – end ikke i Deadline, hvor Martin Krasnik spurgte ministeren hele 28 gange uden at få et svar.
Jeg undrer mig også over den larmende tavshed fra støttepartier til offentlighedsloven. Ikke et af partierne har turdet stille op til et interview, så alt andet lige minder det her om noget, der foregår under andre himmelstrøg – for eksempel i Italien hvor Silvio Berlusconi fra tid til anden laver særlove for at rede sin egen røv.
På latin betyder minister ’tjener’, og som folkets tjener bør man med rank ryg kunne stå ved det, man laver.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,29. april 2013,"Tilsyneladende forholder Syriza sig slet ikke til de konkrete problemer i Grækenland. Store problemer, der tæller: et ikke-fungerende skattevæsen, et korrupt politi og embedsværk, et vildt oppustet og kontraproduktivt bureaukrati, fejltildelte pensioner, total uansvarlighed med de offentlige finanser, en skræmmende ringe eksport osv."
8492,/debat/2012/12/opgoer-brutal-ulighed,Opgør med en brutal ulighed,Astrid Krag," For et stykke tid siden faldt jeg over en artikel i Information, hvor uligheden var beskrevet med en kort togrejse mellem Sjælør station og Hellerup lidt nord for København:
»For hver station, toget stopper ved ud mod Hellerup, lever de passagerer, der venter på perronen, i gennemsnit et halvt år længere end dem på stationen før. For hvert trinbræt vil færre slå ventetiden ihjel med at ryge cigaretter. Sandsynligheden for, at de har en øl i den ene hånd og en basse i den anden, vil blive mindre, og muligheden for, at de har taget cyklen hen til stationen, større. Når toget er helt i Hellerup har man således vundet tre år mere at leve i.«
Tankevækkende, når man tænker på, at der kun er få minutter mellem hvert stop på rejsen.
Ulighed på arbejdspladsen
Et af mine mål som sundhedsminister er at sætte fokus på den ulighed, som stadig – og i stigende grad – gennemkløver vores samfund. En ulighed, der ikke kan reduceres til et spørgsmål om nogle få hjemløse, narkomaner, prostituerede og andre socialt udsatte, men derimod en ulighed, som også kommer til udtryk i markante forskelle i levealder, livsvilkår og sundhed mellem de vellønnede og højtuddannede i samfundets top på den ene side og den store gruppe af danskere med almindelige job inden for industri, byggeri, transport eller service på den anden side.
Ingen skal være i tvivl om, at regeringen vil gøre alt, hvad vi kan, for at hjælpe samfundets udsatte grupper, men vi skal ikke bilde nogen ind, at vi hermed har gjort op med uligheden. Den centrale politiske konflikt i sundhedsdebatten handler ikke om, hvorvidt ’manden på risten’ skal have en varm og støttende hånd, men om den ulighed, du kan se på din egen arbejdsplads og i din egen hverdag.
Det handler om, at buschaufførens liv slutter ti år før ingeniørens. Det handler om, at hende, der støvsuger på kontoret, dør langt tidligere end den ledende medarbejder, hvis navn står på døren.
Sort på hvidt
Man kan spilde lang tid på at diskutere, om tiden ikke er løbet fra udtryk som klassesamfund og klassekamp. Ordene er ikke vigtige for mig. Men på sundhedsområdet taler kendsgerningerne deres eget brutale sprog:
Den rigeste fjerdel af de danske mænd lever i gennemsnit ti år længere end den fattigste fjerdedel. For 25 år siden var den forskel ’kun’ 5,5 år.
Den forventede restlevetid blandt ufaglærte 30-årige mænd er omkring 44,9 år. For den 30-årige akademiker er restlevetiden 52,2 år. For kvinderne ser det lidt bedre ud.
Antallet af genindlæggelser på sygehusene er markant højere for kortuddannede og folk med lav indkomst.
Her – netop her – har vi en af sundhedsvæsenets største udfordringer, som jeg som sundhedsminister gerne vil være med til at løse. Og noget skal der gøres efter et årti, hvor den sociale dimension ikke fyldte meget i sundhedspolitikken, men hvor fokus i stedet var på at opbygge et privat alternativ til vores fælles sundhedsvæsen med Løkkes overbetaling af privathospitalerne som det mest kendte eksempel herpå.
Desværre – men ikke overraskende – er uligheden i sundheden vokset i de senere år. Hvor langt og godt et liv du får, afhænger af din indkomst og uddannelse. Advokaten og overlægen får simpelthen flere – og bedre – leveår end sosu-hjælperen, frisøren og skraldemanden.
På den måde mener jeg, at ulighed i sundhed er en af de mest barske uligheder, der findes: Man dør tidligere, blot fordi man er dårligere stillet. Det er et stort problem. Og derfor sætter regeringen ind. Vi indfører en ny garanti, som betyder, at patienten har ret til at få stillet en diagnose inden for fire uger. Det vil især gavne de svage patienter, der i dag oplever at blive kastebolde i systemet.
Vi afviser brugerbetaling på lægebesøg, som store dele af højrefløjen foreslår, fordi det vil øge uligheden og ramme pensionister, børnefamilier og lavtlønnede urimeligt hårdt. Vi har med næste års finanslov gjort det markant billigere at gå til tandlæge for borgere med få penge på lommen. Før regeringen kom til, kunne folk med sundhedsforsikring komme forrest i køen – vel at mærke for alle skatteborgernes regning. I dag er sundhedsforsikringer ikke længere skattefri. På den måde skaffer vi penge til sundhedsvæsenet og mindsker uligheden.
Vi har etableret et lighedsnetværk, som skal give sundhedsvæsenet et socialt serviceeftersyn.
Og som det måske allervigtigste, så vil vi ligestille psykiatrien med det somatiske område. En bedre psykiatri vil være et væsentligt skridt mod mindre ulighed, fordi langt flere ufaglærte end veluddannede trækkes med psykiske problemer.
Men lad mig sige det, som det er: Alle disse initiativer er gode, positive og trækker Danmark i den rigtige retning, men vi har som samfund lang vej endnu.
Vi må også være parate til at vende blikket indad i sundhedsvæsenet. For selv om vi har fri og lige adgang til sundhed i Danmark, og vores sygeplejersker og læger hver dag yder en indsats, som kun kan kalde på respekt, kommer vi måske uforvarende til at gøre forskel ved at behandle alle ens.
Alle skal ikke behandles ens
Lad mig give et eksempel: Som sundhedsminister arbejder jeg for, at der skal være stigende fokus på patientinddragelsen i sundhedsvæsnet, og at vi hele tiden skal udnytte teknologien, så vi får bedre og billigere behandling. Men er ’velfærdsteknologi’, ’brugerstyrede senge’, ’patientuddannelse’ og mange af de andre facetter, der skal understøtte patientinddragelsen, ikke kun for de stærke patienter? Dem, der i forvejen nok skal klare sig?
Jeg ville gerne kunne svare entydigt ’nej’ til dette spørgsmål. Men det er en hel reel bekymring, som hele sundhedsvæsenet skal have fokus på. Vi har en vigtig opgave i at inddrage bredere, så vi ikke taber de patienter, der har allermest brug for det.
Vi ved, at prognoser og behandlingsresultater er forskellige, alt efter om du er ufaglært arbejder eller djøf’er. Og at det blandt andet hænger sammen med, om du selv har ressourcer til at ’gå ind i’ dit behandlingsforløb. Men det har nok også betydning for, hvordan systemet og personalet møder dig.
Forskning viser, at der går længere tid for mennesker med færre økonomiske og sociale ressourcer fra første kontakt til egen læge, og til, at f.eks. reelle kræftdiagnos-tiske undersøgelser bliver sat i gang. I henvisningsprocessen fra egen læge til specialist er der altså en udvælgelsesproces, hvor socioøkonomiske faktorer spiller ind på ventetid. Og det er ikke kun de allerdårligst stillede, der rammes af social ulighed. Det er en trinvis effekt, der stiger gradvist, alt efter hvor meget man tjener, og hvor godt man er uddannet. Hvem vi er, betyder altså meget for vores chancer for at overleve eksempelvis kræft. Der er mange forhold, som spiller ind på den ulighed i sundhed, som vi i statistikkerne kan konstatere er til stede, og som har været stigende gennem de seneste år. Vi skal ind bag tallene og forstå de bagvedliggende årsager, så vi kan sætte ind de steder, hvor behovet er, og hvor en indsats vil gøre størst gavn.
Blandt andet derfor har jeg netop dannet ’Lighedsnetværk’ – et nætværk af hospitaler, kommuner og lægehuse. Netværket rummer alle de led, patienten i et forløb kan komme igennem – fra udredning til behandling, pleje og genoptræning. Formålet er at afdække, hvor i systemet uligheden kommer ind, og hvor samspillet mellem sundhedsvæsnet og patienterne ikke er optimalt, så vi kan sætte målrettet og effektivt ind.
I dag deltager jeg sammen med den norske sundhedsminister Jonas Gahr Støre i Sundhedsstyrelsens konference om lighed i sundhedsvæsenet. Her er formålet at inspirere ledere og politikere i regioner, kommuner, sygehuse og praksissektoren til at tage initiativer, der kan reducere den sociale ulighed i sundhed.
Det er ikke en let opgave at mindske uligheden, men jeg overbevist om, at vi kan komme langt, hvis alle aktører i vores fælles sundhedsvæsen gør deres yderste, og den politiske vilje til et opgør med uligheden er til stede.
Astrid Krag (SF) er sundhedsminister




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",67.0,12. december 2012,"På den måde mener jeg, at ulighed i sundhed er en af de mest barske uligheder, der findes: Man dør tidligere, blot fordi man er dårligere stillet. Det er et stort problem. Og derfor sætter regeringen ind. Vi indfører en ny garanti, som betyder, at patienten har ret til at få stillet en diagnose inden for fire uger. Det vil især gavne de svage patienter, der i dag oplever at blive kastebolde i systemet."
6715,/debat/2013/09/sundhedssystemets-omvandrende-gaader,Sundhedssystemets omvandrende gåder,Bente Clod," 
	Hvorfor vælter B pludselig sin kaffekop? Og hvorfor må C isolere sig og undgå offentlige transportmidler? Hvorfor skal A sidde på wc 2-3 timer daglig og er blevet for svag til dagligt arbejde – selv om hun stadig er ung? Hvorfor går B og skvatter på gaden? Hvad er det med P, der har blødende bihuler, stærke ledsmerter og voldsom hovedpine?

	De er syge. Syge, der går rundt og prøver at klare job og hverdag. Jeg er en af dem. Vi er de omvandrende gåder. Ikke bare for os selv og vores omgivelser, men også for lægevidenskaben.

	Gåderne har diagnosen medfødt immundefekt – ofte med forskellige subklassedefekter. Der er så at sige hul i det skjold, som immunforsvaret normalt udgør over for sygdom.

	Vores omgivelser er forståeligt nok usikre og uvidende om vores gådefulde tilstand, som vi knap nok selv forstår. Kan vi da ikke bare få den medicin, der hjælper de fleste hiv-smittede?

	Desværre. Hiv og eksempelvis MBL-mangel (mangel på mannose-bindende lectin – en mangel, der giver unormalt mange infektioner) er vidt forskellige immundefekter. Ligesom der findes 25 former for brystkræft, som kræver forskellig behandling, findes der mindst 180 forskellige kombinationer af immundefekter med vidt forskellige symptomer. Man regner med, at cirka 10 procent af en befolkning har medfødt immunsvaghed.

	Kun 3.600 tilfælde er registreret i Danmark. Hvis kendskabet til symptomerne var mere udbredt, ville flere lade sig teste med en blodprøve. Dermed ville antallet af personer med immundefekter stige og gådefuldheden dale. Man ville undgå de utallige fejldiagnoser, der især gør os til mavepatienter. En 60-årig MBL-patient fandt først frem til sin MBL-mangel, da tre af hendes børnebørn fik stillet diagnosen. Hun har tilbragt sit liv som colitispatient (colitis er en kronisk betændelsestilstand i tyktarmen, red.). En anden er opereret så ofte for maveproblemer, at tarmen ikke længere fungerer. Hun må hver dag bruge flere timer på selv at tømme den med et vandkateter.

	Skiftende læger og procedurer

	Problemet for de personer med immundefekt er ikke mindst, at der mangler forskning og synlighed. Med få patienter er der mindre prestige, færre støttekroner og en generel manglende interesse for diagnoserne og de mange symptomer.

	Vi mødes derfor ofte af uforklarlige procedurer. Vi sendes rundt i sundhedssystemet og behandles forskelligt eller slet ikke, alt efter region og velvilje. Den ene region behandler børn med det samme, den anden foreholder en voksen patient, at behandlingen jo er vældig dyr.

	En 50-årig civilingeniør fik sin diagnose som 28-årig. Siden har hun haft så mange lungebetændelser, at det er blevet en kronisk tilstand: KOL – rygerlunger – selv om hun aldrig har røget. Indtil en nylig fyring passede hun sit fleksjob for at kunne få råd til medicin, husleje og den bil, der er hendes eneste transportmulighed; immunsvage kan ikke klare smittepresset i offentlige transportmidler. Men den største gåde for hende er, hvorfor hun bliver behandlet så tilfældigt i sundhedssystemet af så mange skiftende læger uden en samlet plan. Efter at være tilknyttet Bispebjerg Hospital gennem 11 år, er hun blevet henvist til Hvidovre Hospital, hvor hun oplever at skulle forklare sin diagnose og sygdomsforløb i det uendelige til skiftende læger, der tydeligvis ikke samarbejder. Hendes tilstand forværres dag for dag.

	Politisk handling

	For 30 år siden var diagnoser som cystisk fibrose, fibromyalgi, bækkenløsning og aids ikke kendt. Kvinder med muskelsmerter blev betragtet som hypokondere med muskelspændinger. I dag hedder det fibromyalgi. For endnu længere siden var der ikke noget, der hed bækkenløsning, svangerskabsforgiftning eller menopause. Kvinder blev syge af at føde og overophedede, når de nåede en vis alder. En del homoseksuelle mænd døde af lungebetændelse. Sådan var det bare. Men vi befinder os ikke i 1800-tallet eller 1960’erne, og vi vil ikke længere være ubesvarede gåder, hvis organer nedbrydes og angribes, mens lægerne sender os rundt i systemet. Desuden er det dyrt for samfundet at have så mange fejldiagnosticerede og fejlbehandlede patienter. Vi bliver ikke raske og arbejdsdygtige af at skulle kæmpe så hårdt for at få kompetent behandling.

	Vi har brug for politisk handling her og nu, så vi ikke betragtes som hypokondere eller besværlige patienter af de læger, der burde vide bedre. Der kan sagtens komme prestige i vores sygdom. Hvis blot flere læger så en sammenhæng mellem de mange diffuse symptomer og testede deres patienter for immundefekt.

Bente Clod er forfatter og leder af Det Danske Skriveinstitut
",0.0,9. september 2013,"	Desværre. Hiv og eksempelvis MBL-mangel (mangel på mannose-bindende lectin – en mangel, der giver unormalt mange infektioner) er vidt forskellige immundefekter. Ligesom der findes 25 former for brystkræft, som kræver forskellig behandling, findes der mindst 180 forskellige kombinationer af immundefekter med vidt forskellige symptomer. Man regner med, at cirka 10 procent af en befolkning har medfødt immunsvaghed."
6505,/debat/2013/10/missionerer-ogsaa-miljoeet-glem,Missionerer du også for miljøet? Glem det!,Marta Sørensen," 
	Når du tænder for ovnen, vil du så sammenligne det med at tænde for et bål? Måske minder det mere om madlavning, fordi den tændte ovn skal varme middagsmaden op. Måske begge ting på en gang?

	Uanset hvad, skal du som ultraortodoks holde dig langt væk fra det under sabbatten, siger de lærde rabbinere, der ved alt om moderne teknologi og jødisk lov.

	Det er sgu ikke nemt. Faktisk er det for udenforstående et vanvittig besværligt morads af tilsyneladende meningsløse petitesser. Men de ultraortodokse gør det alligevel, for ritualerne tjener et større formål: opfyldelsen af Guds lov – og så gør det jo heller ikke noget, at man fremstår ekstra from i omgivelsernes øjne.

	Forestil dig nu, at du skal finde vej i et andet morads: det miljøvenlige og bæredygtige liv. Argumenterne for at stræbe efter dette liv hviler naturligvis på en noget mere holdbar bund af faktuelle observationer og videnskabelige analyser, men de mange appeller til samvittigheden ekkoer af halal og haram (syndigt, red.).

	Gør du tingene rigtigt, venter et grønt paradis og en overflod af økologiske goder fra Irma-hønens neonoplyste skød. Springer du over det lave CO2-udledende gærde, venter et helvede af vanvittige vejrfænomener.

	De gode og de onde

	Lovene i det bæredygtige liv er ikke nødvendigvis nemmere at tolke end de jødiske og kræver ofte vejledning fra de lærde: Er det f.eks. i orden at tage det globalt opvarmende fly til Thailand, hvis man ikke har kørt bil i flere år? Bør jeg droppe kødet helt, eller kan jeg nøjes med kun at købe det fra den hundedyre, ultralokale økoslagter?

	En skønne dag vil alt dette blive vejet på en vægt af biologisk nedbrydeligt pap, så det handler om at styre sine CO2-lyster. Alt sammen med risiko for, at ens handlinger alligevel ikke formilder miljøguden, men at man i stedet burde have doneret en skilling til ham den dygtige forsker, der fremstiller brændstof af noget, der starter med nano.

	Det bæredygtige liv bliver således et spørgsmål om, hvorvidt man har moral nok til at se det store makroøkologiske billede, når man står ved kassen eller køledisken. Og det er ganske enkelt en både forkert og uhensigtsmæssig måde at anskue sagen på, hvis målet er at få flere mennesker til at leve sådan et liv frem for selv at sole sig i Aarstidernes eksklusive glans.

	Forkert, fordi konklusionen bliver, at mennesker med videregående uddannelser, der bor i de største byer og måske har et lille barn samt en ganske pæn indkomst, automatisk kan prale af en konsekvent højere moral end den lavtuddannede arbejdsløse fra Udkantsdanmark. Det er nemlig den første gruppe, der typisk interesserer sig for f.eks. økologi og andre miljørelaterede problemer. Man antager, at den første gruppe dagligt bakser med godhed og ondskab, hvorefter godheden vinder, mens den anden gruppe er hvis ikke ond så ligeglad.

	Statusjagt

	Sandheden er snarere, at de fleste handler (ind) ud fra en vanemæssig opfattelse af, hvad det rigtige er for dem og – ikke mindst – hvad der giver status i deres omgangskreds. I visse kvarterer, hvor den bæredygtige fromhed anerkendes som et tegn på miljøgudens nåde, betyder det noget, om kyllingen er CO2-neutral. På mere uhellige steder er det komplet ligegyldigt.

	Visse mennesker får en god følelse, når de køber tøj, der gør en forskel for den tredje verdens miljøproblemer. Andre skænker det ikke en tanke, men opnår i stedet den gode fornemmelse ved at protestere mod det, de opfatter som skinhellige afladskøb.

	Dermed ikke sagt, at vi ikke selv er ansvarlige for vore valg. Men medmindre man forestiller sig, at vi alle samvittighedsfuldt gransker vores sjæl ved hvert eneste indkøb, hver eneste charterferie og hvert eneste ’synes godt om Greenpeace’-klik, er det absurd at tale om en højere og lavere moral.

	Den frommes ånd er ikke stærkere, blot går vanerne i den rigtige retning. Man gør det nemme, det accepterede, det vanemæssige, det rutineprægede og – ikke at forglemme – det billige.

	De syndige ser hykleriet og nægter med rette at tro, at de bæredygtige kvarterer rundtomkring i Danmark skulle være inficeret af mindre råddenskab end deres egne knap så veluddannede, knap så velhavende boligblokke. Hvis de skænker miljøguden en tanke, er det, fordi de trættes af hans tilhængeres evindelige retledninger, mens plasticposen ryger i skraldespanden, og den saltvandsmarinerede, pumpede kylling kommer på stegepanden. De har ikke de samme gode argumenter for det, men moralen er ikke nødvendigvis svagere af den grund. Derfor bliver appellen til samvittigheden ikke bare forkert, men uhensigtsmæssig.

Marta Sørensen er satiriker og journalist
",3.0,9. oktober 2013,"	Den frommes ånd er ikke stærkere, blot går vanerne i den rigtige retning. Man gør det nemme, det accepterede, det vanemæssige, det rutineprægede og – ikke at forglemme – det billige."
12227,/debat/2011/05/regeringen-goer-grin-fattigdomsdebatten,Regeringen gør grin med fattigdomsdebatten,Jonas Schytz Juul," Regeringen har netop sendt sine mål om bekæmpelse af fattigdom i høring. Her er den nationale målsætning for bekæmpelse af fattigdom i Danmark at reducere antallet af personer i husstande med lav beskæftigelse med 22.000 personer frem mod 2020. Den målsætning er på ingen måde imponerende. Den virker derimod utrolig fattig.
For det første er tallet enormt afhængigt af konjunkturer. Således faldt tallet fra 415.000 i 2007 til 347.000 i 2008. Altså et fald på bare et år, der er tre gange så stort, som målsætningen for 2020. Frem mod 2009 er tallet vokset igen, og er nu på 360.000 personer. Målet om at reducere denne gruppe med 22.000 personer virker derfor helt arbitrært.
For det andet er det påfaldende, at man ikke måler direkte på fattigdom, når EU-målsætningen netop er at bekæmpe fattigdommen i Europa. Målet for hele EU er således, at der skal være 20 millioner færre mennesker, som risikerer et liv i fattigdom. Men fra dansk side vælger man altså at opstille et beskæftigelsesmål i stedet for et reelt fattigdomsmål.
Begrebsroderi
Desværre ligger regeringens målsætning i forlængelse af dens indsats under fattigdomsåret. Fokus var her at kritisere de eksisterende fattigdomsmål, uden selv at spille ud med, hvordan fattigdom bør måles.
Regeringen er indtil videre kun kommet frem til erklæringer om, at fattigdom er flerdimensionelt, at fattigdom ikke kun drejer sig om økonomi, og at en (økonomisk) fattigdomsgrænse forsimpler og fordrejer debatten. Bl.a. er AE's analyser af fattigdom, blevet kritiseret for at benytte en forfejlet relativ fattigdomsgrænse, på trods af, at en relativ grænse også benyttes af både OECD og EU til at måle fattigdom.
Socialministeren har i stedet fremhævet stofmisbrug, alkoholisme, fysisk eller psykisk sygdom, mangel på uddannelse eller noget helt sjette som mulige fattigdomsindikatorer. Og med det nyeste udspil er det tilsyneladende beskæftigelse, der er i fokus. I forsøget på at konstruere en række fattigdomsindikatorer, får man sammenblandet, hvad der er årsager til fattigdom, hvad der er fattigdom og hvad konsekvenserne af fattigdom er.
Spørger man de organisationer, som årligt uddeler julehjælp, er der mindre tvivl om, hvad fattigdom er, og hvem der er berettiget til julehjælp. Her er det økonomien, der er afgørende. Det svarer også til den gængse opfattelse af fattigdom. Det afgørende for, om man er fattig eller ej, er, om man har penge til at få en hverdag til at fungere.
Når først man erkender, at fattigdom drejer sig om økonomi, og bliver enige om, hvem der er fattige, kan man analysere, hvad årsagerne til fattigdom er, og hvilke konsekvenser fattigdommen har.
Personer uden beskæftigelse, med psykiske sygdomme eller med et misbrug har en overrisiko for at være fattige, men det betyder ikke, at disse faktorer er en målestok for fattigdom.
Bagvendt logik
Man kunne lave en pendant til uddannelsesmålsætningen om, at 95 pct. af en ungdomsårgang skal have en uddannelse i 2015. Hvordan måler man dette? Jo, man undersøger hvor mange af en ungdomsårgang der får en uddannelse. Selvom man har en overrisiko for at stå uden uddannelse, hvis man har et misbrug, eller hvis man har en psykisk sygdom, bliver de forhold jo ikke brugt som uddannelsesindikatorer. Nej, man måler direkte på uddannelse, og herefter kan man analysere årsager og konsekvenser.
Tilsvarende tilgang bør man have til fattigdom. Det er en bagvendt logik, at måle på en masse bagvedliggende indikatorer, frem for at måle det man egentlig er interesseret i. Det ligger jo lige for, at ønsker man en øget indsats mod misbrug, eller at gøre mere for de psykisk syge, så kan man gøre det direkte. Og ønsker man, at flere får en uddannelse, kan man investere mere i uddannelse, frem for at spare på uddannelse. Der er ingen grund til først at definere problemstillingerne som fattigdomsindikatorer, før man gør en indsats på disse områder. Tilsvarende med fattigdom.
Øget fattigdom
I løbet af fattigdomsåret har der således ikke været meget fattigdomsbekæmpelse over regeringens politik. Tværtimod har regeringen lanceret en række tiltag, der skaber flere fattige. Det gælder bl.a. reduktionen af børnechecken, stramningen af 450-timers-reglen og beskæringen af folkepensionen for flygtninge. Tre tiltag, som bidrager til at øge fattigdommen i Danmark.
Ønsker man reelt at bekæmpe fattigdom, kan man starte med at afgrænse gruppen af fattige. Når det er gjort, kan man undersøge, om fattigdommen stiger eller falder, og hvad årsagerne til fattigdom er. Bruger man eksempelvis OECD's fattigdomsgrænse, vil man finde ud af, at fattigdommen har været kraftigt stigende gennem en årrække, og at årsagerne til det bl.a. er de målrettede lave ydelser som starthjælp, kontanthjælpsloft og 450-timers reglen.
En officiel fattigdomsgrænse skal ikke opfattes som en unuanceret operativ grænse, hvor der udelukkende skal fokuseres på familier under fattigdomsgrænsen, mens dem lige over grænsen skal lades i stikken. De enkelte sagsbehandlere har kompetencen til at vurdere, hvem der har behov for en aktiv social indsats, for at komme ud af fattigdommen.
En målbar, officiel fattigdomsgrænse vil derimod bidrage på mindst tre områder:
•Som målestok for, om indsatsen mod fattigdom hjælper, eller som det har været tilfældet i de senere år fører til en konstant stigning i fattigdommen.
•Som et pejlemærke, sagsbehandleren i kommunerne kan bruge til at vurdere, om den enkelte familie ligger tæt på eller under fattigdomsgrænsen. Herefter kan indsatsen for den enkelte familie fastlægges, så den tager højde for den enkelte families konkrete problemer.
•Som et redskab til at analysere årsager og konsekvenser af fattigdom. Det vil gøre det lettere at målrette indsatsen til forebyggelse af fattigdom, fordi man kan analysere, hvem der er fattige, og hvad der har bragt dem i fattigdom.
Ingen ekstra check
Målet med en officiel fattigdomsgrænse er altså ikke, at hæve det generelle ydelsesniveau. De målrettede nedsatte ydelser, som starthjælp, 450-timers-reglen og kontanthjælpsloftet bør dog afskaffes, så man opnår kontanthjælpsniveau, der er alment gældende. Herefter kan man målrette den aktive sociale indsats mod de familier, som stadig lever i fattigdom.
Her skal man først og fremmest sørge for, at børn der vokser op i fattigdom ikke bliver sat langt bagud i forhold til klassekammeraterne, og derfor selv risikerer at havne i fattigdom i deres voksne liv. Der er altså ikke tale om at hæve det generelle ydelsesniveau, men om at give den enkelte fattige familie mulighed for at komme ud af fattigdom ved at støtte dem med en aktiv social indsats.
Regeringens mål, der skal medvirke til, at 20 millioner færre mennesker i EU risikerer et liv i fattigdom, virker fuldstændig blottet for den slags ambitioner. Det virker nærmest som om, man holder fattigdomsdebatten for nar.
Jonas Schytz Juul er chefanalytiker i Arbejderbevægelsens Erhvervsråd





 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",23.0,11. maj 2011, Regeringen har netop sendt sine mål om bekæmpelse af fattigdom i høring. Her er den nationale målsætning for bekæmpelse af fattigdom i Danmark at reducere antallet af personer i husstande med lav beskæftigelse med 22.000 personer frem mod 2020. Den målsætning er på ingen måde imponerende. Den virker derimod utrolig fattig.
9213,/debat/2012/09/by-laengere-by,En by er ikke længere en by,Jørgen Ørstrøm Møller," Siden 2007 lever over halvdelen af klodens befolkning i byer. Overalt vokser store byer og i mange tilfælde konglomerationer frem. Ofte nævnes den kinesiske by Chongqing som verdens største med ca. 30 millioner indbyggere. Denne sammenstuvning af mennesker indenfor en skal af beton og stål med tilhørende slum, forurening, støj og transportproblemer fører til et farvel til kontakten til landbrug og natur for størstedelen af indbyggerne.
Over det seneste tiår har koncentration af befolkningsmasser affødt to reaktioner: For det første interesse for landbrug inde i selve byerne. For det andet naturvenlige byer (på engelsk biophilic cities) med det formål at skabe kontakt til naturen inde i byerne.
For nylig fremkom en redegørelse med tilhørende statistik for landbrug i byen for Hong Kong, der står som et de fremmeste eksempler på sammenhobning af mennesker på et meget lille område. Der er ikke megen plads, så fantasien må tages til hjælp, og den giver det svar, at landbrug kan finde sted på toppen af bygninger med adgang til sol og regn. Og det sker omend i beskedent omfang målt efter forsyning til byen. Omkring tre pct. af de grøntsager, som fortæres i Hong Kong, kommer fra landbrug inde i byen og fortrinsvis fra tagtoppe; men selv om tallet er lavt, er det alligevel opmuntrende. Ikke mindst, fordi der er tale om en frivillig indsats, hvor folk dyrker grøntsager til dem selv og organisk. Beijing og New York er andre eksempler. Undersøgelser peger på muligheder for tagtop-landbrug i Singapore på 600 hektar og i Seoul 235 kvadratkilometer.
Udstrækkes definitionen af by til lidt mere end de tættest befolkede områder, viser statistikken, at i Hanoi i Vietnam, kommer 80 pct. af friske grøntsager, 50 pct. af svinekød, fjerkræ og frisk fisk samt 40 pct. af æg fra, hvad der med god vilje kan sammenlignes med bylandbrug.
Det er i Asien, der er største interesse for bylandbrug, eftersom det er her, de største byer og befolkningskoncentrationer findes. På tilsvarende måde er det i Asien, der kan spores betydelig og voksende interesse for naturvenlige byer. Motivet er ikke økonomisk, men at genskabe fornemmelsen af den omgivende natur og dennes betydning – herunder ikke mindst biodiversitet hos ’bymennesket’.
Centralt i bevidstheden
Hovedværket er en et par år gammel bog af Timothy Beatley, Biophilic Cities: Integrating Nature into Urban Design and Planning, med det sigte at placere naturen centralt i vor bevidsthed. Bealeys budskab er, at vi skal gå langt videre end blot landbrug inde i byen og skabe en ’overbygning’ ud fra erkendelsen af, at mennesket har behov for at leve i samklang med naturen. Det kan af gode grunde ikke lade sig gøre i en betonjungle. Ændres vores byplanlægning ikke, risikerer vi på langt sigt, at der fremstår en mennesketype ude af harmoni med omgivelserne – for hvem alting er kunstigt og kan ’manipuleres’.
Beatley siger det ikke; men det er snublende nært at drage den konklusion, at mennesker ikke vil være i stand til at vise medfølelse, hvis de er revet ud af samspillet med naturen, uden viden og forståelse for naturens rytme og krav til agtpågivenhed med afvisning af rovdrift på de sparsommes ressourcer. Naturens krav og tilbud har indtil fornylig været en del af hverdagen, fordi vi levede i naturen med dens rytme gennem årstider inde på livet.
Det er gået tabt. Vi kan ikke flytte folk tilbage til naturen; ergo flytter vi naturen derhen, hvor folk bor for at bevare disse afgørende værdier.  
Materiel vækst, som vi kender den, er ikke længere mulig. Erhvervsfilosof Morten Paustian, tidligere departementschef og ambassadør Jørgen Ørstrøm Møller, pensionsdirektør Torben Möger Pedersen, tidligere direktør i Dong, Anders Eldrup, og økonom Jesper Jespersen giver deres bud på en ny dagsorden for vækst.
",25.0,5. september 2012,Centralt i bevidstheden
4806,/debat/leder/2014/06/piskene-fortsaetter,Piskene fortsætter,Emil Rottbøll," Hvis der bare var én arbejdsløs, der fik job, hver gang politikerne sagde, at de vil stoppe meningsløs aktivering, ville der snart være fuld beskæftigelse i Danmark. De seneste fem år har vi hørt først Inger Støjberg (V) og siden Mette Frederiksen (S) gøre op med ’pipfuglekurser’ og ’byg-dit-eget-spaghettitårn’ den ene gang efter den anden, og nu lover den socialdemokratiske beskæftigelsesminister nok en gang, at den netop vedtagne beskæftigelsesreform handler om »at sætte den enkelte arbejdsløse i centrum – og før systemet«. Man kan ikke fortænke de ledige i at ville se det, før de tror på det.
Den nye reform udmærker sig dog ved, at regeringen fremover vil satse langt mere på ordinær uddannelse og opkvalificering af ledige end hidtil. Satsningen på uddannelse er blevet kritiseret for, at man ingen sikker viden har om, hvorvidt det kan betale sig for samfundet at sende en 37-årig ufaglært tilbage på skolebænken, så man måske kan få glæde af hans nye kompetencer i den resterende del af hans arbejdsliv.
Det er et lille nybrud i dansk politik, at regeringen tør satse på noget, som man reelt ikke ved, hvordan virker, men hvor man har en politisk overbevisning om, at det altid kan betale sig at investere i det enkelte menneske. Hurra og tak for det.
Mere skeptisk bliver man, når man læser længere ned i aftaleteksten og ser, at alle arbejdsløse har udsigt til langt flere møder i både jobcenter og a-kasse i løbet af det første halve års ledighed – uanset om de faktisk har behov for den intensive indsats for at finde tilbage til arbejdsmarkedet. Piskene fortsætter således, og det kan man jo også kalde »at sætte den enkelte arbejdsløse i centrum«.
Men hvor ville det være dejligt med et beskæftigelsessystem, der hovedsagligt havde tillid til, at de ledige gerne vil have et arbejde. 
",1.0,20. juni 2014,"Den nye reform udmærker sig dog ved, at regeringen fremover vil satse langt mere på ordinær uddannelse og opkvalificering af ledige end hidtil. Satsningen på uddannelse er blevet kritiseret for, at man ingen sikker viden har om, hvorvidt det kan betale sig for samfundet at sende en 37-årig ufaglært tilbage på skolebænken, så man måske kan få glæde af hans nye kompetencer i den resterende del af hans arbejdsliv."
10586,/debat/2012/02/katastroferne-irak-afghanistan-forudsigelige,Katastroferne  i Irak og Afghanistan var forudsigelige,Gorm Harste," Tiden nærmer sig, hvor vi må gøre boet op efter Irak- og Afghanistankrigene. I den anledning skrev min kollega professor Sten Rynning en udmærket kronik i Information den 30. januar. Hans hovedpointe er, at den danske debat om krigene styres af jura, mens krigens politiske mål forbliver dunkle. Spørgsmålet er imidlertid, om det er så enkelt at få de politiske mål til at styre krigen.
Vil man have et svar, er det værd at konsultere den tyske krigsfilosof Carl von Clausewitz.
En af Clausewitz’ mest kendte doktriner er, at »krig er forlængelse af politik men iklædt andre midler.« Krig kunne således være et politisk middel, men udgør i sig selv et andet middel. Den pointe er fatal. Og den er afgørende.
Clausewitz skrev efter napoleonskrigene det digre værk Om krigen, som er for krigsforståelse, hvad Biblen er for kristendommen. Her viser Clausewitz, at politik kun kan styre krig i begyndelsen og i slutningen. Det politiske system kan iværksætte krige. Derefter forløber krige, som krige nu gør. De kræver sit og sine.
Til slut, når alt er gået anderledes end planlagt, når der er brugt langt flere ressourcer, brugt flere penge og flere mennesker er blevet ødelagt, end de politiske strateger i deres vildeste fantasi har drømt om, vil det politiske system ikke brødføde krigen med flere ressourcer. Så begynder politik igen at styre. Soldaterne får rettigheder. Modstanderne får rettigheder. De pårørende råber op og får ret til indsigt og indsigelser. Skattebetalerne siger nej. Medierne udstiller fadæserne.
Overmod
Desværre er der mange beslutningstagere i Danmark, Storbritannien og USA, der ikke har formået at gennemtænke Irak- og Afghanistankrigenes scenarier med Clausewitz.
Den daværende amerikanske forsvarsminister Donald Rumsfeld udtalte i 2003, at Irak ville blive en »cakewalk«. I dag er der 19 selvmord blandt amerikanske soldater — om dagen. Ca. 6.000 om året. Dobbelt så mange som antallet af dræbte 11. september.
Læg dertil de tidligere soldater, der er endt som alkoholikere og narkomaner, over 100.000 hjemløse krigsveteraner og et utal af rystede pårørende.
Bush og Fogh gik ind i to krige og satte i næsten eventyrlig stupiditet skatterne ned imens. Samtidig sænkede deres centralbanker renten. Resultatet er forudsigeligt og velkendt — det har det været i mere end 500 år: Finanskrise.
Antallet af amerikanske soldater, der har taget livet af sig efter at have deltaget i Vietnamkrigen, er højere end de 56.000, der blev dræbt under Vietnamkrigen. Soldater bliver ikke helte af at have været i krig. De bliver til tragedier.
Krigen er en kamæleon
I sit store værk Om krigen fra 1832 viste Clausewitz, at krigen rummer tre former for vekselvirkninger. Den første består i, at man begynder en kamp om baser, erobringer, grænser og nedkæmpelse af materiel. Den anden i, at parterne kommer i kamp med modparter, der kan identificeres og nedkæmpes. Den tredje i, at kampene forsøges afgjort hurtigst muligt. Alle tre former forskyder sig, og krigen bliver en kamp om ressourcer, forsyninger og nedslidning. Om finanser og kredit og offentlig støtte.
Samtidig kommer krigen til at handle om, hvem der overhovedet er parter og modparter: Soldater bliver til partisaner klædt i civil. Børn, mødre og pårørende inddrages. Soldaterne nedslides psykisk, når de udsendes anden, tredje og fjerde gang. Det samme gør deres familier, og til sidst bryder de sammen.
Sidst men ikke mindst bliver krigen til en krig om tid, altså om hvor lang tid krigen skal fortsætte, udskydes og vare ved.
Krig er risikabel. Krigen skifter farve, »som en kamæleon«, siger Clausewitz. Ét er altså at have en stor hær udsendt i to måneder, noget helt andet at have to store hære udsendt i 10 år. Den bliver ustyrlig.
Lige præcis det havde de strategiske eksperter advaret om allerede før 11. september. Krigen bliver til en såkaldt asymmetrisk langtrukken krig. En sådan krig kan den stærke part paradoksalt nok ikke vinde. Man vidste det. Scenariet var allerede gennemanalyseret.
Lyttede ikke til historien
Resultatet af en sådan krig er ikke efterstræbelsesværdigt. Det ved man også fra historien. Briterne havde lært araberne at føre den type asymmetrisk guerillakrig mod Osmannerriget under Første Verdenskrig. Resultatet blev briternes fatale opdelinger af Osmannerriget, med nye lande og befolkninger, der ikke vil anerkende grænser og dominansforhold.
Da man efter 11. september besluttede at intervenere i Afghanistan, forskød krigen sine grænser. Al Qaedas baser blev hurtigt opløst, men krigen forskød sine grænser ind i Pakistan såvel som ind i de små hjem i USA’s mindre velstillede befolkning og videre ind i de mindre velkonsoliderede banker for derfra at ramme hele den vestlige verden.
Det politiske system tænker tilsyneladende altid i overoptimistiske scenarier. Men hvor var Forsvarskommandoens og Forsvarsakademiets advarsler tilbage i 2001, 2002 og 2003? Kunne de virkelig ikke deres Clausewitz? Regeringerne i de politiske systemer vil gerne vise handlekraft og demonstrere kontrol. Men de kan ikke og vil ikke tænke negativt. De kan ikke tænke i risici og worst case-scenarier.
Som den israelske militærekspert Martin van Creveld har sagt, talte det militære establishment sig »helt blå i hovederne om den såkaldte revolution i militære anliggender«. Denne såkaldte ’Revolution in Military Affairs’ (RMA) skulle, gennem et input på tusinder af milliarder kroners investeringer i it-isenkram og materiel, sikre sejren. Forkortede akronymer som RMA, GWOT (Global War on Terror) og WHAM (Winning Hearts and Minds) fløj om hovederne på de taktiske eksperter, og de følte vist, at de kunne sikkert vinde Anden Verdenskrig endnu en gang.
De var fantastiske til at kommunikere med sig selv, men anede ikke, hvordan kommunikationssystemer fungerer.
Modparten behøvede imidlertid blot gødning og mobiltelefoner for at stikke en kæp i strategernes hjul og trække krigen i langdrag.
Jura er vigtig
Churchill, der var ansvarlig for mange frygtelige scenarier i nedkæmpelsen af Osmannerriget, lærte åbenbart af sine fejl. Den 13. maj 1940 sagde han i hvert fald berømte ord om, at det eneste han kunne love i den aktuelle krig var »blod, slid, sved og tårer«. Den tidligere danske regering havde ikke samme visdom. Den bildte danske soldater ind, at de »kunne gøre en forskel«. Mange af dem tror, at det er derfor, de er i det Afghanistan, der helt forudsigeligt bryder sammen i et inferno af ingen ved hvad, når amerikanerne igen trækker sig ud.
Krig fører til blod, slid, sved og tårer. Med Clausewitz’ ord er »krigen ikke noget tidsfordriv, ikke beregnet til lyst, til vovemod og til heltegerninger, intet værktøj til begejstring; krigen er et alvorligt middel til et alvorligt mål.«
Problemet er, at midlet tager magten over de politiske mål, indtil det hele er blevet så nedslidt og det politiske hykleri så infamt, at krigens virkelighed indhenter krigens egen abstrakte logik og får stoppet det vanvittige brug af ressourcer. På det tidspunkt sætter politikken grænser for krigens ressourceforbrug.
Danmark gik med i en bundulovlig Irakkrig. Problemet med ulovligheden af det, Bush kaldte præventiv krigsførelse, er, at den type krigsførelse kan skabe præcedens for hvad som helst.
Derudover løj man beviseligt. Og derfor er det magtpåliggende at få den slags stoppet og dømt, og gerne med rigsretssager. I det mindste for fremtidens skyld. Det er trods alt også gigantiske forbrydelser mod menneskeheden, vi taler om.
Hvem tager ansvaret for krigenes millioner af tragedier? Det er der nogen, der skal gøre. Og det er derfor, det juridiske efterspil er så vigtig en del af den danske krigsdebat.
 
Gorm Harste er lektor ved Institut for Statskundskab ved Aarhus Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",58.0,9. februar 2012,"Da man efter 11. september besluttede at intervenere i Afghanistan, forskød krigen sine grænser. Al Qaedas baser blev hurtigt opløst, men krigen forskød sine grænser ind i Pakistan såvel som ind i de små hjem i USA’s mindre velstillede befolkning og videre ind i de mindre velkonsoliderede banker for derfra at ramme hele den vestlige verden."
4831,/debat/2014/06/sort-arbejde-ren-naestekaerlighed,Sort arbejde er ren næstekærlighed,Arno Victor Nielsen," KRONIK – Det har frydet mig at følge kontroversen mellem Rockwoolfonden og Dansk Byggeri om håndværkerfradragets betydning for mængden af sort arbejde. Dansk Byggeri bestiller da bare en undersøgelse, der viser det modsatte af Rockwoolfondens, nemlig at fradraget mindsker mængden af sort arbejde. Man kan jo altid tilrettelægge sin undersøgelse, så man får det ønskede resultat. Den, der betaler musikken, bestemmer, hvad der skal spilles.
Selvfølgelig virker håndværkerfradraget. Virkningen er bare ikke entydigt målbar, men fradraget kan sagtens have medført, at mange har afstået fra både at få lavet arbejdet sort og hvidt. Måske har håndværkerfradraget skadet samfundsøkonomien på flere måder. Det er bare ikke blevet undersøgt. Sociologen Wright Mills efterlyste sociologisk fantasi i sociologien. Hvis samfundsforskningen bare vil forsyne politikerne med små billige forskningsresultater, som de kan hænge deres hovsaløsninger op på, så er der ikke behov for sociologisk fantasi. Discount-forskningen stiller kun de spørgsmål, som den i forvejen kender svaret på.
Mange nuancer af sort
Sort arbejde er i borgernes forståelse ikke bare arbejde, der hverken betales skat eller moms af. Det er det også, men det er ikke det afgørende. Sort arbejde handler først og fremmest om private borgere, som får lavet arbejde i privaten. Det sorte arbejde falder uden for det almindelige økonomiske liv. Det tilhører den anden økonomi, ligesom loppemarkeder og gaver. Det er noget ekstra, og det sker kun en gang imellem. Sort arbejde udveksles mellem borgere, der kender hinanden, snarere end mellem en anonym efterspørger og en anonym udbyder. Det rigtige sorte arbejde er ikke sat i system, det er noget, man griber til, når lejlighed byder sig. Det er nærmere beslægtet med vennetjenester og naturalieøkonomi end med udveksling over markedet.
Mureren, der kommer hjem til mig og sætter fliser op, betaler jeg med de penge, jeg har fået tilovers efter at have betalt skat. Så siger mureren: »Hvis vi blander skattevæsnet ind i det, skal du betale næsten det dobbelte.« Det oplever jeg som endnu en omgang skat. »Jamen, så skal jeg slet ikke have sat fliser op,« svarer jeg. Så sælger byggemarkedet ikke fliser, flisefabrikken må fyre folk, staten mister både skat og moms og skal betale dagpenge. Og jeg skal være uden fliser. Det bedste for alle parter er jo, at fliserne bliver sat op uden regning. Det er situationen i langt de fleste tilfælde, hvor man taler om sort arbejde.
Man siger, at to tredjedele af det sorte arbejde ikke ville blive udført, hvis det skulle være hvidt. Det er, fordi det strengt taget ikke er nødvendigt. Sort arbejde er en slags luksus. Jeg kan sagtens leve uden de fliser.
Noget helt andet er firmaer, der får udført arbejde, som er nødvendigt for, at firmaet overhovedet kan fungere og eksistere, f.eks. rengøringsarbejde, transport, omdeling eller kantinedrift. Dette arbejde rekvireres måske fra firmaer, som har ansat uregistreret, illegal arbejdskraft, som aflønnes sort. Der er altså tale om systematisk og konkurrenceforvridende anvendelse af sort arbejde. Det sorte arbejde indgår her i en omfattende form for økonomisk kriminalitet og har intet at gøre med det, som er sort arbejde i den almindelige borgers bevidsthed. Dette systematiske sorte arbejde kommer ikke den, der udfører det, til gode, og rekvirenten får kun i begrænset omfang glæde af det. Pengene ryger ned i foret på den ukendte udlænding, der ejer det kriminelle firma.
På trods af at de to udgaver af sort arbejde næsten intet har tilfælles, skelner Rockwoolfonden ikke, når den estimerer omfanget af sort arbejde. Men vi almindelige borgere har det med sort arbejde, som Lars Løkke har det med tøj: »Når jeg selv betaler for mit tøj, skal jeg ikke også blande skat ind i det,« udtalte han for nylig. Når jeg selv betaler for at få opmuret min pejs, behøver jeg vel ikke blande Skat ind i det. Skat har jo allerede snuppet mere end halvdelen af min løn. Når jeg får udført sort arbejde, sker det i privat- og intimsfæren. Det finder sted i civilsamfundet. Ligesom loppemarkeder. Vi er uden for eller på kanten af markedet og staten.
Angreb på demokratiet
For at få sat en stopper for det sorte arbejde har politikerne vedtaget en nærmest grundlovsstridig lov, nemlig en lov som krænker den grundlovssikrede frihedsrettighed: boligens ukrænkelighed. Den står før og er vigtigere end ejendomsrettens ukrænkelighed. For i et demokrati må borgerne have hemmeligheder for staten. Mens alt, hvad staten gør, skal være transparent. Statens tjenere, ministrene, skal lægge deres privatøkonomi frem. I et diktatur har staten derimod hemmeligheder for borgerne. Det er et angreb på selve det borgerlige demokrati og de borgerlige frihedsrettigheder, når Skat uden en dommerkendelse kan trænge ind i borgernes baghaver i jagten på sort arbejde. Men det allerværste er dog, at kriminaliseringen af privat sort arbejde kun kan håndhæves og sanktioneres, hvis borgerne angiver hinanden. Derfor arbejdes der på en holdningsændring hos befolkningen. Man vil sætte borgerne til at kontrollere hinanden, med hvad deraf følger af ødelagt socialt og medborgerligt liv. I jagten på et meget lille beløb risikerer staten at ødelægge det sociale økosystem.
Hvordan er det kommet så vidt? Det er ikke mindst Rockwoolfondens skyld.
Det er lykkedes Fonden at bilde befolkningen ind, at staten går glip af 50 milliarder kroner i skatteindtægter pga. sort arbejde. Ingen ved præcis, hvor meget der arbejdes sort for: 50, 40, 29, 21 milliarder er de talstørrelser, som er i omløb. Men da hovedparten af det sorte arbejde slet ikke ville blive udført, hvis det skal være hvidt, går staten måske kun glip af 7, 8 eller 9 milliarder. Og samfundsøkonomien vil få et voldsomt tilbageslag, hvis det sorte arbejde med ét forsvandt. Private laster er offentlige dyder, fastslog allerede Bernhard de Mandeville i Fablen om bierne fra 1714.
Farligere end Cepos
Rockwoolfonden blev oprettet i 1981 som en privat tænketank med skattesnyd som sit primære forskningsfelt. Det er tankevækkende, at Rockwoolkoncernen, som gemmer næsten 4 milliarder i fonden og kun spenderer ca. 30 millioner om året på forskning i samfundsproblemer, ikke selv betaler en bøjet 25-øre i skat på trods af et overskud på tæt ved 1 milliard kroner. Men der findes selvfølgelig to former for skattesnyd, den legale og den illegale.
Energiselskabet Dong, der heller ikke betaler skat, har overinvesteret sig til et skattefradrag på ca. 10 milliarder kroner, altså mere end det skatteprovenu, staten kunne få ind, hvis det sorte arbejde forsvandt. Målt i forhold til det legale skattesnyd er sort arbejde ganske uinteressant.
Forestil jer, at vi til det legale skattesnyd medregner alle de milliarder, som husejerne har sovet sig til og aldrig har svaret skat af. En af mine venner købte et hus på Frederiksberg for 20 år siden til 4 millioner kroner. Nu har han solgt det til 12 og købt et andet hus til 4. På 20 år har han sovet sig til 8 millioner skattefrie kroner. Hans arbejdsfri og skattefri gevinst svarer til min lønindkomst efter skat i de samme 20 år. Hvor længe skal en sort håndværker mon knokle for at samle 8 millioner kroner sammen?
Alligevel kalder Rockwoolfondens Forskningsenhed sort arbejde for den mest »udbredte« form for skattesnyd. Ja ’udbredt’ på samme måde som det at pille sig i næsen kan betegnes som pegefingerens mest udbredte aktivitet i hovedhøjde. Det er totalt nonsens, men det flytter fokus fra den legale form for skattesnyd til den illegale og gør velfærdsstatens beståen til et spørgsmål om den enkeltes samfundsmoral.
På tv bliver udøvere af sort arbejde konfronteret med læger, der kan fortælle de formastelige, at ventelisterne ville forsvinde, hvis de bare holdt op med at arbejde sort. Man konfronterer dem ikke med en krigsgal general, som foretrækker at købe kampfly for alle pengene. Et kampfly af Joint Strike Fighter-typen koster cirka en halv milliard kroner. Hvis almindelige menneskers skattesnyd i forbindelse med sort arbejde beløber sig til 7 milliarder kroner om året, skal vi altså være uden sort arbejde i fire år, og alle 48 kampfly er betalt. Vi kunne også droppe købet af kampfly og give grønt lys for sort arbejde i fire år til glæde for samfundsøkonomien.
Rockwoolfondens Forskningsenhed blev stiftet samme år, som Lafferkurven blev introduceret i økonomien – altså påstanden om, at de bedst aflønnede er som æsler: De arbejder kun, hvis de får en gulerod i form af skattenedsættelser.
Og et år før Schlüter-regeringen indledte afviklingen af velfærdsstaten. Og tre år før sociologi blev nedlagt som fag på universitetet, fordi det var for samfundskritisk. Forskningsenheden har haft held til at sætte dagsordenen for samfundsdebatten og gøre skinproblemer til samfundets hovedonder. Som borgerlig tænketank er den langt farligere end Cepos, der står ved, at den leverer luderforskning for de neoliberale. Det er mere uigennemskueligt, hvem Rockwoolfonden ligger i med.
Terroristisk skattelov
Sort arbejde handler om en terroristisk skattelov, som ikke kan håndhæves, medmindre man får et stikker- og overvågningssamfund. Det er skatteloven, som er problemet – ikke folks samfundsmoral. Love bør være lette at håndhæve, og så bør de tilpasses borgernes virkelighed.
Skatteloven kriminaliserer en masse handlinger, som folk i almindelighed ikke oplever som kriminelle, nemlig gråzonen af gensidige tjenesteydelser, som vi kalder vennetjenester og hjælpetjenester. I mange tilfælde skal vi nærmest gøre vold på vores natur for at overholde loven. Hvis jeg og min håndværker begge har fordele af at holde skattevæsnet udenfor, så tager jeg da håndværkerens parti. Håndværkeren er et menneske af kød og blod. Jeg møder ham dagligt. Staten har jeg aldrig mødt som andet end påbud og forbud og en masse rudekuverter.
Folkedomstolen har talt: Sort arbejde florerer. Ikke fordi vi er kriminelle og usolidariske, men fordi vi er i vores gode ret til at fortolke loven til vores egen og vores næstes fordel. Grænsen mellem sort og gråt arbejde fornemmer vi alle. Den står ikke i loven. Derfor må jeg jo selv sætte den.
Og hvad angår det samfundsøkonomiske, har økonomerne givet svaret. Sort arbejde en gave til samfundsøkonomien. Det genererer vækst. Vores samfundsmodel står og falder med, om der er vækst i økonomien. Og sort arbejde er arbejdsintensiv vækst. Den murer, der ligger på sofaen og hæver understøttelse, er ren tilsætning. Men rejser han sig og hjælper en nabo med at bygge en vinterstue, gør han naboens dovne penge flittige, og han skaber arbejdspladser andre steder.
Vejen til et varmere samfund
Sort arbejde er praktiseret næstekærlighed. Og det gavner oven i købet mig selv. I mange tilfælde er det en form for erhvervsstøtte. En ung håndværker skal skubbes i gang. Det sker ved, at han ved siden af de rigtige ordrer laver lidt sort. Han har jo ikke samme muligheder som landmænd, der køber en bondegård, og straks vælter landbrugsstøtten ind. Sort arbejde opleves i de fleste tilfælde som at hjælpe hinanden mod den satans stat, som plyndrer os og bruger vores penge på landbrugsstøtte.
Sort arbejde giver et varmere samfund. Sort arbejde gør mig til en slags ven med én, som jeg ellers ikke er ven med – det gør arbejde til andet end kold forretning. Håndværkeren og jeg har ikke bare byttet penge mod tjenesteydelser. Vi har noget sammen: Alliancen mod Skat. Når vi mødes i Brugsen, nikker vi til hinanden som to sammensvorne. Vi er soldater i modstandskampen mod et bunduretfærdigt skattesystem. Men vi ved også godt, at vi aldrig vil kunne snøre skattevæsnet for bare en brøkdel af, hvad de dyre drenge kan med hjælp fra Jyske Banks skatterådgivere.
Vi skal huske, at politikerne ønsker at fokusere på sort arbejde for at få os til at glemme, hvem der virkelig tager af fælleskassen. SAS for eksempel med ulovlige prisaftaler. Og Rockwoolkoncernen, som flytter rundt på sit overskud, så vores fælleskasse ikke får en øre.
Arno Victor Nielsen er filosof




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",29.0,17. juni 2014,"Sort arbejde giver et varmere samfund. Sort arbejde gør mig til en slags ven med én, som jeg ellers ikke er ven med – det gør arbejde til andet end kold forretning. Håndværkeren og jeg har ikke bare byttet penge mod tjenesteydelser. Vi har noget sammen: Alliancen mod Skat. Når vi mødes i Brugsen, nikker vi til hinanden som to sammensvorne. Vi er soldater i modstandskampen mod et bunduretfærdigt skattesystem. Men vi ved også godt, at vi aldrig vil kunne snøre skattevæsnet for bare en brøkdel af, hvad de dyre drenge kan med hjælp fra Jyske Banks skatterådgivere."
10938,/debat/leder/2011/12/nox-afgift-groen-nok,NOx-afgift er ikke grøn nok,Mette-Line Thorup," Det ligner politisk slingrekurs, når regeringen i finansloven for 2012 har valgt at femdoble afgiften for virksomheders udledninger af den stærkt sundheds- og miljøskadelige NOx-forurening.
For mens regeringens argument for kun at hæve afgiften for virksomheder er hensynet til miljøet, friholder man samtidig de største kilder til NOx-forurening: de 700.000 danske brændeovne og transportsektoren. Og det til trods for at bilisme som beskrevet i Information er årsag til mere NOx-udledning end industri og el- og varmeproduktion tilsammen.
Tilmed driver den NOx-forurening, der kommer fra virksomheders skorstene, ud over landets grænser og bidrager dermed ikke i samme grad som danske parcelhusbrændeovne, biler, lastbiler og busser til at gøre mennesker syge af luftvejslidelser, hjerte-kar-sygdomme, blodpropper og cancer i lungerne.
Men skatteminister Thor Möger Pedersen (SF) holder stædigt fast i det grønne argument for regeringens NOx-afgifter.
»Det er jo lige præcis det, regeringen ønsker at opnå: At vores luft bliver renere, og at forureningen bliver mindsket,« lyder hans begrundelse.
Men det er svært ikke at kritisere ministeren for de udtalelser, om end det politiske mål synes sympatisk. Det virker oplagt, at argumentet er mere tilpasset regeringens ønske om at fremstå som grøn, mens det i virkeligheden handler om at få penge i en meget slunken statskasse uden at genere de store vælgergrupper, der skulle betale højere afgifter for deres biler, el og varme. De store virksomheder skal levere — lige med undtagelse af cementfabrikken Aalborg Portland, som får en særlig rabat på sin NOx-udledning.
Det er selvfølgelig helt legitimt at lukke huller i statens budget med grønne afgifter, men hvis det mål kan nås ad andre veje, og man faktisk tilmed kan formindske den dødsensfarlige forurening, bør ministeren forsøge det. Eller i det mindste være ærlig. NOx-afgiften er ikke grøn nok. 
",0.0,12. december 2011,"For mens regeringens argument for kun at hæve afgiften for virksomheder er hensynet til miljøet, friholder man samtidig de største kilder til NOx-forurening: de 700.000 danske brændeovne og transportsektoren. Og det til trods for at bilisme som beskrevet i Information er årsag til mere NOx-udledning end industri og el- og varmeproduktion tilsammen."
12977,/debat/2010/12/oh-hvilken-herlig-sne,"Oh, hvilken herlig sne",Kristen Bjørnkjær," Små mirakler
Ovre i Amerika drømmer de hvert år om en hvid jul  eller a white cristmas, som det hedder på det lokale kaudervælsk. Henført synger de med på Bing Crosbys oldgamle sang, og i år skal man da lige love for, at den amerikanske drøm gik i opfyldelse. Det væltede ned med sne, som om nogen havde trukket i en snor til himlen, og hurtigt lignede New York noget fra et Anders And-blad.
Selvfølgelig gav det anledning til grimme ting, for ambulancerne kunne ikke køre igennem til de syge, men New Yorks borgmester Bloomberg udtalte de kloge ord: »Dette er ikke verdens ende«.
Der skete også som altid i sådanne situationer det lille mirakel, at hjælpsomheden blandt borgerne tog til, og de begyndte at løse problemerne selv. Således fortæller en borger til en avis, at han var ved at lægge sit lille barn i seng, da han pludselig hørte lyden af en sneplov (troede han). Han åbnede vinduet, og så naboerne Joshua, Mike og Doron skubbe en snefræser foran sig med håndkraft.
»I drenge er formidable!« råbte han ned til dem og gave dem en one-up med tommelfingeren.
Et ældre ægtepar var begyndt at grave deres bil ud, da naboerne Danielle og Keith kom til hjælp med deres skovle. En 11-årig dreng, Andrew, afbrød endog et vigtigt arbejde med at bygge en snehule og hjalp til med sin lille skovl.
Sådanne små mirakler har givet god karma i de forskellige bykvarterer. Man har også lavet kaffe til hinanden.
50 cent skovlede
Lidt længere nordpå, i Connecticut, bor Curtis James Jackson III. Navnet angiver, at han er et eller andet inden for det royale, men han er rapper og bedre kendt under kunstnernavnet 50 Cent. Han er, kan man så sige, konge af rapmusikken. Millioner af cder med ham er solgt i hele verden.
Der skete nu det mærkelige, at 50 Cent gjorde det, man om sommeren ville have kaldt at smøge ærmerne op. Hans hus var dækket af sne, men så klædte han sig varmt på og begyndte at grave. Det plejer sådanne stjerner ellers at have folk til.
Da 50 Cent nu var godt i gang, ville han grave videre og tilbød sin hjælp til naboerne med at udgrave deres indkørsler. Ikke for ingenting har han udgivet et album med titlen Get Rich or Die Tryin, så han forlangte 100 dollar for hver husstand, han skovlede for. Det lyder af meget, men er småpenge i et kvarter, hvor alle er ved muffen.
50 Cent forlangte ekstra betaling, hvis naboerne ville fotograferes sammen med ham og skovlen. Bagefter lagde han fotos ud på Twitter.com. Han tjente en ekstra skilling, fik en masse omtale, og naboerne kunne prale af at have haft ham som sneskovler. Det skal ikke undervurderes.
Sangen »White Christmas« er i øvrigt et af de store numre i den amerikanske højskolesangbog, som derovre kaldes en hitliste.
Den gode idé
Ingenting er rigtigt sket, før det er sket i New York, lyder et ordsprog derovre, hvilket selvfølgelig er noget vrøvl. På Bornholm skete nøjagtig det samme. Sneen dækker mark og mose, som der står i en sang i Højskolesangbogen, og sneflokke kom vrimlende, henover diger trimlende, som der står i en anden. En sangbog fuld af sandheder.
Snedækket gjaldt hele Danmark, hvor mange mennesker slet ikke nåede hjem til jul. Det gik i sneglefart hen over Fyn, en dansk ø, jyder og sjællændere normalt dårligt nok lægger mærke til, når de suser af sted i en bil. En lille familie, som blev eksponeret i tv-nyhederne, havde taget madkurv og en termokande med kaffe med og tog de mange timers ventetid i højt humør. En anderledes oplevelse for ungerne på bagsiden, men vi lever i netop i en ny kultur, hvor strabadserende oplevelser er sagen. De havde alle lystne blikke.
På Bornholm måtte flere hundrede holde ufrivillig jul i en gymnastiksal. En familiefar med fransk kone og to børn sagde, at det var den bedste jul, han nogensinde havde haft. De kom fra Frankrig og skulle egentlig til Allinge. Børnene spillede bold med ligesindede, og de voksne kunne springe buk over juletræet. For en rask forretningsmand vil det være oplagt at markedsføre ideen i de kommende år: Hold jul i en gymnastiksal!
Næstekærlighed
Så ankom allandsens lastbiler, traktorer, gummigeder, rendegravere, sneslynger og en enkelt helikopter til Bornholm for at hjælpe indesneede syge, gamle og sultende bornholmere. En jordemor spændte resolut skiene på og gled ud for at hjælpe en fødende kvinde. En nødtelefon fik på et enkelt døgn femhundrede henvendelser fra folk, hvoraf langt de fleste ikke var i nød selv, men tilbød deres hjælp. Kunne man dog blot spare den overskydende hjælp op i en bank.
Det var altså rigtigt, hvad man kunne aflæse i en Gallup, som Berlingske Tidende kunne offentliggøre 2. juledag: Otte ud af ti danskere føler, at andre har næstekærlighed over for dem. Næstekærligheden trives, selvom den ofte udfolder sig i det skjulte. Det meget skjulte.
Juleaften er normalt højsæson for indbrudstyve, men i år havde fængselsvæsenet næstekærligt holdt de mest forhærdede af dem, the usual suspects, tilbage, så de først løslades efter jul. Derved slap de for at få våde fødder samt tillægsstraffe. Always Look at the Bright Side of Life, som det hedder så smukt i den britiske udgave af Højskolesangbogen.
En glad nyhed runder året af. For to år siden havde Danmarks Radio sparet transmissionen fra skihoppene i Garnmisch-Partenkirchen bort, men nu har stationen sikret sig rettighederne hele tre år frem! Mange danskere med tømmermændene i orden er gennem årene blevet afhængige af den særlige form for lindring, som kommer, når man ser på hopperne, eventuelt med en ispose på hovedet. Ikke for det: En del seere ville næppe bemærke det, hvis der var tale om en genudsendelse af hoppene fra i fjor.
Den idé kan DRs nye, endnu ikke ansatte generaldirektør jo tage til sig, skulle der blive behov for flere sparerunder.
Sendes nytårsdag klokken 13.40.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,31. december 2010,»I drenge er formidable!« råbte han ned til dem og gave dem en one-up med tommelfingeren.
4089,/debat/2014/09/falsk-omsorg-studerende,Falsk omsorg for de studerende,Jørgen Staun," Hvorfor ikke bare sige det, som det er. Den foreslåede dimensionering af især humanistiske kandidatuddannelser er ikke dikteret af et ønske om at forhindre mange unge i at tage en uddannelse, som vil føre til arbejdsløshed og socialt uføre, som uddannelsesminister Sofie Carsten Nielsen (R) så omsorgsfuldt siger. Den rørende omsorg handler om noget helt andet – den handler om økonomi.
Finansministeriet har fortalt Uddannelsesministeriet, at budgettet skal skæres ned. Og når det nu ser ud til, at de humanistiske uddannelser vil leve op til fremdriftsreformens mål om, at en kandidatstuderende maksimalt må være et halvt år forsinket, er det nødvendigt for regeringen at ty til et andet middel, som kan spare på uddannelsesområdet. Og hvad passer bedre end kvalitetskommissionens rapport om, at Humaniora uddanner al for mange kandidater direkte ud i regulær arbejdsløshed.
Men i kølvandet på kvalitetskommissionsrapporten fulgte så mange indlæg, at sandhedsværdien af denne hurtigt blev gennemhullet. Så meget, at Jørgen Søndergård, kommissionens formand, indrømmede, at han havde fisket uden for fiskerigrænsen. Men man vælger alligevel at bruge kvalitetskommissionens tvivlsomme konklusioner. Det falder åbenbart ikke Uddannelsesministeriet ind at rådføre sig med de berørte institutioner, som ved, hvad tingene handler om.
Uacceptabelt at blande sig
I første omgang var institutionerne tiltænkt en central rolle i den proces, som skulle føre til tilpasning af blandt andet optag og ordentlig analyse af ledighedstal. Men ministeriet kom måske i tanke om, at universiteterne nok ikke kunne se nogen ræson i at skære ned på et optag på uddannelser, hvor kandidaternes beskæftigelse var høj.
Lad det være helt klart, at ingen har interesse i at uddanne kandidater ud i arbejsløshed. Heller ikke på de humanistiske fakulteter. Derfor analyserer Humaniora løbende ledighedstal, regulerer på optaget år for år og skærper optagelseskrav. Men lad det være lige så klart, at det er helt uacceptabelt og hidtil uset, at Uddannelsesministeriet blander sig i dimensionering af enkelte fag. Den slags politiske detaljestyring bringer minder frem om, hvordan beslutninger blev taget i et nu hedengangent østeuropæisk og totalitært imperium.
",0.0,30. september 2014,"Lad det være helt klart, at ingen har interesse i at uddanne kandidater ud i arbejsløshed. Heller ikke på de humanistiske fakulteter. Derfor analyserer Humaniora løbende ledighedstal, regulerer på optaget år for år og skærper optagelseskrav. Men lad det være lige så klart, at det er helt uacceptabelt og hidtil uset, at Uddannelsesministeriet blander sig i dimensionering af enkelte fag. Den slags politiske detaljestyring bringer minder frem om, hvordan beslutninger blev taget i et nu hedengangent østeuropæisk og totalitært imperium."
11567,/debat/2011/09/laeserbreve-24,Læserbreve,Informations Webredaktion," Forskel på lån?
Dorte Østergaard, Aarhus
Blå stue vil ikke bruge penge, vi ikke har, men fremrykke aktiviteter. Rød stue vil låne til en kickstart. De blå klandrer de røde for at gældsætte Danmark.
Kan nogen fortælle mig, hvad forskellen er på at låne penge til kickstart og at fremrykke aktiviteter for lånte penge?
Kan nogen fortælle mig, hvorfor ingen journalister i de elektroniske medier går politikerne mere på klingen i stedet for at lade dem stå og sable hinanden ned?
S og R enige om familiesammenføring
Kasper Bjering Søby Jensen, Ishøj, medlem af SF's landsledelse.
Det vakte voldsom kritik fra R, da SF og S præsenterede et alternativ til regeringens asociale pointsystem for adgang til familiesammenføring med en ægtefælle.
Vores alternativ var et system af fem simple og letopfyldelige krav om integration. Mindst to skal opfyldes. Kravene er, at man kan simpelt dansk eller engelsk, at man har en uddannelse, relevant arbejdserfaring eller står til rådighed for arbejdsmarkedet.
I Information 30. august skriver Marianne Jelved (R) så, at R's krav til ægtefællesammenføringer er, at man »har en passende bolig, kan forsørge sig selv og vil lære dansk«.
Hvori består den grundlæggende forskel på de to synspunkter? Ud over at S og SF har sat kravene i system, mens R skjuler sine bag ukonkrete paroler om at 'staten ikke skal blande sig i hvem man gifter sig med' (som om det havde noget med sagen at gøre) og 'Ingen grænser for kærlighed'.
Men Jelved vil jo sætte nogle grænser i form af krav om bolig, forsørgelse og sprog. Krav der ligner dem, S og SF vil stille. Hvorfor så opføre et teaterstykke om stor uenighed?
Fejlagtige asylpåstande
Jakob Dam Glynstrup, kontorchef i Udlændingeservice
I en artikel 29. august vælger Information uden hold i virkeligheden at skrive, at Udlændingeservice i et indlæg »fejlagtigt antyder, at tre statsløse lyver« om registreringen af deres nationalitet som asylansøgere.
Vi har intet motiv til at foretage en urigtig registrering af statsløse asylansøgere. Registreringen af nationalitet er ikke afgørende for udfaldet af en asylsag. Det afgørende er asylansøgerens forklaring om sit asylmotiv.
Udlændingeservice kan derfor helt problemløst omregistrere, hvis der i konkrete tvivlstilfælde er grundlag for det.
I tre sager har Information rejst en sådan tvivl, og vi har selv taget initiativ til en omregistrering. Jeg vil opfordre andre, som måtte ønske en omregistrering, til at henvende sig til Udlændingeservice.
Information har på intet tidspunkt hævdet, at Udlændingeservice har særlige motiver til at fejlregistrere statsløse. Vi har påpeget, at det er sket. Information fastholder, at Udlændingeservice i sin pressemeddelelse samt i et læserbrev den 29. august her i avisen mod bedre vidende lod forstå, at de tre omtalte statsløse måtte have afgivet forkerte oplysninger ved registreringen.
Bagefter med betalingsring
Christian Bundgård, formand for DN's klimanetværk
I Norge har enhver større by for længst indført bompenge med automatisk fotokontrol f.eks. både Oslo, Kristiansand og Bergen. I Bergen har man lige åbnet en ny letbane betalt med bompengene. Så det er ikke kun London og Stockholm, der benytte denne type systemer. I Danmark er vi bagefter!
Trængselsproblemerne på motorvejene kan også løses ved at indføre en lastbilafgift pr. kørt kilometer som i Tyskland, kombineret med godsomladningsmuligheder til jernbane i alle færgehavne. Den ene kørebane på E45 er konstant fyldt op af miljø- og trafikbelastende lastbiler. Ofte transittransport fra Norge og Sverige til og fra Tyskland. Også her er vi bagefter.
Kandidatpant, nej tak
Kasper Ditlevsen, formand for DM Studerende
Dansk Folkeparti går blandt andet til valg på, at SU på kandidatuddannelsen udbetales som et lån, der efter endt uddannelse skal betales tilbage. En del af lånet kan trækkes fra i skat. Men hvis man som nyuddannet vælger at rejse til udlandet for at arbejde, skal hele SU'en betales tilbage. Mere end 100.000 kr.
De studerende i Dansk Magisterforening mener, at den såkaldte kandidatpant rammer helt ved siden af. Taberne vil være de studerende og nyuddannede med en international profil.
Dansk erhvervsliv efterspørger i høj grad international erfaring. Vi lever i en global økonomi, hvor international erfaring og samarbejde er centralt. Men Dansk Folkepartis forslag vil dræbe ethvert incitament til at dygtiggøre sig i udlandet. Kandidaterne vil blive stavnsbundet til Danmark.
Forslaget spænder ben for de nyuddannedes jobmuligheder, fordi mange vil undgå at søge til udlandet for at få den erfaring, der skal gøre dem attraktive for kommende arbejdsgivere.
DM Studerende mener, at forslaget rammer socialt skævt. Kandidater fra økonomisk stærke familier har råd til at tilbagebetale deres SU og få den internationale erfaring, erhvervslivet efterspørger. Mens de, der er svagere stillet økonomisk, må gå arbejdsløse rundt i Danmark.
Tør SF trodse EU med kemiforbud?
Per Clausen, MF for Enhedslisten
Det er yderst glædeligt, at SF erklærer, at skadelig kemi skal væk fra forbrugerprodukter (27.-28. august). SF har valgt at være med på vores forslag om forbud mod både parabener og ftalater i produkter til børn. Vi har tvunget regeringen til at indføre danske særregler, men de er på kant med EU-lovgivningen.
Vi har dog set, at det kan betale sig at trodse EU og gå foran. Da Enhedslisten stillede forslag om, at bisphenol A skulle forbydes i sutteflasker og samlede flertal for forslaget, besluttede EU at gennemføre forbuddet i alle medlemslande frem for at lægge sag an mod Danmark. Det er Enhedslistens opfattelse, at vi bør gentage denne fremgangsmåde også efter et folketingsvalg.
Det store spørgsmål er, om SF er parat til at lade danskernes sundhed veje højere end hensynet til EU's regler. Vil man støtte kravet om, at Danmark skal gå foran og trodse EU? Eller vil man bruge denne sag som mærkesag i valgkampen, og når valget så er overstået overlade det til EU-parlamentarikerne at tage kampen op imod en gigantisk kemikalielobby i Bruxelles.
Adskil kirke og stat
Ole Riisgaard, København, folketingskandidat for SF
Indimellem hører man et krav om, at politik og religion skal holdes adskilt. Det er umuligt.
Det er til gengæld muligt og ønskeligt for demokratiet at holde kirke og stat adskilt.
Vi bør ændre Grundloven, der gør folkekirken til statskirke. Folkekirken bør være et privat trossamfund på linje med alle andre. Alle trossamfund skal ud af statsadministrationen. Navngivning af børn bør ske hos kommunen. Indgåelse af juridisk bindende ægteskab bør ske på rådhuset.
Når det er sket, kan private religiøse menigheder som folkekirken lægge alle mulige religiøse ritualer oveni.
Derved kommer vi uden om en masse problemer, både for det politiske samfund og for religiøse menigheder.
Spørgsmål om vielse af fraskilte kvindelige præster og vielse af homoseksuelle vil herefter være noget, som de religiøse helt selv kan afgøre, om de vil være med til. Der vil være tale om et foreningsspørgsmål. Se, det er en sejr for religionsfriheden.
Statens politisk interesserede borgere behøver ikke tænke på, hvad man gør med en præst, der nægter at vie fraskilte, eller om vi krænker kirken med vielsesritualer for homoseksuelle.
Adskillelse af stat og kirke vil blive det, man på nydansk kalder en win-win-situation.
De religiøse kan have deres religion i fred uden politisk indblanding. Statens borgere kan sikre sine medborgere lighed for loven og indføre en ny ægteskabslovgivning uden at genere det religiøse liv.
Uforståelige 12 minutter
Thor Nielsen, Brønshøj
Vi skal alle arbejde mere. Det er der politisk enighed om. Men ikke om grundlaget. Og uanset, om man vil stemme rødt eller blåt, tror jeg, at særdeles mange er i vildrede med hensyn til effekten af S-SF's model. Jeg har derfor eksemplificeret modellen, som jeg forstår den:
På en hospitalsafdeling arbejder 40 sygeplejersker. De 36 er fuldtidsansatte og fire er halvtidsansatte. To af de halvtidsansatte ønsker med henvisning til S-SF's forslag at arbejde fuldtid.
Det vil sige at antallet af ansatte i praksis vokser. Men afdelingen har ingen mulighed for at tage flere patienter under behandling. Spørgsmålet er så, om man skal afskedige de to, som ikke ønskede at gå på fuldtid? Eller vil loven indeholde en ansættelsesgaranti, som betyder, at der ikke fyres på grund af ønsket om at arbejde mere?
Med flere fuldtidsansatte er lønudgiften steget. Ca. 50 pct. af stigningen vil komme retur i form af skat. Men hvordan kan den anden halvdel bidrage til de tænkte 15 milliarder kroner, som forslaget skulle kunne give?
Jeg anmoder høfligst om et snarligt svar på dette fra S-SF. Tak.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,2. september 2011,"Vi skal alle arbejde mere. Det er der politisk enighed om. Men ikke om grundlaget. Og uanset, om man vil stemme rødt eller blåt, tror jeg, at særdeles mange er i vildrede med hensyn til effekten af S-SF's model. Jeg har derfor eksemplificeret modellen, som jeg forstår den:"
3836,/debat/2014/11/botoxkulturen-oedelaegger-boerns-selvvaerd,Botoxkulturen ødelægger børns selvværd,Jesper Juul," Konkurrencesamfundet producerer et stærkt stigende antal børn og unge med alvorlige eksistentielle og psyko-sociale problemer, og nu er spillet om skyld og ansvar i gang. ’Forældrene tør ikke opdrage’, lyder én af flere af de påstande, som hænger i luften.
Jeg er i daglig kontakt med forældre fra næsten alle europæiske lande og oplever ikke, at de ikke tør opdrage. De er ofte bange for at såre og krænke deres børn og har svært ved at se og høre forskel på følelser som f.eks. sorg og frustration, på samme måde som de ofte er fremmede for deres egne følelser. Frem for alt har de store vanskeligheder med at tage vare på sig selv og deres voksenliv i omgang med børnene.
Angsten for at gøre børn ’skade’ har de seneste 15 år domineret mange forældres lederskab. Det har skabt en defensiv ledelsesstil, som får både børn og voksne til at mistrives. Det er ulykkeligt, men på den anden side er det jo ikke et ukendt fænomen i menneskehedens udvikling, at vores holdninger og adfærd svinger mellem ekstremer.
Vi kom fra et par århundreder, hvor børneopdragelse og skole- pædagogik var voldsomt krænkende. Så fik vi en tre årtier, hvor mange voksne var rædselsslagne for at dominere og indoktrinere børn. Det lå i tråd med tiden, men var mere funderet i politiske holdninger end i psykologisk og eksistentiel indsigt.
Så er det ikke sandt, at mange børn og unge mangler erfaring med at forholde sig til begrænsninger, grænser og krav?
Jo, det er uden tvivl rigtigt, men at anklage forældrene for det forudsætter, at de har oplevet at have et klart valg m.h.t. opdragelsesfilosofi og lederskab, og sådan ser det ikke ud i forældrenes hoveder.
Voksne mistrives også
Det er ikke opdragelse, der opdrager, men forældrenes og andre vigtige voksnes indre og ydre adfærd. Lad mig illustrere med et par eksempler:
Vi har i mere end et årti levet i en botoxkultur, hvor selv intelligente og veluddannede voksne mennesker bruger masser af kostbar tid og energi på smånarcissistiske forsøg på at have den ’rigtige’ overflade, den ideelle vægt, muskler af den rigtige størrelse etc.
De har lært at begrunde det med, at det styrker deres ’selvværd’, som er et meningsløst hybridt begreb, der lige nu betyder noget i retning af en slags social selvtillid pisket frem for at dulme en kronisk angst og usikkerhed for at falde igennem og tabe konkurrencen om ros, opmærksomhed, sex og det perfekte liv. Alt sammen noget, der kommer udefra, og ikke har noget indre modsvar.
De voksne trives heller ikke i konkurrencesamfundet. Uanset hvor meget de træner og anlægger trendy fuldskæg, kører de sur i livet, ægteskabet og forældreskabet, og kun de færreste holder til tempoet på arbejdsmarkedet uden alvorlige konsekvenser for helbredet, livskvaliteten og nationaløkonomien. De mangler desperat et indre kompas, som de heldigste først begynder at udvikle, når de bliver udbrændte eller får kræft.
Besatte af det meningsløse
Børn adopterer meget tidligt denne besættelse af det meningsløse, og helt ned til femårsalderen er skræmmende mange af dem optaget af, hvor tykke, grimme, dumme og uncool de er, frem for hvor sjovt og trygt de har det. Det kan ingen opdrage eller pædagogisere sig ud af, når først det har sat sig i et barns sjæl. Det er en mangel på selvfølelse og et negativt selvbillede, som fører til store lidelser og selvdestruktiv adfærd op igennem puberteten og langt ind i voksenlivet.
Jeg har endnu til gode at møde en plastikkirurg, kosmetolog, praktiserende læge, psykolog eller terapeut, som har indsigt og/eller mod til at fortælle en 30-årig mor til to små børn, i hvilken katastrofal grad hun påvirker sine børns selvfølelse og selvtillid, hvis hun beslutter sig for at købe sig til et glat ansigt.
Det samme gælder den 40-årige mand, som er overbevist om, at han nemmere får sig en ny kvinde, hvis han kommer til at ligne det menneske, han ville ønske, han var.
Jamen må folk da ikke selv om det? Selvfølgelig må de det, men nogen må gøre dem opmærksomme på, hvordan deres valg påvirker både deres nærmeste og samfundet som helhed.
Hvis børn, unge og voksne skal kunne træffe kvalificerede personlige valg, må de være bevidste om mulige konflikter mellem, hvad omgivelserne/autoriteterne vil, og hvad deres eget indre kompas (deres selvfølelse) fortæller dem.
Aldrig før har det offentlige rum været så fyldt af udtryk som: ’Hvad har du selv lyst til?’, ’Du skal bare være dig selv! ’, ’Hvad siger din mavefornemmelse? ’ Børns problem er, at de ikke opbygger nævneværdig visdom, livskompetence eller selvfølelse, så længe de ikke får kvalificeret, empatisk med- og modspil fra forældre, lærere, bedsteforældre etc.
At de ikke får disse livsvigtige næringsstoffer skyldes i høj grad, at deres voksne ofte selv er ydrestyrede pleasere, som viger uden om vigtige konflikter og alvorlige følelser. Og man kan ikke inspirere sit barn til at reflektere og mærke efter, når man selv partout skal gøre og tænke det samme som veninderne eller coachen.
Behov for voksent lederskab
Børn er lige så kompetente, som de altid har været, men de er ikke omni-kompetente, og ved ikke alting selv eller bedst. Derfor har de brug for dialogbaseret voksent lederskab fra bl.a. forældre, som kender forskel på lyst og behov, og som har mod til at stå for nogle centrale værdier.
Omdrejningspunktet for disse værdier er det evige spørgsmål: ’Hvordan kan jeg tage vare på min personlige integritet og mine vigtigste behov uden at krænke andre menneskers grænser eller forhindre dem i at få det, de har brug for?’
I nogle århundreder fungerede moralske principper, påbud og forbud relativt udmærket som regulator for børn og voksnes adfærd i det sociale rum. Et godt liv var et konformt liv, hvis kvalitet blev målt på evnen til at gå i et med tapetet. Vi har ikke en moralsk konsensus mere, og der, hvor man gerne vil have en – Sverige f.eks. – går det ikke mennesker og deres børn spor bedre end hos os.
Vi lever i en tid, hvor de ydre kompasser peger i alle mulige retninger samtidigt. Hvis vi gerne vil have sundere individer og stærkere fællesskaber, må vi lægge os i selen for at skabe et indre kompas. Det bliver op ad bakke, fordi de fleste magtmennesker er så bange for det indrestyrede medmenneske eller forveksler det med egocentricitet og individualisme.
Fantastisk … superfantastisk
Noget tyder på, at en del forældre har givet efter for frygten for, at deres børn skal blive tabere. De reagerer ofte med at skrue op for den i forvejen eksalterede sprogbrug og kvæler deres børns muligheder for at udvikle en sund selvfølelse i »Super!«, »Rigtig, rigtig, rigtig flot, skat!«, »Fantastisk … Superfantastisk«.
Det hele ender med at lyde som Voice Junior, og børnenes smil stivner i takt med, at forældre og søskende melder sig ind i fanklubben. Der er et mindretal af børnene, hvis selvfølelse er så veletableret, at al støjen ikke bider på dem, men det er alt for få.
Mange af de skamroste børn ender som usikre, angste og nervøse unge og voksne, som stiller helt umulige krav til sig selv i enhver sammenhæng, hvis de da ikke udvikler superfantastiske, asociale egoer. De er ikke et produkt af forældre, som ikke tør stille krav, men af forældre, som ikke aner, hvor destruktiv deres skingre ros og beundring er.
Jesper Juul er familieterapeut og forfatter. Mest kendt er bogen ’Dit Kompetente barn’ fra 1995. Han er faglig leder af Familylab international, Family-lab.com




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",17.0,5. november 2014,Fantastisk … superfantastisk
12661,/debat/leder/2011/02/arabiske-udfordring,Den arabiske udfordring,Lasse Ellegaard," DET er kun to månedersiden, en ung, akademisk uddannet gadehandler, Mohammed Bouazizi, strøg en tændstik og satte ild til sig selv i en tunesisk provinsby. Siden har ilden bredt sig, stik imod de fleste eksperters og politikeres forudsigelser, og i dag er kun få i tvivl om, at Mellemøsten mørnede regimer må i en ikke fjern fremtid acceptere medindflydelse til de hidtil undertrykte.
Og ja, vi har set og hørt skeptikerne, der konstaterer, at de sjældent har set en sådan jubel over etablering af militærdikturer i Tunesien og Egypten. Det lyder næsten, som om de er skuffede.
Og ja, der er enorme forskelle, etniske, religiøse og sociale, i de lande, der brænder eller ulmer: Libyen, Bahrain, Yemen, Kuwait, Algeriet, Mauretanien og Iran - med Marokko på vågeblus.
Og ja, diktaturerne er ikke ens. Libyens Muammar Gaddafi har i mistillid til sin hærs motivation hyret afrikanske lejetropper til at plaffe demonstranter ned. Den unge konge, Muhammed VI, i Marokko har fordoblet de statslige subsidier til daglige fornødenheder.
MELLEM disse to poler har de aldrende eneherskere (mange er over 70 år), reageret med diktatorers sædvanlige reflekser: Grov politibrutalitet, mørklægning af telekommunikation, påstande om udenlandsk infiltration og mobilisering af landsknægte og regimeparasitter. Da det ikke virkede - ligesom terroristkortet ikke har virket, da islamisterne tænker godt sig om og holder lav profil - har diktatorerne åbnet for 'dialog', givet halve indrømmelser, fyret hele regeringer og lovet selvpensionering uden arveret til egen yngel. Det virker heller ikke. Protesterne har en hidtil uset beslutsomhed og den ikke-voldelige misnøje kolporteres videre fra de mørklagte stater ad satellitgenveje.
Så uanset hvordan den arabiske verden ser ud, når den aktuelle brand er blevet aske, er ét stensikkert: Den vil ikke ligne sig selv.
Politisk islam vil få formelt politisk fodfæste, som det i øvrigt er tilfældet i den stat, arabiske demokrater ser som forbillede for fremtiden, nemlig Tyrkiet. Islamisterne vil dog næppe få afgørende indflydelse - deres støtte i Egypten er på ca. 30 pct., og at de står stærkt i Jordan og Algeriet, skyldes mest leden ved de siddende regimer. De 'nye' arabere vil fortsat sikre den stabilitet, Vestens olieforsyning er afhængig af, men alt tyder på, at de vil genforhandle de gamle regimers herskab og tjenestefolk-model.
I Tunesien og Egypten vil de militære institutioner formentlig gøre som deres tyrkiske kolleger: Gå tilbage til kasernerne, når der er kommet ro på - for fortsat uro vil skade den økonomiske opdrift, der er til stede og som bare skal fordeles rimeligere. Men vigtigst: Den 'frygtens mur', der neutraliserede den arabiske utilfredshed, er smuldret - og at muren blev revet ned i Egypten, har en mental effekt, der ikke kan undervurderes.
INDTIL videre har supermagten USA, som er med i alle aktørers kalkuler, balanceret med en blanding af held, forstand og præsident Obamas evne til at vende på en desserttallerken. Men arabiske analytikere påpeger, at USA's største udfordring endnu ikke er sat på den aktuelle dagsorden, nemlig hvordan opkomsten det nye Lykkelige Arabien vil påvirke på den israelsk-arabiske konflikt.
I et demokratiseret Egypten vil Det Muslimske Broderskab være en medspiller - soldaterne har allerede sat en broder ind i det udvalg, der forbereder ny forfatning og et valg - og det vil påvirke Israels politik i Gaza, hvor Hamas, oprindeligt en lokal afdeling af broderskabet, har magten, og som ikke anerkender Israels ret til at eksistere.
Hosni Mubarak havde ikke problemer med at ignorere medfølelsen med fætrene og kusinerne i Gaza, men det nye Egypten vil næppe medvirke til fortsat strangulering af landstriben. Og det vil medføre israelske krav om alternative sikkerhedsgarantier. I forvejen er Israel stresset af ugunstige regionale udviklinger - i Libanon er den vestvenlige Hariri-blok tvunget i opposition og en Hizbollah-domineret regering er lige om hjørnet, i Syrien, der indtil nu har undgået den arabiske revolte, er selvtilliden større end nogen sinde, alliancen med Tyrkiet er nulstillet, og USA synes ikke til sinds til at gøre Iran fortræd vel vidende, at regimet har folkelig opbakning i atomsagen. Israels allierede, Mahmoud Abbas' PA-styre i Ramallah, er skandaliseret af Wikileaks-afsløringen af en belastende kollaboration med israelerne.
Så Obama skal træffe et valg i forhold til Israel - et fingerpeg om hans manøvrerum kom forleden med det amerikanske veto i Sikkerhedsrådet mod en fordømmelse af de ulovlige jødiske bosættelser i de besatte områder. Men han er nok den mindst Israel-venlige præsident siden Eisenhower. Der venter Obama en diplomatisk masterclass med at tale israelerne ned og araberne op. Det er den arabiske udfordring. 
",2.0,21. februar 2011,"Så uanset hvordan den arabiske verden ser ud, når den aktuelle brand er blevet aske, er ét stensikkert: Den vil ikke ligne sig selv."
9532,/debat/2012/07/ingen-plads-oekologisk-frugtavl,Ingen plads til økologisk frugtavl,Maja Rimer," Det danske bureaukrati og bedrevidenhed viser sig endnu engang at være en stopper for vækst i Danmark. I dette tilfælde for økologisk frugtavl.
To tredjedele af de økologiske æbler, der sælges i supermarkederne kommer fra udlandet. Dette er i særhed ærgerligt, da vi i Danmark har de bedste vilkår med hensyn til klima og jord til dyrkning af frugt og bær. Der er et stort potentiale for mere økologisk dyrkning, men det kræver de rette rammevilkår.
EU har godkendt en række hjælpemidler som rapsolie, bagepulver og neem til bekæmpelse af skadedyr og sygdomme på økologisk frugt, men i Danmark har vi en særlov, der gør, at samme midler også skal testes og godkendes herhjemme. Denne procedure er så bekostelig, at der på nuværende tidspunkt ikke er et fundament for finansiering til en gennemtestning hos danske økologer. Dette er ensbetydende med, at de ikke når til en godkendelse i miljøministeriet. Vi får dermed aldrig en økologisk produktion af frugt og bær af betydning herhjemme.
Uden disse midler til bekæmpelse af eksempelvis rød lus og svampesygdomme, som kan ødelægge en hel høst, tør ingen konventionelle avlere lægge om til økologi, da risikoen for konkurs er for stor. Dermed fortsætter vi med en stor produktion af konventionel avl og en minimal produktion af økologisk frugt, som stort set kun dyrkes af hobbyavlere, som ikke er afhængige af en stor produktion.
Dobbeltmoral
Når regeringen skal forestille at kæmpe for mere økologi, er det så ikke uansvarligt, dumt og dobbeltmoralsk at sige nej til at godkende disse naturlige hjælpemidler? Især når det betyder, at vi blot importerer store mængder økologisk frugt fra blandt andet Tyskland, som bruger disse midler fra EU’s godkendte liste. Frugt som vi vel og mærke selv kunne producere, eksportere og skabe en sund grøn vækst af til gavn for miljø og samfund.
Hvis vi vil have en fremtid uden gift på frugt og bær, må vi lære at lytte til vores naboer. For ikke altid kan svaret findes i lille og desværre knap så grønne Danmark.
Konsekvensen af ikke, at lempe reglerne for godkendelsen af midlerne er en fortsat stor produktion af frugt sprøjtet med gift. Så jeg spørger bare, hvad venter vi på?
 
Maja Rimer, Odense
",13.0,20. juli 2012,"Uden disse midler til bekæmpelse af eksempelvis rød lus og svampesygdomme, som kan ødelægge en hel høst, tør ingen konventionelle avlere lægge om til økologi, da risikoen for konkurs er for stor. Dermed fortsætter vi med en stor produktion af konventionel avl og en minimal produktion af økologisk frugt, som stort set kun dyrkes af hobbyavlere, som ikke er afhængige af en stor produktion."
5204,/debat/2014/04/laeserbreve-7,Læserbreve,Informations Webredaktion," 
	Finansskat kan redde Danmark

Anders Timo Svendsen, Taastrup

	Hvis man havde indført finansskat på en promille før år 2008, var finanskrisen ikke blevet så slem, som den blev.

	I efteråret 2013 udgav Rangvid-udvalget – der blev nedsat af Erhvervs- og Vækstministeriet i 2012 – en rapport, der belyste, at finanskrisen har kostet Danmark 400 milliarder kroner i alt. Da en europæisk finansskat forventes at kunne indbringe 428 milliarder kroner om året, vil vi med indførsel af en europæisk finansskat undgå lignende fremtidige finanskriser.

	Finansskatten vil kunne re-investeres i bedre velfærd i Europa, hvor hver fjerde unge i dag ikke er en del af hverken uddannelsessystemet eller arbejdsmarkedet.

	Derfor skal vi have indført en europæisk finansskat på en promille, som skal gælde for hele Europa. På den måde kan vi i fremtiden undgå en ny finanskrise.

	SF bør sige nej til bankunion

Jakob Lindblom, Folkebevægelsen mod EU

	På togstationer landet over hænger der plakater med Margrete Auken: »Bankerne har lobbyisterne, vi har Margrete«, er budskabet. Det kan derfor undre, at Auken støtter den nye bankunion, som er udarbejdet efter diktat fra de store bankers lobby-ister.

	Der er intet i bankunionen, som vil forhindre fremtidige bankkrak eller uansvarlig spekulation. Til gengæld tørres regningen af på bankkunder og skatteydere. Den afviklings- mekanisme, som bankerne skal indbetale til, betales nemlig ikke af aktionærerne – men af os kunder. Desuden er fonden så lille, at der er reel risiko for, at regningen alligevel ender hos skatteyderne.

	I Folkebevægelsen mod EU siger vi nej til at overføre mere magt over bankerne til EU. Det burde SF også gøre, hvis de mener modstanden mod finanslobbyen som andet end valgflæsk.

	Berlin har højt til loftet

Nicoline Halkjær From, Roskilde

	Vi danskere kunne lære meget af Berlin. En tredjedel af byen er grønne og rekreative arealer. Her er store økologiske supermarkeder i næsten alle kvarterer. Indbyggerne er høflige og hjælpsomme. De siger undskyld, når de støder ind i andre og smiler tilmed venligt. Her er kulturelt, kunstnerisk og arkitektonisk højt til loftet. Man får gratis vand på cafeerne, og der er rent overalt.

	Kort sagt er Berlin et vidunderligt sted at være turist – gid det var sådan i Danmark.

	Venstre skal tage afstand fra DF

Kim Løfholm (LA) og Alexander von Wildenrath Løvgreen (LA)

	Lars Løkke Rasmussen (V) og resten af Venstre skylder danskerne at svare på, hvilken linje en kommende borgerlig regering vil følge. Som det ser ud nu, står Dansk Folkeparti til at være landets andenstørste parti med over 20 procent i meningsmålingerne. Et nyt borgerligt flertal efter kommende valg vil derfor – i værste fald – blive mere venstredrejet end den nuværende regering.

	I 00’erne oplevede vi Dansk Folkeparti som et yderst indflydelsesrigt støtteparti. Hvis ikke Venstre vælger en anden linje, kommer vi i værste fald til at opleve samme tendenser som under Anders Fogh Rasmussen – forfatteren af Minimalstaten, der formåede at udbygge den offentlige sektor til rekordniveau.

	Vi opfordrer til, at man i stedet sætter krydset ved Liberal Alliance – Danmarks eneste liberale parti, der ikke bare går efter magten for magtens skyld. Man må ikke glemme, at Dansk Folkeparti fordelingspolitisk befinder sig et sted til mellem Socialdemokraterne og Enhedslisten. Hvis Dansk Folkeparti får den magt, partiet ser ud til at få, er der intet borgerligt flertal efter næste valg.

	Vi mangler debat om EU

Michael Kongstad Nielsen, Virum

	Nu er der kun lidt over en måned til EU-parlamentsvalget, men det er indtil videre kun blevet til et par sløve annoncer på togstationer, hvor Bendt Bendtsen (K) og Margrete Auken (SF) flagrer underligt alene. Vi må konstatere, at interessen for EU er ikke-eksisterende – ikke engang EU’s forsøg på at spille med musklerne i konflikten i Ukraine har givet pote.

	Der er ellers emner nok at diskutere. Hvorfor diskuterer vi ikke konsekvenserne af den transatlantiske frihandelsaftale mellem EU og USA, hvordan vi nedtrapper CO2-udslippet, hvordan vi styrker natur- og miljøstandarder, hvordan vi samarbejder bedre med Afrika, eller hvorvidt Snowden bør have asyl?

	De sidste par uger inden valget vil der ganske givet komme gang i valgkampen, men sandsynligvis vil folk stemme ud fra andre hensyn, fordi der ikke har været en offentlig debat: Folk på venstrefløjen vil blot stemme mod ulighed, fattigdom og besparelser. Og de vil stemme nej til patentdomstolen som repræsentant for hovedløs vækst for at protestere – men ikke på en ordentlig baggrund.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,22. april 2014,"	Der er intet i bankunionen, som vil forhindre fremtidige bankkrak eller uansvarlig spekulation. Til gengæld tørres regningen af på bankkunder og skatteydere. Den afviklings- mekanisme, som bankerne skal indbetale til, betales nemlig ikke af aktionærerne – men af os kunder. Desuden er fonden så lille, at der er reel risiko for, at regningen alligevel ender hos skatteyderne."
10205,/debat/2012/04/laeserbreve-17,Læserbreve,Informations Webredaktion," Svær sex for alle
Torben Jørgensen, Rønne
Kronikken 2. april postulerer, at der ikke findes naturlig seksualitet. Men homoseksualitet er naturligt, fordi vi observerer homoseksuel adfærd i naturen, blandt andet hos vores nærtstående slægtninge, primaterne. Når det så er slået fast, kan vi vende tilbage samfundets håndtering af, at en del af vores brødre og søstre er homoseksuelle.
Overfor det mindretal de homoseksuelle er, og altid vil være, bør vi være særligt opmærksomme på, at vi alle skal have ret og mulighed for at leve en ligeværdig tilværelse, blandt mangfoldigheden af individer og par i vores samfund.
Derfor er vi også mange, der hilser kirkeministerens beslutning om godkendelse af homovielser velkommen. Højrefløjen kan jo så med skadefryd imødese, at også de homoseksuelle ægteskaber vil opleve skilsmisser.
Vi, der lever eller har levet i et heteroseksuelt forhold, har erfaret hvor vanskeligt det til tider er – og sådan vil det også være fremover, kan vi trøste højrefløjen med: Lige så naturligt det er, at mindretallet lever i homoseksuelle forhold, ligeså naturligt er det, at flertallet lever i heteroseksuelle forhold og det er aldrig let.
Smiley-ordning
Henning Julius, Hasle
Det er da også for galt, som danskerne behandler Annegrethe Rasmussen, når hun en sjælden gang besøger landets hovedstad (2. april). Kassedamerne reagerer trætte og halvt bevidstløse på hendes venlige tiltale. Surmulende landsmænd skubber til hende på gaden. Og folk kan modtage ydelser fra det offentlige uden at være rare og flinke.
Nej, i hovedstaden i USA råder en skønnere kultur. Der skal folk klare sig selv og sætter en ære i det. Der smiler renserichefen og giver skjulte komplimenter. Der bliver man glad i låget af at købe ind.
Det kulturefterslæb må regeringen omgående få bragt til ophør. Som medlem af EU går det nok ikke at kopiere USA i et og alt. I det mindste kunne man afskaffe offentlige ydelser til private. Så etablerer de sikkert egen virksomhed, og møder kunderne med lattermild service.
I første omgang må de vrisne kassedamer, de surmulende gadeskubbere og alle de ikke rare og flinke modtagere af sociale ydelser ordineres en ugentlig indkøbstur til hovedstaden i USA, så de kan lære god opførsel og blive glade i låget.
Tvivlsom plan
Mette Bock, MF (LA)
Fra flere sider er der rejst en fagligt velbegrundet tvivl om vandmiljøplanernes effekt på miljøet. Når vi ved, hvor hårdt landbruget er spændt for på grund af konkurrenceforvridende regler og afgifter, er det dumt ikke at undersøge, om de redskaber, der bruges til at sikre miljøet, rent faktisk også gavner miljøet.
Hermed ikke sagt, at vi ikke er interesserede i et rent vandmiljø. Det er vi, men samtidig mener vi, at politikerne har en forpligtelse til at sikre, at planerne rent faktisk virker efter hensigten, da de har meget store økonomiske konsekvenser for landbruget.
Vi opfordrer derfor regeringen til at undersøge planernes effekt, for vandmiljøplaner for deres egen skyld er ingen tjent med – hverken miljøet eller landbruget.
S hjælper svage
Maja Panduro, socialordfører (S)
Kela Kvam mener 31. marts, at Socialdemokraterne fører en uretfærdig fordelingspolitik. Hver dag kæmper vi socialdemokrater for at bevare det solidariske og retfærdige samfund.
Vi har tilbageført talrige af VK-regeringens velfærdsangreb, ved at fjerne de særligt lave sociale ydelser og forhøjet kompensationen for tabt arbejdsfortjeneste for forældre med syge eller handicappede børn.
Reformen af førtids- og fleksjobområdet er et eksempel på, hvordan vi bibeholder centrale velfærdsydelser samtidigt med, at vi fremtidssikrer dem. Som ansvarlige politikere er vi nødt til at handle, når ordningerne årligt koster danskerne 9 milliarder kroner mere om året end antaget. Det er barske realiteter.
Vi har ikke har råd til, at ordningerne bliver dyrere. Men vi retter fleksjobordningen endnu mere mod de allersvageste, så de nu får en reel mulighed for at komme ud på arbejdsmarkedet også i ganske få timer om ugen. Vi er nødt til at spare, men socialdemokraterne er garant for, at det sker på en måde hvor vi samtidig hjælper dem, der har mest brug for det.
Netrevolution
Sven Felsby, Århus
Internettet er blevet en basis for nye måder at tjene penge på. Men hvis man ikke forstår de ikke-kommercielle aspekter, som gør internettet til den største informationsrevolution siden Gutenberg, kan man ikke forlange at blive taget alvorligt.
Internettet er for øjeblikket en alvorlig trussel mod tidligere måder at tjene penge på: Hvorfor skal et universitetshospital indkøbe dyre videnskabelige tidsskrifter, når artiklerne kan reviewes, publiceres og læses på en brugerstyret onlineplatform?
En del forfattere tjener stort på selv at distribuere deres bøger online. Musikere har, trods pladeselskabernes og egne rettighedsorganisationers chikane, fundet ud af at tjene deres egne penge. Den uregulerede disseminering af information er i sandhed en revolution. Selvom jeg er født i 1957, har jeg fattet det.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,10. april 2012,"Torben Jørgensen, Rønne"
5901,/debat/2014/01/nedladenhed-forklaedt-omsorg,Nedladenhed forklædt som omsorg,Lone Kühlmann og Henning Kirk," 
	I sin nytårstale anbefalede statsministeren, at vi overvejer, hvordan vi omtaler ældre kolleger og medborgere. Måske kunne hun bruge denne nyafslørede indsigt til et par skole-hjemsamtaler med sine kolleger på Christiansborg, for intet sted er ældresproget så nedladende og omklamrende som i den politiske verden.

	For et år siden rundede antallet af danskere i folkepensionsalderen – typisk omtalt som ’de ældre’ (op til et valg som ’vore ældre’) – en million. Det er en udbredt opfattelse, at man fra 65-års-alderen træder ind i en ikke nærmere defineret gruppe af stakler. Men betegnelsen ’de ældre’ er en pseudokategori af voksne borgere – som ikke har spor andet til fælles end retten til folkepension.

	Ikke desto mindre oplever man sig fra 65-års-alderen pludselig omtalt som en del af en kategori af borgere, som af medier og politikere defineres ud fra behov for ugentligt ’ældrebad’, ’ældremad’, ’ældrepleje’ osv.

	Politiske karrierer bliver bygget på at ville ’gøre noget’ for de ældre. Og historier om pleje- og omsorgssvigt er godt mediestof. Men hvorfor skal pleje- og omsorgsbehov absolut gøres til ’ældreproblemer’ – når problemerne kun vedrører 15-20 procent af 65+-befolkningen? De 80 procent klarer sig selv. Og hvad med yngre hjemmeplejemodtagere (omkring 25.000 hjemmehjælpsmodtagere er under 65 år)? Modtager de ’voksenpleje’ frem for ’ældrepleje’?

	Der er utvivlsomt kommuner, som kunne forbedre kvalitetsniveauet inden for pleje- og omsorg. Men det hjælper ikke på kvaliteten at gøre pleje- og omsorgsproblemer til ’ældreproblemer’.

	Nye ældre – mindre plejebehov

	Problemet med ældresproget er, at folk fastholdes i forestillinger om, at alderen i sig selv er direkte årsag til en række problemer. Aldring sammenblandes med sygdom.

	Det sker, selv om nye årgange af ældre har bedre helbredsprofiler og er bedre rustet til at klare sig i alderdommen uden hjælp. Det er forskningsbaseret viden. Ikke ønsketækning. Danske undersøgelser (Syddansk Universitet 2013) viser, at nye årgange af 90-årige fungerer kognitivt bedre end tidligere årgange. Og undersøgelser fra Storbritannien, Holland og Sverige viser et fald i forekomsten af demens.

	Det er fint, at der rejses berettiget kritik af manglende kvalitet inden for pleje og omsorg. Men lad være med at blande det sammen med aldring generelt. Det sker i hele det politiske landskab fra Enhedslisten til Dansk Folkeparti: nedladenhed forklædt som omsorg.

	Rat og rimelighed

	Et af de områder, hvor den nedladende retorik senest har fået fuld skrue, er i debatten om de obligatoriske lægeundersøgelser ved kørekortsfornyelse for 70+-årige bilister.

	I vores bog Afskaf alderdommen – bliv i de voksnes rækker (2012) brugte vi et helt kapitel på at argumentere mod lægeundersøgelserne. Så vi er tilfredse med, at den efterfølgende debat nu har ført til et konkret lovforslag. Men det er nedslående, at de fleste politikere fortsat har den opfattelse, at det er legitimt at diskriminere voksne borgere efter alder. For når aldersgrænsen hæves til 75 år, betyder det blot, at diskriminationen er rykket fem år. Der er stadig tale om alderisme.

	Alderismen har så meget tag i politikerne, at de end ikke synes, det er nødvendigt at argumentere for, hvorfor netop danske bilister ved en bestemt alder skal til obligatorisk lægeundersøgelse for at få fornyet kørekortet. Selv om bilisterne i Sverige, Storbritannien, Tyskland, Frankrig, Belgien og de fleste stater i USA kan få kortet fornyet ved ganske enkelt at skrive under på, at de er i stand til at køre bil på forsvarlig vis.

	Ændrer ikke ulykkesrisikoen

	Danske Seniorer holdt i oktober 2013 en høring på Christiansborg, hvor det – igen – fremgik, at der ikke er det ringeste statistiske eller forskningsmæssige belæg for, at obligatoriske lægeundersøgelser giver større trafiksikkerhed. Lande, der nøjes med en tro og love-erklæring, har ikke flere trafikulykker, hvor ældre bilister er involveret, end vi har her i landet. I samtlige lande er det unge mænd mellem 18 og 25 år, der udgør den største sikkerhedsrisiko i trafikken. Det kommer ikke bag på nogen. Alligevel afslører debatten en stribe irrelevante argumenter for at opretholde en aldersgrænse.

	Et af de mest populære argumenter er, at reaktionstiden svækkes med årene. Men reaktionstiden er kun et problem, hvis den udfordres. Og igen er det oftest unge mænd, som overvurderer deres egen reaktionsevne, når de kører for hurtigt, tager chancer, taler i mobiltelefon eller kører med alkohol eller stoffer i blodet. Hvorimod ældre bilister generelt i langt højere grad har et realistisk billede af deres egne evner, og derfor indretter deres kørsel efter omstændighederne. De kører forsigtigt og tager ingen chancer.

	Selvfølgelig er der ældre bilister, som kører dårligt – ligesom der er yngre og midaldrende bilister, der kører dårligt. Men det er vigtigt at understrege, at de ældre bilister, som er til fare for sig selv eller andre i trafikken, er blevet godkendt ved det obligatoriske lægecheck. Man kan endda argumentere for, at lægechecket er blevet en sovepude, fordi det fritager den enkelte bilist eller vedkommendes pårørende for at være opmærksomme på helbredsmæssig svækkelse. Lægen har jo sagt, at det er i orden.

	Den gamle onkel

	Det bliver helt grotesk, når yngre folketingsmedlemmer i ramme alvor begynder at advare mod at afskaffe lægeundersøgelsen med den begrundelse, at det kan føre til en stigning i antallet af spøgelsesbilister. Det er naturligvis meget farligt, når en bilist forvilder sig ned i den forkerte bane på en motorvej, men det sker ikke ret tit, og når det sker, er det næsten altid i forbindelse med spritkørsel. Og igen: Hvis bilisten er over 70 år, har vedkommende været hos lægen og er blevet godkendt.

	De fleste af dem, der vil beholde lægeundersøgelserne med henvisning til en gammel onkel, som de ikke tør køre med, glemmer, at onkel har været til den obligatoriske undersøgelse.

	Selvfølgelig skal folk med svigtende syn eller lidelser, der gør dem usikre bag et rat, ikke kunne bevare deres kørekort. Ligegyldigt om de er 32, 56 eller 75 år. Hvis de ikke selv erkender det, må deres pårørende eller læge skrue bissen på. Hvis bilisten ikke vil aflevere sit kørekort, vil lægen fortsat have indberetningspligt i de tilfælde, hvor sygdomme medfører en sikkerhedsrisiko i trafikken.

	Det er måske en biting, men det er heller ikke gratis at få kørekortet fornyet. De mere end 200.000 70+-årige danskere betaler tilsammen over 100 millioner kroner om året til de praktiserende læger. Oven i det kommer administrationsudgifter hos kommuner og politi. Penge, som kunne anvendes bedre til at styrke trafiksikkerheden.

	At argumentere for, at 70-års lægechecket er en god lejlighed til en hyggelig snak mellem læge og patient, som fungerende formand for Praktiserende Lægers Organisation, Bruno Melgaard Jensen, gjorde det ved Christiansborghøringen, er direkte fornærmende. Som om 70-årige lever så indholdsløse liv, at de bliver nødt til at gå til lægen for at få en hyggesnak.

	Men PLO-formanden er nok – ligesom så mange politikere – faldet durk i alderismen. Den alderisme, der gør, at man stadig i 2014 kan opretholde en lov, der ikke bygger på forskning eller statistik, men udelukkende på fordomme. Når en befolkningsgruppe selektivt pålægges en lægeundersøgelse, som ikke er evidensbaseret, er der tale om diskrimination. Og den slags er forbudt her i landet.

	Vi vil have rat og rimelighed. Og også gerne respekt!

	 

Lone Kühlmann er journalist og forfatter. Henning Kirk er aldringsforsker, dr.med.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",26.0,8. januar 2014,"	Selvfølgelig skal folk med svigtende syn eller lidelser, der gør dem usikre bag et rat, ikke kunne bevare deres kørekort. Ligegyldigt om de er 32, 56 eller 75 år. Hvis de ikke selv erkender det, må deres pårørende eller læge skrue bissen på. Hvis bilisten ikke vil aflevere sit kørekort, vil lægen fortsat have indberetningspligt i de tilfælde, hvor sygdomme medfører en sikkerhedsrisiko i trafikken."
10643,/debat/2012/01/laeserbreve-0,Læserbreve,Informations Webredaktion," Krisehistorik
Frank Georg, Hundested
Efter den store krise i 1930’erne blev der i mange lande lavet lovgivning, så krisen ikke skulle gentage sig. Men så kom Reagan og Thatcher og nogle økonomer fra Chigago og sagde, at det var noget pjat.
Den lovgivning kunne man godt stryge, den forhindrede det frie initiativ og markedsmekanismerne. Sådan gik det, og krisen gentog sig.
Jeg vil hermed appellere til alle unge læsere, der er i live om 60—70 år at huske, hvad der skete i år 2008. Når jeg siger 60—70 år, er det fordi så er alle dem, der oplevede krisen, døde, og en ny generation kan gøre deres egne erfaringer. Igen.
Sådan plejer det at gå. Men prøv nu at holde fast i den lovgivning næste gang.
Opsplit de danske banker
Niels I. Meyer, Hørsholm
I Storbritannien har regeringen foreslået at opsplitte bankerne i to dele, så den spekulative del er adskilt fra almindelige bankforretninger.
Hvis det går galt for kasinodelen, kommer det altså ikke til at ramme de mennesker, der blot har brug for almindelige daglige bankforretninger. Desuden kan staten gøre det klart, at hvis man spekulerer med sine penge i kasinobankerne, så er det for egen regning og risiko.
Den danske regering har netop nedsat et udvalg, der skal komme med anbefalinger om en reform af det danske bankvæsen. Det vil være oplagt at følge eksemplet fra Storbritannien. Alligevel udtaler den danske bankekspert Fin Østrup til Information 27. januar, at der »mangler opbakning til den type reformer«.
Det fremgår ikke, hvad han bygger sin vurdering på, men man kan gætte på, at han tænker på Margrethe Vestagers og de radikales tilsyneladende snævre alliance med finanssektoren.
Det er yderst betænkeligt, hvis denne alliance skal forhindre nødvendige reformer af finanssektoren som indførelsen af en Tobin-skat og udskillelsen af kasinobanker.
Lektier er vej til lærdom
Lone Nørgaard, Frederiksberg
Nu kører debatten om det lektiefrie gymnasium. Det skulle give mindre pjæk og bedre karakterer. Erfaringerne er åh så positive: Fraværsprocenten er faldet og karaktergennemsnittet steget.
Hvordan er det nu lige, man tilegner sig faglige kundskaber, paratviden og en bred horisont? Og får forudsætninger, ikke mindst historiske, til at kunne forstå det samfund, man lever i og sig selv? Det gør man gennem læsning og ved at øve sig igen og igen på både stort og småt.
Man lærer at skrive et sammenhængende dansk ved at aflevere sine opgaver og studere rettelserne. Man bliver dygtig til engelsk ved at kombinere computerspil med at lære de uregelmæssige engelske verber udenad, og ved at læse. En individuel indsats, der gerne kan foregå på skolen, men uden for timerne.
De elever, der ikke kan finde ud af at disciplinere sig selv derhjemme, giver vi en hånd på skolen, men det er undtagelsen, der bekræfter reglen: Elever læser lektier derhjemme, gerne med hjælp fra skolen til at strukturere en arbejdsuge.
Frontløberne for afskaffelse af lektierne vil gerne slippe for den dårlige stemning i klasserne, når alt for få har lavet deres lektier. Men svaret er ikke at læse lektier i timerne og dermed sænke overliggeren yderligere for dem, der kan og vil.
Politiets største fejl
Erik Møller Andersen, København
Demonstrationen 12. december 2009 under COP15-mødet i København samlede op mod 100.000 mennesker. Men hvad med de 99.000 demonstranter, der ikke blev anholdt den dag?
Indtil den 12. december 2009 havde de fleste af os danske borgere betragtet dansk politi som venner af folket. Indtil da kunne vi alle henvende os til politiet, ja, vi kunne spørge de uniformerede om hvad som helst.
Anholdelserne af demonstranterne i 2009 er den største fadæse nogensinde fra dansk politiledelsens side. Kan forholdet mon forbedres, eller er det sidste gang, vi har set så mange danske borgere i demonstration?
Særstatus på fødegangen
Kirsten Strandgaard, Thisted
Andengangsfødende ligger i Danmark normalt ca. seks timer på fødeafdeling, inden de sendes hjem efter en fødsel. Hvorfor kan en prinsesse så ligge der i tre dage? Der skal være ligeret — også for familiesammenførte prinsesser.
Peer review er ikke vejen
Jørgen Olsen, formand, studienævnet for medicin, KU
Desværre er det forskningsbaserede element i universitetsstudierne for nedadgående. Undervisningens kvalitet forringes, men det er også til skade for forskningen.
Undervisningsmeritter tæller ikke ved peer review-bedømmelsen af ansøgninger om forskningsprojekter, hvor udvalgte fagfæller bedømmer artikler. Derfor nedprioriteres undervisningen. Der er tale om et holdningsproblem blandt mine kolleger: Selv ikke den bedste undervisningsindsats vil kunne overtrumfe en videnskabelig publikation i Nature eller Science.
Som akademikere foregøgler vi, at peer review-systemet er upartisk, hvilket er selvbedrag. Udvælgelsen blandt højt kvalificerede ansøgninger afgøres ikke kun af faglige argumenter.
Andre interesser spiller også ind. Faglige særinteresser, gammelt nag og så videre. Peer review-systemets fokus på videnskabelige meritter fører desuden til intens konkurrence om produktion af publikationer.
I fravær af akademisk refleksion fører det til formidlingsmæssig deroute, i værste fald i form af videnskabeligt bedrageri. Hvis ansvar for undervisning meriterede til forskningsbevillinger, ville forskningen også styrkes.
En afkobling fra det kortsigtede publikationsfokus vil gøde jorden for fremspiring af en mere sober forskningsformidlingskultur.
Demokratiet marginaliseret
Lene Linnemann og Mogens Ove Madsen (SF), Region Nord
Nu har vi seks års erfaring med Regionsrådene og venter på en evaluering, som regeringen vil gennemføre. Uden at behøve en evaluering kan vi dog konstatere, at den regionale politiske indflydelse er blevet stækket og teknokratiet styrket.
Regionerne kan ikke længere udskrive skat, men modtager almisser fra stat og kommuner, og den statslige styring er blevet langt hårdere. Det sociale område er udfordret af hjemtagningsret af institutioner for kommuner og regional udvikling styres af et vækstråd.
En manglende kommunalfuldmagt indskrænker også handlemulighederne. De politikere som ikke har plads i forretningsudvalget, udgør et B-hold, som kan udøve deres taleret i en række midlertidige udvalg.
Alternativt kan de høre på orienteringssager, som teknokratiet udmaler. Engang havde vi et amtsligt demokrati, men Lars Løkkes kommunalreform satte en stopper for dette.
Svækkelsen af demokratiet betyder, at regionerne ledes af små rigsforstandere med tilhørende teknokrati, og at det resterende regionsråd mest antager en rolle som legitimerende organ.
Den nye regering kan genindføre demokrati ved at give regionerne mere økonomisk og politisk autonomi. Dette indebærer for eksempel retten til skatteopkrævning og udvalgsstyre med driftsansvar.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,31. januar 2012,"Hvordan er det nu lige, man tilegner sig faglige kundskaber, paratviden og en bred horisont? Og får forudsætninger, ikke mindst historiske, til at kunne forstå det samfund, man lever i og sig selv? Det gør man gennem læsning og ved at øve sig igen og igen på både stort og småt."
2198,/debat/2015/07/kan-tunesiens-demokrati-overleve-terrorismen,Kan Tunesiens demokrati overleve terrorismen?,Juan Cole," Den tunesiske regerings reaktion på det blodige angreb på et badehotel i Sousse forrige fredag ??har fokuseret dels på øget sikkerhedsberedskab, dels på skærpet ideologisk kamp. Det reaktionsmønster har nu vakt bekymring på den tunesiske venstrefløj, som frygter, at regeringens nye offensiv mod den marginaliserede yderfløj af voldelige salafist-radikalister vil betyde tilbagerulning af de sejre, som de unge revolutionære i 2011 opnåede i forhold til ytringsfrihed. I stedet, lyder kritikken, burde den tunesiske regering mere målbevidst sætte ind imod de grundlæggende sociale og økonomiske årsager, der får en lille gruppe tunesiske unge mænd til at opsøge jihad-netværk.
Angrebet på Sousse var det andet i år. I marts blev næsten to dusin turister dræbt på Bardo-museet. Selv om Islamisk Stat påtager sig ansvar for begge massakrer, ser de tunesiske sikkerhedsstyrker dem som et værk af lokale nordafrikanske ekstremister. Turismesektoren anslås at udgøre mindst 15 procent af den tunesiske økonomi, og terroristoperationerne har i dag også det oplagte mål at sende Tunesiens i forvejen svage økonomi ud i frit fald, så vejen til voldelig omstyrtelse lettes.
Al-Gama’a al-Islamiyya forsøgte sig med samme strategi i Egypten i 1990’erne, men det gav bagslag: Den egyptiske befolknings afsky over for gruppen blev forstærket, og den fik sværere ved at rekruttere nye tilhængere. Den egyptiske regering greb desuden til masseindespærringer og fængslede 40.000 af gruppens formodede tilhængere, mange af dem for ’tankeforbrydelser’. Gruppen svor herefter på, at de ikke vil bruge vold som politisk kampmiddel.
Streng lovgivning
Gerningsmanden fra Sousse, Saif al-Din al-Rizqi, kom fra den fattige landsby Gaafour, sydvest for hovedstaden. Han ser ud til at være rekrutteret af en islamisk radikalist, da han læste ingeniørvidenskab på universitetet i provinsbyen Kairouan (en sydlig ørkenby kendt som højborg for Tunesiens religiøse højre). Hans netværk viser sig også at have omfattet hverveofficerer til Islamisk Stats jihad i Syrien, og al-Rizqi selv forsvarede hellig krig på sin Facebook-side.
Som mange andre på den yderste religiøse højrefløj afviste han sidste efterårs parlamentsvalg (der blev vundet af en sekulær koalition og vurderet som fair og frit af internationale observatører, red.) som svindel og manipulation.
Tunesiske liberale og venstreorienterede frygter, at landets voldelige radikalister nu har styrket formodede autoritære kræfter i præsident Beji Caid Essebsis regerende koalitionsparti, Nidaa Tounes, hvis bagland domineres af de større kystbyers middel- og overklasse, der frygter den muslimsk fundamentalisme. Nogle af koalitionspartiets konstituerende fraktioner har bånd tilbage til det mafiøse netværk omkring den omstyrtede diktator, Zine El Abidine Ben Ali, og partiets kritikere ser en fare i, at disse kræfter vil være opsat på at annullere nogle af de nye friheder, som er opnået gennem de seneste fire år.
Tunesiens regering har allerede indført lovgivning, der forbyder angreb på politi og sikkerhedsstyrker, herunder også verbale ’forhånelser’, og idømmer strenge straffe til whistleblowere, der afslører ’statshemmeligheder’, herunder også viden om mulige politiovergreb. I sommeren 2013 blev der rejst tiltale mod rapperen Weld El 15, der ifølge statsanklageren opfordrede til vold mod politiet i sine raptekster. Han blev til sidst frikendt, men ville næppe være blevet det i dag.
Investeringer og bistand
Blandt regeringens umiddelbare skridt efter strandmassakren er 80 af landets uautoriserede moskeer rundt om i landet, der anklages for at prædike had, blevet lukket. (Attentatmanden fra Sousse siges at have slået til mod badehotellet som et syndens og lastens sted – et puritansk synspunkt, der er karakteristisk for hardline-salafister). Premierminister Habib Essid har erklæret, at organisationer, der er imod landets nye forfatning, fra 2014 først vil blive advaret og så lukket, hvis de fortsætter med at agitere imod den, hvilket må siges at være ironisk, da forfatningen udtrykkeligt garanterer ytringsfrihed. Han vil også indsætte hæren til at bistå politiet med at nedkæmpe de radikale selvtægtsgrupper og vil erklære de vestlige bjergrige regioner, hvor radikale muslimske guerillagrupper opererer, for ’forbudte militære zoner’.
Mange ekstremister kommer fra de fattige landsbyer i den vestlige og sydlige del af landet, hvis velfærd Tunis’ elite ikke har udvist nogen større interesse for, eller fra slumkvarterer som Tadamun i selve Tunis. I disse kvarterer spiller salafistisk puritanisme samme rolle som evangelisk kristendom i Rio de Janeiros favelaer.
Det venstreorienterede Folkefrontsparti, der fik to af sine ledere myrdet af radikale muslimer i 2013, opfordrer til, at der afholdes en national kongres om, hvordan Tunesien bedst håndterer terrorisme i alle dens sociale og økonomiske dimensioner.
Faren er, at Tunesiens støtter i Paris og Washington vil se Tunesien som et rent sikkerhedsproblem. Landet må nu kæmpe med et voldsomt dyk i omsætningen i dets vitale turistindustri. Hvad det har brug for, er investeringer og bistand. Mere militærudstyr kan ikke gøre den afgørende forskel.
Juan Cole er direktør for Center for Middle Eastern and Northern African Studies ved Michigan Universitet. © The Nation og Information. Oversat af Niels Ivar Larsen
",1.0,8. juli 2015,"Tunesiske liberale og venstreorienterede frygter, at landets voldelige radikalister nu har styrket formodede autoritære kræfter i præsident Beji Caid Essebsis regerende koalitionsparti, Nidaa Tounes, hvis bagland domineres af de større kystbyers middel- og overklasse, der frygter den muslimsk fundamentalisme. Nogle af koalitionspartiets konstituerende fraktioner har bånd tilbage til det mafiøse netværk omkring den omstyrtede diktator, Zine El Abidine Ben Ali, og partiets kritikere ser en fare i, at disse kræfter vil være opsat på at annullere nogle af de nye friheder, som er opnået gennem de seneste fire år."
1583,/debat/2015/10/fremdriften-aeder-kroellede-hjerne,Fremdriften æder min krøllede hjerne,Sidsel Kidmose Jensen," Min ungdomsuddannelse var mere dannelse end ungdom. Jeg gennemførte den med hjælp fra lærere, studievejleder, elever, psykolog, psykiater, familie og venner. Jeg havde klaret mig fint igennem grundskolen – men ungdomsuddannelsen krævede noget ekstra. Det handlede ikke kun om at regne rigtigt eller skrive malerisk, men om at jonglere i en ny, hurtig verden. Det, der skete på de små fire år, forandrede mig fra at være en tynget teenager til pludselig at blive en ung kvinde med et større livsmod end nogensinde før: parat til at starte på en videre­gående uddannelse.
Ordet ’pludselig’ er i denne sammenhæng ret malplaceret – for forvandlingen skete ikke med et trylleslag, snare tvært­imod. Havde jeg ikke haft mulighed for at trække min ungdomsuddannelse i langdrag, var jeg næppe blevet student. Og havde det ikke været for andre menneskers rummelighed, havde jeg med garanti aldrig stået, hvor jeg gør i dag. Mennesker som min studievejleder Kim, der introducerede min tidligere skole, Randers HF og VUC, med ordene: »Her kan alt lade sig gøre«, og som siden sammen med sine kolleger beviste, at det var sandt.
Men jeg er alvorligt bange for, at det er ved at væres slut med denne rummelighed i vores uddannelsessystem. Hvorfor? Fordi uddannelsessystemet i højere og højere grad domineres af et tankesæt, der rimer på fremdrift, effektivitet og hurtigere gennemførsel af uddannelse. Og fordi regeringen vil skære godt 10 milliarder kroner på uddannelse og forskning i de kommende år. Jeg ved, at de hjælpsomme og rummelige mennesker stadig er ude på uddannelsesstederne, men jeg ved også, at de er oppe imod hårde odds, når politikerne sætter sig i maskinrummet og smeder reformer sammen under mantraet: Bliv hurtigere færdig med din uddannelse!  
Striks tone
Hvorfor kunne jeg ikke gennemføre en ungdomsuddannelse på normeret tid? Helt ærligt, det burde da kunne lade sig gøre at komme igennem en gymnasial uddannelse på et par år eller tre. Sådan tænkte jeg i hvert fald selv – lige indtil jeg opdagede, at ivrig læselyst, stålsat viljestyrke og jernhård selvdisciplin ikke altid er nok, når det gælder om at få studenterhuen i hus. Jeg havde allerede fået dispensation til at tage en hf-eksamen over tre år i stedet for de klassiske to. Årsag: en dokumenteret diagnose. Nu fik jeg altså lagt et ekstra år oven i den længe ventede studenterhue. Årsag: en dokumenteret diagnose.
Jeg mærker ofte en vældig fart i vores samfund. Alting skal være effektivt og fleksibelt for at være godt. Cv’et skal helst vokse eksponentielt, e-mails bør besvares midt om natten, for det gælder om at komme ud af starthullerne i en fart, hvis du vil frem her i livet – det er i hvert fald sådan, jeg tolker den strikse tone, der runger i alle kroge af uddannelsesdebatten.
Som ung bliver man af politikere og arbejdsgivere – måske endda forældre – opfordret og nogle gange presset til at gå den slagne vej: Sabbatår er blevet til fjumreår, og det er ikke længere muligt at forlænge sin videregående uddannelse med et ekstra år. Det står alt sammen i fremdriftsreformen. Smag lige en gang på ordet ’fremdrift’ – hvor sidder bremsen henne, spørger jeg bare? Hvis der ikke var nogen, der havde hjulpet mig med at bremse i tide, er jeg bange for, at jeg var røget ud over kanten og ned i et sort hul.
Accept og forståelse
Jeg får også en bitter smag i munden af ’omstillingsparathed’. Du skal kunne omstille dig – føje og bøje dig. Ja, kort sagt: Du skal være parat til forandringer. Men hvad skal man gøre, hvis man ikke er parat til at imødekomme disse krav? Jeg var ikke klar til at omstille mig, da jeg i sin tid startede på hf – og da slet ikke på en ’fremdriftig’ måde.
Måske var det, fordi jeg ikke er ressourcestærk? Men sig mig engang: Hvilke ressourcer er stærkere, bedre eller mere værdifulde end andre i vores samfund? Hvorfor skal man være så hurtig i svinget og sørge for at få færdiggjort så meget som muligt på så kort tid som muligt?
Jeg har selv taget min ungdomsuddannelse i et lavere gear stort set hele vejen. Ikke fordi jeg i første omgang selv ønskede det, men fordi jeg var ude af stand til at holde samme tempo som mine jævnaldrende. Til at begynde med var jeg skuffet over mig selv, hver gang andre unge overhalede mig indenom på uddannelsesmotorvejen. Men i takt med at jeg oplevede accept og forståelse på min uddannelsesinstitution, lærte jeg også selv at anerkende mit behov for ekstra tid til at færdiggøre min hf-eksamen.
Min studievejleder så mulighederne i at give mig ekstra tid at løbe på, mine lærere rykkede mange deadlines, så jeg kunne tage mig et pusterum i ny og næ, og mine klassekammerater tog hver dag imod mig med åbne arme. Jeg er lykkelig for, at de havde modet til at trodse politikerne og fremdriftsretorikken. For hvor meget er et 12-tal egentlig værd, hvis det har kostet en mindre depression eller en masse stress? Vil man producere soloryttere, der kører deres eget løb, eller medarbejdere, der lytter og drøfter arbejdet med kollegaerne? Med fare for at skære mig på de skarpe linjer, jeg har trukket op, mener jeg, at jeg og andre, der har brug for mere tid end flertallet, kan byde ind på sidstnævnte: samarbejde og refleksion.
Med de besparelser på uddannelserne, der bliver lagt for dagen i øjeblikket, er jeg alvorligt bange for, at fremtidens studerende ikke får mulighed for at lette lidt på speederen og gøre mere brug af bremsen til fordel for samarbejdet og mangfoldigheden. Og nu krydser jeg bare fingre for, at der er plads til rummelighed på universitetet – og til min krøllede hjerne.
Sidsel Kidmose Jensen er studerende på Aalborg Universitet
",3.0,7. oktober 2015,"Som ung bliver man af politikere og arbejdsgivere – måske endda forældre – opfordret og nogle gange presset til at gå den slagne vej: Sabbatår er blevet til fjumreår, og det er ikke længere muligt at forlænge sin videregående uddannelse med et ekstra år. Det står alt sammen i fremdriftsreformen. Smag lige en gang på ordet ’fremdrift’ – hvor sidder bremsen henne, spørger jeg bare? Hvis der ikke var nogen, der havde hjulpet mig med at bremse i tide, er jeg bange for, at jeg var røget ud over kanten og ned i et sort hul."
9635,/debat/leder/2012/07/dr-godt-nok,DR ikke godt nok,Jørgen Steen Nielsen," Engang i foråret fik en DR-kunde for meget. Han satte sig og skrev en klage over tendentiøse ekspertudsagn fra DR’s ’økonomiske ekspert’, Karsten Engmann Jensen, der siden 2011 har været ansat til at udlægge krisens komplicerede udvikling for tv-seerne.
Ifølge klageren, Søren Nielsen-Man, gjorde Engmann sig skyldig i »normativt at dømme om, hvilken økonomisk politik, der er rigtig, og hvilken der er forkert«, da han i et program om den franske præsidents vækstdagsorden sagde, at »det er der altså bare ikke plads til lige nu« med henvisning til den »økonomiske grundskole, at man skal have skabt styr på de offentlige finanser i alle landene, før vi kan begynde at snakke om vækst. Vi kan ikke gøre det den anden vej – tiden er forpasset.«
Klagen blev gennemgået af lytternes og seernes redaktør, Jacob Mollerup, der gav seeren ret. Siden har DR’s generaldirektør, Maria Rørbye Rønn, tiltrådt konklusionen, der lyder: »Det er ubestrideligt, at DR’s ekspert tager stilling i den aktuelle debat.«
Dermed burde den potte være ude. Sagen rejser imidlertid en bredere diskussion om DR’s dækning af det økonomiske stof i almindelighed og krisen i særdeleshed. En afgørende diskussion i en tid, hvor der er opbrud, nyorientering og mange faglige konflikter i økonomernes egne rækker. Det er ikke blot en konkret økonomstrid om den kortsigtede krisestrategi – styr på finanserne vs. vækststimulering – men også en dybere uenighed om selve de modeller og grundantagelser, der i årtier har præget den økonomiske tænkning, men nu møder kritik fra mange sider.
Beslægtet hermed er uenigheden om den aktuelle krises perspektiv: Er dette blot ’et bump’ på vejen, som en vismand for nylig sagde her i avisen, eller en bredere systemkrise, der afspejler, at den globaliserede økonomi er ved at ramme grænser sat af planeten og får stadig sværere ved at præstere vækst som i gamle dage?
Mange mener, at et paradigmeskift i økonomisk tænkning således er under udvikling, og det gør det vigtigt at præstere nuanceret journalistik i et public service-medie som Danmarks Radio. ’DR’s dækning’ er et vidt begreb, og P1’s Orientering har f.eks. belyst diskussionen om ’grøn økonomi’, mens andre har behandlet krisens dybere årsager. Når det gælder den daglige nyhedsformidling, er der imidlertid problemer. DR hænger her fast i konventionel tænkning, sprogbrug og kildevalg og fastholder økonomiske forestillinger, normer og verdensbilleder, som ude i virkeligheden og blandt fagfolk er udfordret, måske ligefrem står for fald.
Er det f.eks. ikke et ensidigt udsagn, egnet til at præge seernes virkelighedsopfattelse, når TV-Avisens studievært præsenter en nyhed om et lille hop i privatforbruget med ordene: »Vi begynder med godt nyt for dansk økonomi: For første gang i mange måneder er der nemlig kommet gang i dankortene. Privatforbruget er endelig på vej op, og økonomerne jubler.«
Havde det normative afsæt ikke været hensynet til økonomien, men til økologien, kunne nyheden have lydt: »Vi begynder med dårligt nyt for miljøet: For første gang i mange måneder er der nemlig kommet gang i dankortene. Privatforbruget er desværre på vej op, og økologerne er bekymrede.«
Og er det ikke normdannende, ensidigt og fantasiløst, at DR’s P1 Morgen dagligt holder mikrofon for en finanssektorøkonom til udlægning af stort og småt i kriseøkonomien?
Hvordan kan det overhovedet gå til, at man som uvildige eksperter betjener sig af folk ansat i kommercielle virksomheder med et ansættelsesforhold, der tilsiger dem at fremme virksomhedens interesser? Det forekommer uantageligt og vil – uanset hvilken umage den enkelte bankøkonom gør sig – cementere et bestemt grundsyn på økonomien og krisen. Typisk at vækst er godt, no matter what.
Vi kender godt faldgruben, at man under pres falder tilbage på at levere historier i indarbejdede, forenklede, men samtidig normcementerende og værdiladede skabeloner. I en tid med smuldrende verdensbilleder og komplekse udfordringer er det ikke let at lave nuanceret og kritisk nyhedsjournalistik om økonomien.
Til gengæld er det spændende og nødvendigt, og DR skylder at gøre det bedre.
",14.0,5. juli 2012,"Er det f.eks. ikke et ensidigt udsagn, egnet til at præge seernes virkelighedsopfattelse, når TV-Avisens studievært præsenter en nyhed om et lille hop i privatforbruget med ordene: »Vi begynder med godt nyt for dansk økonomi: For første gang i mange måneder er der nemlig kommet gang i dankortene. Privatforbruget er endelig på vej op, og økonomerne jubler.«"
386,/debat/leder/2016/04/sf-mest-alvorlige-trussel,SF og ’den mest alvorlige trussel’,David Rehling," Hånden på hjertet: Hvad er nutidens største problem? SF’s formand, Pia Olsen Dyhr, gav sit svar i den tale, hun i weekenden holdt til SF’s landmøde i Vingsted-centeret. Hun sagde:
»Radikal islam udgør i dag den mest alvorlige trussel mod vores samfund, frihed og fællesskab.«
Er det rigtigt? Jo, ingen tvivl om, at radikal islam – forstået som en religiøs udlægning, der indebærer undertrykkelse og vold – er et meget alvorligt problem. Ikke bare i lande, der officielt fremstår som muslimske, men også i de dele af verden, hvor radikal islam gennem de senere år er kommet til uhyrlige udtryk.
Den del af den radikale islam, der ytrer sig som kriminalitet, skal behandles som kriminalitet. Den del, der ytrer sig som undertrykkelse, skal behandles med oplysning, uddannelse og sociale virkemidler.
Men »den mest alvorlige trussel«? Her er det værd at minde om, hvad Pia Olsen Dyhr foreslog i indledningen af sin tale til landsmødet:
»Skal vi ikke få proportionerne tilbage i dansk politik?«
Det er ude af proportion at udnævne radikal islam til »den mest alvorlige trussel mod vores samfund, frihed og fællesskab«. Når SF’s formand gør det, overskygger hun de betydningsfulde forslag, hun har om en anderledes politik end den nuværende. Måske kunne Pia Olsen Dyhr med fordel have fundet den mest alvorlige trussel et andet sted. Nemlig dér, hvor Pia Olsen Dyhr i sin tale sagde:
»Vi skal aldrig acceptere nogen former for undertrykkelse. Uanset hvor ... Vi skal sætte mennesker fri.«
Med det udgangspunkt kunne Pia Olsen Dyhr have fastslået, at det, der fratager mennesker friheden, er den alvorligste trussel. Og hun kunne som den største globale frihedstrussel have fremhævet den totale markedsgørelse, også kendt som neoliberalismen.
Læs også: Haves: et parti. Søges: en politik
Det er den, der skaber større ulighed, fastlåser undertrykkende sociale mønstre, gør lønmodtagere til daglejere, skaber vækstvilkår for radikalisering, herser rundt med syge, svage og arbejdsløse, dræner kulturlivet, kvæler den offentlige sektor i kontrol, udpiner naturen, belaster miljøet og gør klimaet ustabilt.
Skal neoliberalismens hærgen standses, kræver det, hvad denne avis har omtalt som »den store omstilling«.
Rundt omkring i sin landsmødetale kom Pia Olsen Dyhr ind på enkelte dele af udfordringerne i en stor omstilling. Mest tandløst i sin formaning til bankerne: »Opfør jer ordentligt!«
Mere kraftfuldt i sin kritik af »dagens Ryanair-samfund, hvor arbejdsmarkedet er blevet en motor, hvis tandhjul flere og flere bliver kvast i«.
Godt var det også, at hun mindede om: »Stik modsat hvad mange tror, så falder den sociale mobilitet i Danmark« og »de rigeste 10 procent af danskerne ejer halvdelen af alle formuer.« Bemærkelsesværdigt, at SF nu foreslår »et totalt stop for ghettoer« – selv om et humant udfald af denne bestræbelse afhænger af dens endnu uoplyste virkemidler.
I den muntre afdeling kunne SF-landsmødets særligt inviterede gæst, Venstres udlændinge- og integrationsminister Inger Støjberg, om Pia Olsen Dyhrs tale konstatere:
»Jeg fik en fornemmelse af, at der er mere opbakning til min linje hér – end hos Venstre.«
På den måde kvitterede Inger Støjberg fikst for, at hun tænkeligt var inviteret for at legemliggøre en position til højre for den, som SF nu søger i udlændinge- og integrationspolitikken.
Sensationelt er det, at Pia Olsen Dyhr i sin lange tale kun nævnte EU i to sætninger: »Vi er nødt til at have styr på EU’s ydre grænser« og »EU, USA og andre lande med penge og indflydelse på kontoen skal lave en Marshall-plan for Nordafrika og Mellemøsten.«
Er det alt, hvad SF’s formand kan forestille om sig EU, og hvordan EU kan bidrage til en friere verden? Man kan få en fornemmelse af, at hun frygter at vække modvilje ved at nævne EU.
Hvis det er tilfældet, svækker Pia Olsen Dyhr sin mulighed for at anvende et meget væsentligt virkemiddel. Måske det mest væsentlige mod de mest alvorlige trusler.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",36.0,18. april 2016,"»Radikal islam udgør i dag den mest alvorlige trussel mod vores samfund, frihed og fællesskab.«"
12147,/debat/leder/2011/05/ganske-saerligt-enestaaende-forhold,Et ganske særligt enestående forhold,David Rehling," »Til dig, min ganske særlige ven, en ganske særlig pris.« Sådan lyder det fristende tilbud i basaren. Og sandt nok kan der være gevinst i at få folk til at tro, at de nyder et særligt venskabs fordele. Det gælder også i politik.
Tag præsident Barack Obamas rundrejse i Europa. Han udnævner særlige venner overalt. Hør, hvad han i mandags havde at fortælle det irske folk:
»Venskabet og båndet mellem USA og Irland kunne ikke være stærkere. Åbenlyst er det ikke bare et spørgsmål om strategiske interesser. Ikke bare et spørgsmål om udenrigspolitik. For USA bærer Irland et blodets bånd.«
Navra. Her fik Obama tilmed hentydet til sine egne irske rødder. Utvivlsomt til begejstring også for de irsksindede, der stemmer i USA.
Til gengæld er det med irsk-amerikansk strategisk og udenrigspolitisk fællesskab noget af en tilsnigelse. Irland er ikke engang medlem af NATO. Men det kan da være, at irerne får lyst til at indmelde sig efter de har følt den amerikanske præsidents særlige og kærlige varme.
LOVSANGEN AF »særlige forhold« får et ekstra tryk på orgelpedalen under Obamas igangværende visit i Storbritannien. Som det fremgår af dagens Information, har Obama i et fælles avisindlæg med premierminister David Cameron ophøjet forholdet til »det essentielle forhold«. Hvor må briterne føle sig som USA's udvalgte! I hvert fald indtil de hører de kærlighedserklæringer, som Obama afleverer på sine næste rejsestop.
Forestillingen om, at der mellem USA og Storbritannien hersker en enestående relation, fik navnlig næring af den britiske statsmand Winston Churchill. Han havde en amerikansk mor, et lejlighedsvist sentimentalt gemyt og en hengivenhedsfølelse for sin amerikanske samarbejdspartner, præsident Franklin Roosevelt. Churchill skrev et firebindsværk med titlen
De engelsktalende folkeslags historie,hvorved han understregede folkefællesskabet. At der er tale om ét og samme folk, gjorde det lettere for Churchill at bære, at Storbritannien fra krigsåret 1942 gled ud af verdensligaen, mens USA overtog førerrollen.
Præsident Roosevelt var aldeles usentimental. Roosevelt påhørte Churchills besyngning af broderskabet, mens Roosevelt målbevidst arbejdede på at demontere det britiske imperium. Roosevelt var forarget over imperiets ideologi om den hvide mands byrdefulde pligt til at herske. Roosevelt havde dog ingen anfægtelser ved, at USA overtog imperiets profitable forretningsdele.
FORTRØSTNINGEN ved det særlige bånd til amerikanerne fik Churchill til stort set at lade hånt om, at Roosevelt hyppigt forekom mere optaget af at pleje forbindelser med den sovjetiske hersker Josef Stalin.
De britiske ønskeforestillinger bragede ind i virkeligheden, da USA i 1956 undsagde en britisk-fransk militæraktion, der havde til formål at sikre den egyptiske Suez-kanal på de to tidligere kolonimagters hænder. Amerikanernes krav om øjeblikkeligt stop for aktionen kom så brutalt, at det væltede Churchills efterfølger og mangeårige udenrigsminister Antony Eden.
Ydmygelsen blev et traume for en generation af briter. Den giver genlyd i John le Carrés spionromaner, hvor britisk følelse af skæbnefællesskab med amerikanere bringer briterne i ulykke.
Under briternes Margaret Thatcher-år, hvor imperiet var skrumpet væk, opblomstrede forestillingen om global fællesskæbne med amerikanerne nu i skikkelse af Ronald Reagan. At den sande kærlighed nok igen var ret ensidig, blev bekræftet, da ledende kræfter i USA's regering under Falklandskrigen i 1982 gik ind for at holde med Argentina mod briterne.
Desuagtet er briterne forblevet loyale 'amerikanere' ved at gå med i krigsalliancer mod Serbien, Afghanistan, Irak og Libyen.
I LOYALITETENS ihærdighed kan briterne minde om danskerne. Også nyere danske ledere føler et ubrydeligt broderskab med USA. Det kan man forvisse sig om ved at læse Anders Fogh Rasmussens forord til den dansksprogede udgave af fhv. præsident George W. Bush's erindringsbog, der udkommer i næste måned. Fogh skriver om Bush:
»Han afskyr, hvis han føler, at nogen bryder deres løfter eller siger ét og gør noget andet. Til gengæld giver han en udsøgt og positiv særbehandling til dem, han føler, at han kan stole på.«
Som for eksempel ... tjae ... Fogh selv. Og hvor lykkeligt for fædrelandet! Fogh skriver:
»For Danmark gav det tætte forhold til præsidenten en række store politiske fordele.«
Fogh nævner dog ingen af dem. Jovist, han fik selv morgenmad i Det Hvide Hus og blev NATO-chef. Men Danmark? Vi fik lov at sende soldater til den fælles ærens mark. Men ellers?
En sandhed om stormagters venskaber er røbet af den britiske udenrigsminister lord Palmerston i hans imperiums storhedstid. Palmerston sagde i 1848:
»Vi har ingen evige allierede og ingen varige fjender. Vore interesser er varige og evige, og de interesser er det vor pligt at følge.«




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,25. maj 2011,En artikel pr. redaktion - sendt til jer hver søndag
3010,/debat/2015/03/overse-koensforskelle,Overse ikke kønsforskelle,Maria Ventegodt Liisberg," Alle offentlige myndigheder har efter ligestillingslovens § 4 pligt til at kønsmainstreame, det vil sige ligestillingsvurdere, tiltag som for eksempel lovforslag og retningslinjer. Desværre må vi konstatere, at ’kønsmainstreaming’ er et af de væsentlige ligestillingsområder, Danmark ikke lykkes med.
De offentlige myndigheder bruger sjældent kønsopdelte data og viden om kvinders og mænds og drenges og pigers forskellige adfærd, behov og ønsker. Når det for eksempel gælder ligestillingsvurdering af lovforslag, oplyser hele 52 procent af de 50 statslige institutioner, der arbejder med lovforslag, at de ‘af og til’, ‘ sjældent’ eller ‘aldrig’ har fokus på den opgave. Lige nu er forhandlingerne om en ny gymnasiereform i fuld gang. Reformens karakterkrav vil, uanset niveau, påvirke drenge og piger forskelligt, men hvordan tager de nye regler konkret hensyn til det? Vil den kommende gymnasiereform blive ligestillingsvurderet? Der er meget muligt, at svaret er nej.
Danmark var i sidste uge til eksamen i FN om kønsligestilling. Medlemmerne af CEDAW- komiteen spurgte blandt andet til den danske måde at føre ligestillingspolitik på: Er der mål, system og metode, når de danske myndigheder kønsmainstreamer? Hvordan sikrer regeringen, at kønsneutralt formuleret lovgivning ikke overser de faktiske forskelle mellem kønnene? Hvor bruger Danmark positiv særbehandling, og bruges det ordentligt, altså præcist, tidsbegrænset og overvåget? Er der kønsopdelte data og statistikker til rådighed?
Ligestillingskonsekvenser
Komiteens rapport og anbefalinger til Danmark forventes at ligge klar i løbet af kort tid, og det bliver spændende at se regeringens svar og forhåbentlig også nye initiativer.
Kønsligestilling er et samspil mellem lighed og forskel. Vi skal som samfund have indsigt i vigtige ligheder og forskelle mellem kvinder og mænd, og vi skal være i stand til at handle på den viden, så vores lovgivning skaber lige muligheder og reel ligestilling. Derfor skal vi have mere data om kønsligestilling, og den skal bruges. Myndighederne skal tænke i ligestillingskonsekvenser af deres politikker og love. Det kan ikke være for meget at forlange, når lovgivningen kræver, at de skal gøre det.
Maria Ventegodt Liisberg, ligebehandlingschef, Institut for Menneskerettigheder
",0.0,7. marts 2015,Ligestillingskonsekvenser
7176,/debat/2013/06/laeserbreve,Læserbreve,," 
	Ja til privat kønsskifte

Thomas Køhler, kandidat til Borgerrepræsentationen i København, LA

	Et samfund skal bl.a. måles på, hvordan det behandler sine outsidere. Og det er derfor en skam, at transseksualitet fortsat optræder på sundhedsstyrelsens diagnoseliste i Danmark.

	Tiden må være kommet til, at de transseksuelle løftes ud af sygehusvæsenet og over i almindelig anerkendelse. Fjernelsen fra diagnoselisten vil selvfølgelig i praksis betyde, at de transseksuelle ikke kan behandles i det offentlige, men det er jo heller ikke der, de hører hjemme.

	Et voksent menneske, der når frem til en beslutning om at skifte køn, skal ikke underkastes psykiatriske undersøgelser, men have mulighed for at blive opereret i Danmark for egen regning ligesom, hvis man skal have opereret større eller mindre bryster.

	Naturligvis skal man ikke kunne skifte køn i en kælder i Nyhavn efter en våd aften, så en ny lovgivning skal følge det internationalt anvendte princip om, at en person skal have levet to år som det modsatte køn før operationen.

	Praktik skaber integration

Miriam Moazzeni, kandidat til Borgerrepræsentationen i København S

	Mange undersøgelser viser, at unge flygtninge og indvandrere ikke gennemfører deres uddannelser, og derfor heller ikke kommer ud på arbejdsmarkedet.

	Det store frafald skyldes især dårlige sprogkundskaber, ressourcesvage forældre og ikke mindst mangel på praktikpladser.

	Praktikpladser er afgørende for, at unge flygtninge og indvandrere kan gennemføre deres erhvervsfaglige uddannelse. Det er sværere for dem at finde praktikpladser end for etnisk danske unge, og det er et stort problem. Det hindrer integrationsprocessen, at de mange unge går glip af det gode netværk, som en arbejdsplads kan give. I stedet risikerer de at havne i et kriminelt netværk til skade for dem selv, deres familier og samfundet.

	Vi må derfor alle – og ikke mindst virksomhederne – åbne dørene for flygtninge- og indvandrerunge, så de kan komme videre. Vi alle får glæde af de unges ressourcer.

	Lad os skabe gode relationer til de unge og give dem muligheder i stedet for begrænsninger.

	Krig for andre stater straffes

Peter von Sperling, Haderslev

	Anders Johansen skriver den 26. juni, at han ikke kan forstå, hvorfor de danske myndigheder ønsker at straffe dem, der rejser til Syrien for at deltage i borgerkrigen.

	Til at underbygge sit argument kommer han med to historiske eksempler på, at danskere i fremmed krigstjeneste er gået ustraffet hen.

	Det passer dog ikke, at deltagelse i den spanske borgerkrig var tilladt – og det samme gælder, hvad han kalder ’Viking SS’. Jeg går ud fra, at han tænker på medlemmer af Frikorps Danmark og herunder SS-Division ’Wiking’. Hvad man end kan mene om disse frivillige, blev de i højeste grad straffet.

	Derimod var det eksempelvis tilladt for danskere at deltage i Finlands forsvar mod det sovjetiske overfald, og i 1918-19 at deltage i Estland og Letlands frihedskrig mod bolsjevikkerne.

	Gratis nulvækst er en utopi

Elvir Pelesevic, København

	Hvis Venstre på et tidspunkt får gennemført sin plan om nulvækst i den offentlige sektor frem til 2020, skal man som ansat i sektoren være yderst ressourcestærk og robust.

	En beregning fra Finansministeriet viser, at nulvæksten vil medføre 20.000 færre fuldbeskæftigede i det offentlige. Det betyder, at dem, der er heldige nok til at beholde deres job til den tid både skal løbe stærkere og nå flere opgaver, hvis det nutidige serviceniveau skal opretholdes. Venstre mener selvfølgelig at et uændret serviceniveau er helt realistisk og ukompliceret, men det indeholder dog en række udfordringer.

	En af dem er, at ansatte i den offentlige sektor i forvejen er hårdt ramt af stress og udbrændthed, hvilket nulvæksten yderligere vil forværre.

	Spørgsmålet er, hvem der kan tage hånd om de mange flere nedslidte mennesker, som en øget arbejdsmængde unægteligt vil medføre.

	Obama og Kerry er for sent ude

Leif Mentzel, København

	USA’s udenrigsminister John Kerry er i Mellemøsten for bl.a. at genoplive den hensygnede fredsproces mellem Israel og Palæstina.

	Spørgsmålet er dog, om ikke USA og præsident Barack Obama har gjort regning uden vært, al den stund at Israel uden at møde synderlige protester fra hverken ind- eller udland, nu gennem snart mange år har bygget et utal af bosættelser i det palæstinensiske område. Dermed har Israel praktisk taget annekteret en del af området, som nu stort set betragtes som israelsk.

	Hvis USA og Kerry’s forsøg på kunstigt åndedræt til fredsprocessen overhovedet skulle have haft gang på jord, burde Obama fra første dag som præsident have gjort sig større anstrengelser fremfor at tænke alt for meget i indenrigspolitik og please jøderne på hjemmefronten og i Israel.

	Frihed til at vie

Knud Held-Hansen, Aalborg

	Kirke- og Ligestillingsminister Manu Sareen (R) mener ikke, det er retfærdigt, at homoseksuelle par skal spørge 17 præster, før de finder en, der vil vie dem.

	Han understreger samtidigt, at præsterne fortsat skal have lov til selv at vælge, om de vil vie homoseksuelle eller ej.

	Hvor svært skal det være at foretage en rundspørge til præsterne og derefter udgive en liste over, hvilke præster der er med på noderne med hensyn til at velsigne og vie de homoseksuelle?

	Af mangel på respekt for de bibeltro præster kan man frygte, at præster, der nægter at vie to personer af samme køn vil blive pålagt at finde en anden præst, som vil vie parret i den ønskede folkekirke. Simpelthen. Det manglede bare.

	Det næste bliver jo nok, at de folkevalgte menighedsråd ikke gider de bibeltro præster, som er alt for besværlige. Men det er jo ikke kun præsterne, der skal rette ind, nej Gud må bøje sig for folket. Det er sket før. »Deres råb sejrede«, står der i Bibelen. »Så besluttede Pilatus, at deres krav skulle efterkommes; han løslod ham, de krævede, ham (Barabbas) der var kastet i fængsel for oprør og drab. Men Jesus udleverede han (til korsfæstelse), så de fik deres vilje«.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,1. juli 2013,"	Hvis Venstre på et tidspunkt får gennemført sin plan om nulvækst i den offentlige sektor frem til 2020, skal man som ansat i sektoren være yderst ressourcestærk og robust."
11145,/debat/2011/11/inklusion-svage-elever-skaber-ny-eksklusion,Inklusion af svage elever skaber ny eksklusion,Lasse Wamsler," På kommunekontorerne synes der at være enighed om, at børn med særlige behov helst skal blive i folkeskolen. Så undgår man nemlig at betale dyrt for specialskoletilbud. Samtidig kan kommunaldirektører lune sig ved tanken om at leve op til menneskeretserklæringer, der kræver, at almindelige skoler inkluderer børn med særlige uddannelsesmæssige behov.
Men selv om inklusion er blevet et modeord, som er svært at være imod, er der alt mulig grund til at være på vagt. Med inklusion følger nemlig også eksklusionen, påpeger professor Niels Åkerstrøm Andersen fra Copenhagen Business School, der har forsket i styring af den offentlige sektor. For når en elev med særlige behov hives ind i folkeskolen, er det langt fra sikkert, at eleven oplever det som en velkomst med åbne arme.
»I dag har vi lavet en opdeling mellem de problemfrie normale og alle risikobørnene. Det er fordi, vores krav om normalitet er stigende. Det er også, fordi vi ikke alene forventer, at eleven tager imod undervisning, men også at vedkommende tager ansvar for egen læring. Det ansvar er jo efterhånden et ret komplekst form for ansvar, som for den enkelte kan opleves som svært at honorere,« siger han og uddyber:
»Inklusion og eksklusion er sjældent et spørgsmål om, hvorvidt man overhovedet er med eller ej. Det er derimod et spørgsmål om, i hvilket omfang man er det. I folkeskolen vil man på den ene side inkludere flere elever, men på den anden side øges inklusionskriterierne, og de kan være meget svære at afkode,« siger Niels Åkerstrøm Andersen, der sammen med adjunkt Hanne Knudsen, DPU, er i gang med et forskningsprojekt om hyperansvarlighed i velfærdsstaten.
Monstre i skolen
Når skoleledere og lærere i inklusionens navn lukker elever med særlige behov ind bag skolens mure, skaber de dermed samtidig grundlaget for en anden slags eksklusion.
De siger 'kom nu og vær' med', men samtidig udtrykker de ifølge Niels Åkerstrøm Andersen: 'du kan kun være med, hvis du er udenfor'.
Det er eleven, der skal påtage sig ansvaret for at leve op til skolens krav. Han eller hun kan ikke blot komme og kræve forandringer af skolesystemet.
Problemerne opstår, når eleven ikke vil eller kan være med på denne logik, og derfor tillader sig at sætte spørgsmålstegn ved den.
»Når skolen inviterer til at tage ansvar for egen læring, og eleven svarer 'jeg har mere brug for en anden slags undervisning, og jeg synes i øvrigt din undervisning er skod', så blander eleven sig pludselig i systemet og bliver i den forstand et slags monster,« siger Niels Åkerstrøm Andersen og tilføjer:
»På den ene side vil skolerne inkludere eleverne med særlige behov. På den anden side øges inklusionskriterierne, da man forventes at være ambitiøs. Det bliver meget mere komplekst at være elev på en skole, der lægger vægt på inklusion. For her kan eleven ikke bare læne sig tilbage, men har også pligt til at se på sig selv med systemets blik: er jeg nu ansvarlig nok? Elever forventes simpelthen til at betragte sig selv ud fra dette pædagogiske blik.«
Stigende krav
Ifølge Niels Åkerstrøm Andersen er spillet om inklusionen i folkeskolen blot et delelement i en større tendens, der peger mod en forandring i samfundets rollefordeling: systemet vil gerne inkludere personer, men det kan kun ske, hvis de iagttager sig selv igennem systemets briller og retter ind.
Den klassisk måde at forstå rollefordelingen på har været at skelne mellem præstations- og publikumsroller. Præstationsrollen kunne man træde ind i, hvis man havde en særlig uddannelse og derfor blev anset for at besidde en særlig dømmekraft, der gjorde, at man kunne forventes at handle på en hensigtsmæssig måde. Publikumsrollen var derimod mere begrænset. Her skulle man ikke handle, men observere.
Op igennem moderniteten har lærere haft præstationsrollen, elever har været tildelt rollen som publikum. Samme rollefordeling har man haft mellem politiker og vælger, læge og patient, socialrådgiver og klient, producent og forbruger. I dag sker der imidlertid en individualisering af publikumsrollen: borgeren skal ikke bare være borger, men aktiv medborger. På samme måde skal eleven ikke blot sidde på bagerste række og spille spil på sin iPhone, men være aktivt med til at forme læringssituationen.
I folkeskolens tilfælde risikerer det at skabe spændingsfyldte forventninger, mener Niels Åkerstrøm Andersen.»Med den type publikumsrolle betragter man på den ene side eleverne som hele mennesker — som individer. På den anden side afstår man fra netop det. Det er individualiseringens bagside: I stedet for at hylde individet bliver det individuelle særpræg pludselig et problem, hvis barnet ikke betragter sig selv på samme måde, som skolen betragter barnet,« siger han og uddyber:
»Individualiseringen fortrænger altså ikke massegørrelse, men lever sammen med den. Tager vi individualisering for pålydende, bygger vi for mange illusioner op og bliver enormt skuffede, når de ikke indfris. Derfor må vi forlige os med de modsætninger, vi har bygget ind i det system, vi laver.«
For skolerne betyder det, at de må tage ansvar for den nye magt, de udøver. De skal anerkende, at når de prøver at vejlede og inkludere elever, producerer de også en mængde af forventninger, eleverne ikke nødvendigvis kan leve op til. De skaber med andre ord eksklusionsprocesser, lyder det fra Niels Åkerstrøm Andersen. Skolerne skal med andre ord erkende, at ambitionerne for elevernes formåen er vokset til et historisk niveau, lyder Niels Åkerstrøm Andersens råd. Den erkendelse er forudsætningen for overhovedet at kunne forklare, hvorfor specialundervisningsbehovet er steget så eksplosivt. Samtidig kan man kun løse problemerne, hvis man placerer ansvaret det rigtige sted, mener han:
»Man fortæller forfaldshistorier om, at familien har svigtet sin rolle, når børnene viser sig at have brug for specialundervisning. Det, man ikke opdager, er, at blikket på børnene og familien ændrer sig, og at det faktisk er ambitionerne, der er blevet større.«
 




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",24.0,8. november 2011,"Ifølge Niels Åkerstrøm Andersen er spillet om inklusionen i folkeskolen blot et delelement i en større tendens, der peger mod en forandring i samfundets rollefordeling: systemet vil gerne inkludere personer, men det kan kun ske, hvis de iagttager sig selv igennem systemets briller og retter ind."
11144,/debat/leder/2011/11/skattelettelser-forvaerre-krisen,Skattelettelser vil forværre krisen,Troels Heeger," Det er ikke blot et vidnesbyrd om politisk afmagt, når den tyske kansler Angela Merkel midt i en grasserende eurokrise annoncerer massive skattelettelser til den tyske befolkning. Det er også en beslutning, der langt hen ad vejen modsiger Tysklands egne erklæringer om, at økonomisk ansvarlighed og finansiel disciplin er nøglen til at redde den skrantende eurozone.
Efter flere ugers politiske slagvekslinger internt i regeringskoalitionen er Merkels slidte regeringskoalition blevet enige om en skattereform, der sigter til at lette skattetrykket for de laveste og mellemste indkomster. Resultatet af reformen skal ifølge Angela Merkel være en større grad af »skatteretfærdighed«. Ikke færre end 33 milliarder kroner skal med virkning fra 2013 pumpes tilbage i de tyske arbejdstageres lommer.
Set i lyset af deres indvirkning på Europas kriseramte økonomi er der dog ingen tvivl om, at skattelettelserne vil blive mødt af indigneret hovedrysten fra de selvsamme kanter, der siden eurokrisens udbrud har kritiseret Tyskland for i stigende grad at vægte nationale egeninteresser over hensynet til kontinentets økonomiske trivsel. Rent økonomisk set er det nemlig mere end tvivlsomt, om tyske skattelettelser er vejen ud af krisen. I stedet vil skattereformen med al sandsynlighed forstærke den allerede gabende kløft mellem kontinentets vækstcentre og gældssyndere.
Tyske skattelettelser går nemlig stik imod det bredt anerkendte behov for at stimulere væksten i eurozonens mere trængte medlemslande som Spanien, Italien og andre lande, der har mere end almindeligt vanskeligt ved at konkurrere med Tyskland. Udlægger man de seneste skattelettelser som et vink med en vognstang om Tysklands fremtidige krisepolitik, er der således intet, der tyder på, at Tyskland agter at ændre på sin økonomiske model, bestående af lave lønninger, stram finansiel disciplin samt ikke mindst en buldrende eksport.
Logikken, der trives i kanslerkontoret i Berlin, synes at være den simple: Andre lande bør holde op med at drømme om, at tyskerne justerer deres økonomiske succesmodel af hensyn til Europa. I stedet bør gældssyndere og skrantende økonomier smøge ærmerne op og bidrage til fællesskabet med knaldhårde spareprogrammer, hvis retningslinjer i grove træk er besluttet af Merkel og i mindre grad hendes franske kollega, præsident Sarkozy.
Det er imidlertid ikke en logik, der trives mange andre steder end i Berlin og Paris. Ikke mindst den græske gældskrise har demonstreret, at nådesløse spareprogrammer kan bremse væksten. Både IMF, OECD, USA og Frankrig har i utvetydige vendinger opfordret Tyskland til at moderere sin strenge sparekurs og i stedet sætte fart i offentlige investeringer. Økonomen og nobelprisvinderen Joseph Stiglitz har adskillige gange opfordret Tyskland til at skrue op for de offentlige investeringer.
Andre mere kyniske røster vil udlægge skattelettelserne som et kalkuleret forsøg på at lukke en flanke over for den støt voksende vrede hos tyske skatteydere over at skulle bidrage til endnu en udvidelse af den europæiske krisefond, der indtil videre hverken har formået at lukke hullet i den græske statskasse, endsige at berolige de nervøse finansmarkeder. Kanslerens politiske troværdighed fik endnu et dyk i omverdenens øjne, da hun i sidste uge blev ydmyget af den afgående græske ministerpræsident Papan- dreous forslag om en folkestemning om den krisepakke, som Merkel netop havde præsenteret som et afgørende indgreb i den eskalerende eurokrise.
Beslutningen om at indføre skattelettelser med virkning fra 2013 vidner således også om en kansler, der har stærkt brug for at fremskynde en politisk sejr. Med stigende vanskelighed forsøger Merkel at holde sammen på en vakkelvorn regeringskoalition. Siden valget i 2009 har regeringens juniorpartnere, det liberale FDP og det bayriske CSU, gentagne gange demonstreret, at man hellere end gerne risikerer koalitionens fremtid for at bekæmpe hinanden med destabiliserende soloudmeldinger. Med skattelettelserne kan Merkel for en stund håbe på, at FDP skrinlægger de mest hysteriske udmeldinger.
Alligevel kan kansleren langt fra ånde lettet op. De tyske socialdemokrater har sammen med De Grønne bebudet, at de vil søge at blokere for reformen, hvis detaljer skal vedtages i Forbundsrådet, hvor Merkel sidste år mistede sit borgerlige flertal efter et katastrofevalg i delstaten Nordrhein-Westfalen. Ifølge den socialdemokratiske formand, Sigmar Gabriel, strider forslaget om skattelettelser imod en forfatningsmæssig gældsbremse, der regulerer statens udgifter.
Om Socialdemokratiet vil gøre alvor af deres trusler og indklage Merkels skattereform, er endnu usikkert. Indtil videre kan Merkel dog høste en foreløbig politisk sejr. Skattelettelserne vil muligvis styrke sammenholdet i den tyske regering, men de vil uden tvivl belaste den i forvejen hårdt prøvede europæiske solidaritet. 
",3.0,8. november 2011,"Det er imidlertid ikke en logik, der trives mange andre steder end i Berlin og Paris. Ikke mindst den græske gældskrise har demonstreret, at nådesløse spareprogrammer kan bremse væksten. Både IMF, OECD, USA og Frankrig har i utvetydige vendinger opfordret Tyskland til at moderere sin strenge sparekurs og i stedet sætte fart i offentlige investeringer. Økonomen og nobelprisvinderen Joseph Stiglitz har adskillige gange opfordret Tyskland til at skrue op for de offentlige investeringer."
5205,/debat/2014/04/konkurrencestat-producerer-menneskeligt-affald,Konkurrencestat producerer menneskeligt affald,Rikke Smedegaard," 
	Inklusion er følelsen af at være anderledes og alligevel have en plads i fællesskabet. At være inkluderet er at opleve sig som en accepteret, respekteret og værdifuld medspiller. Når inklusion går godt, bliver fællesskabet beriget.

	I dagens samfund handler det i høj grad om at kunne præstere. Der skal præsteres så meget, at det udvikler stress og ADHD-symptomer hos børn, siger nogle. Samfundet i dag er præget af forventninger og krav om evnen til selviscenesættelse og promovering.

	Hvis vi ikke er under konstant udvikling, er vi under afvikling. Stilhed hos mennesker betragtes som noget, der skal overvindes. Vi skal hele tiden have fart på og sørge for at blive bedre. Vi skal skille os ud ved at være bedst og ved at fremhæve os selv.

	Konkurrencementaliteten hærger også skolerne imellem. For mange handler det om at ligge højt i statistikken over karaktergennemsnit, at blive kåret som vindere af konkurrencer, blive omtalt i avisen, være først med den nye teknologi.

	Alt det, som kan måles og vejes tæller i skolen. Alt i dag er en konkurrence. Selv hvis et barn skal have en pædagogs opmærksomhed i børnehaven, er barnet nødt til at konkurrere med andre børn om denne.

	Jeg tror, at regeringens eget ønske om en konkurrencestat, der kan klare sig i international sammenhæng, kan vise sig at blive den største hindring for dens plan om inklusion af børn med særlige behov. For vores samfund som helhed er efterhånden mere ekskluderende end inkluderende.

	De, som ikke klarer sig i konkurrencen, betragtes som en udgift for dem, der ikke har brug for hjælp, for de risikerer at leve af sociale ydelser, som de succesrige betaler for.

	Hvor man førhen talte om en fælles omsorgspligt, betragtes de offentlige ydelser nu i højere grad som en service, der er blevet betalt for. Det kommer til at fremstå, som om nogle lever af andres penge. Uden selv at bidrage med noget.

	Voldsomt provokerende

	Når medierne omtaler inklusion i skolerne er det ofte negativt. Jeg provokeres ikke af fakta om knappe ressourcer eller af, at der sagligt gøres opmærksom på, at nogle børn har brug for andre tilbud end folkeskolen.

	Jeg kan eksempelvis heller ikke forestille mig, at det er godt for et barn med alvorlige sanseforstyrrelser at skulle være en del af en klasse på 27. Men jeg provokeres voldsomt, når det kommer til at lyde, som om det er børnene med særlige behov, der er noget galt med. Og jeg provokeres voldsomt, når jeg hører andre børns forældre stå på sidelinjen og råbe op om, at børn med særlige behov ikke hører til i folkeskolen. De forældre råber op uden at vide nok om de børn, de råber op om.

	Vi er ved at skabe en fremtid, hvor vi producerer fagligt dygtige skoleelever, som kan programmere robotter, mens vi fuldstændig overser, at vi samtidig producerer menneskeligt affald. Dem, vi ikke vil ansætte, når de bliver voksne, fordi de ikke passer ind i vores verdensbillede. Og som bagefter straffes økonomisk, fordi de ikke tager sig sammen og får et job. Et job som sandsynligvis ikke eksisterer.

	Vindere og tabere

	Inklusion handler i mine øjne ikke kun om ressourcer. Det handler i lige så høj grad om dit og mit syn på dem, som skiller sig ud fra mængden. Det handler om, hvorvidt vi vil invitere dem med ind i det fællesskab, som de har svært ved at blive en del af. Samtidig handler inklusion om den måde, som vores samfund er indrettet på.

	Man kan vel ikke inkludere alle i et samfund, som er baseret på, hvor gode vi er til at konkurrere med hinanden? Enhver bevidst konkurrence vil bevidst producere tabere.

	I de tilfælde, hvor jeg har set inklusion lykkes, er det fordi, børnene er blevet taget imod og accepteret, præcis som de er – af kammerater, kammeraters forældre og af de professionelle på skolen.

	Det er klart, at det kræver en indsats. Det er også klart, at nogle børn har brug for noget andet end folkeskolen, og at særlige behov skal anerkendes og tages hensyn til.

	Men kun når vi møder noget, eller i dette tilfælde nogen, som er anderledes, kan vi selv udvikle os som mennesker. Derfor tror jeg på en skole, hvor der er plads til forskellighed og børn, som skiller sig ud fra mængden.

	Jeg tror på et samfund, hvor alle får mulighed for at føle sig som ligeværdige deltagere. Ved at give plads til forskellighed og ved at lære af hinanden kan vi måske netop udvikle noget helt særligt her i Danmark.

	Noget, som på sigt kan få andre lande til at skele mere til os, end vi gør til dem.

Rikke Smedegaard er pædagog




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,22. april 2014,"	Hvor man førhen talte om en fælles omsorgspligt, betragtes de offentlige ydelser nu i højere grad som en service, der er blevet betalt for. Det kommer til at fremstå, som om nogle lever af andres penge. Uden selv at bidrage med noget."
6001,/debat/2013/12/noed-ingen-nationalitet,Nød har ingen nationalitet,Bibi Agger," 
	I et rørende indlæg sætter cafemedarbejder Kristian Birk lørdag den 15. december i Information fingeren på et af de mest betændte områder i vores nationale socialpolitik – nemlig de mange udenlandske hjemløse, der frister en kummerlig tilværelse i de københavnske gader.

	Sidste år kortlagde vi i projekt UDENFOR i en rapport til Københavns Kommune de hjemløse migranter i hovedstaden og kom med en række forslag til, hvordan man kan hjælpe dem både på nationalt plan og på EU-plan. Ifølge EU´s opholdsdirektiv om arbejdskraftens fri bevægelighed har alle EU-borgere ret til at indrejse og opholde sig i Danmark i en periode på tre til seks måneder. Og ligesom ressourcestærke danske og udenlandske borgere rejser til andre EU-lande for at finde arbejde, gør mindre ressourcestærke EU-borgere det samme.

	Selvom mange finder job og bliver integreret, er der også nogle, for hvem migrationen mislykkes og som ender i hjemløshed og misbrug. Det er denne særligt sårbare gruppe hjemløse, vi møder i vores daglige gadeplansarbejde. De lever i armod og har ikke adgang til offentlige tilbud for hjemløse. De kan heller ikke modtage sundhedsydelser ud over akutbehandling.

	Samlet hjemløseindsats

	Vi mangler en fælles hjemløsestrategi fra EU med basale minimumsrettigheder til særligt sårbare hjemløse migranter i EU-landene.

	Men indtil da opfordrer vi både Folketing og kommuner til at åbne øjnene for de udenlandske hjemløse. Der mangler ressourcer til gadeplansarbejde med denne gruppe, og der er behov for mere forskning på området, som er præget af myter og fordomme. I disse uger åbner man natteherberg for hjemløse i nødsituationer.

	Der er brug for politisk handling, så hjemløse migranter ikke er henvist til midlertidig hjælp og ad hoc-løsninger fra private og frivillige hjælpeorganisationer eller fra venlige enkeltpersoner som Kristian Birk. Vi savner en samlet hjemløseindsats, der fokuserer på nød frem for nationalitet.

	 

Bibi Agger, faglig leder og souschef i projekt UDENFOR
",0.0,19. december 2013,"	Sidste år kortlagde vi i projekt UDENFOR i en rapport til Københavns Kommune de hjemløse migranter i hovedstaden og kom med en række forslag til, hvordan man kan hjælpe dem både på nationalt plan og på EU-plan. Ifølge EU´s opholdsdirektiv om arbejdskraftens fri bevægelighed har alle EU-borgere ret til at indrejse og opholde sig i Danmark i en periode på tre til seks måneder. Og ligesom ressourcestærke danske og udenlandske borgere rejser til andre EU-lande for at finde arbejde, gør mindre ressourcestærke EU-borgere det samme."
9840,/debat/leder/2012/06/bureaukraterne-boltrer,Bureaukraterne boltrer sig,David Rehling," Hurra! Det er dansk folkestyres fødselsdag. Den bør fejres med erkendelse af, hvor omsorgskrævende fødselaren er. Det er ikke nok, at befolkningen sætter krydser på valgdage.
De, der optræder på folkestyrets vegne, skal gøre det med respekt for grundloven, lovene og for borgernes ret og værdighed. Det er krav, som vi konstant skal holde de folkevalgte op imod. Ikke nok med det. Den demokratiske kontrol skal i lige så høj grad rettes mod embedsværket. Det er embedsværket, der bestemmer, hvordan de politiske beslutninger skal udføres – og dermed, hvilken virkelighed de skal blive til. Og dansk embedsværk er i krise. Det fremgik af en reportage, som denne avis i fredags bragte fra en konference om ledelse i den offentlige sektor, afholdt af Copenhagen Business School, CBS.
Konferencens hovedtaler, økonomi- og indenrigsminister Margrethe Vestager (R), lovede, at hun »vil udøve konkret regelhæmmende adfærd«.
Dermed sigtede hun til, at den offentlige sektor i VKO-årene er indsnøret i en kvælende detailstyring: Regler, kontrol, indberetning.
Vestager er klar over, at en befrielse fra reglerne vil møde modstand. Når nogen peger på en uhensigtsmæssig regelstyring af offentligt ansatte, er der hurtigt – med Vestagers ord – »nogen, der siger: ’Åh, den kære lille regel. Den er måske ikke nødvendig nu, men den kan blive det’.«
Regeldillen er kun ét af onderne i dansk forvaltning. Den herskende ideologi for offentlig styring er slået fejl. I 1980’erne rådede under de ærkekonservative regimer i Storbritannien og USA en forestilling om, at det offentlige bedst kunne ledes, som om det var en privat virksomhed. »New Public Management (NPM)« blev navnet på denne ledelsesform, der gik hånd i hånd med privatisering, udlicitering og outsourcing. Andre lande – heriblandt Danmark – der oplevede sig som kørt død i velfærdsstaten, importerede efterhånden NPM og dens følgesvende.
Dermed importerede Danmark ikke bare et styresystem, men også et værdisystem. Som CBS-professor Torben Beck Jørgensen fastslog på ledelseskonferencen: »NPM betyder også import af angelsaksiske værdier: ’De maskuline’ på bekostning af ’de feminine’. Altså import af værdier som selvhævdelse, ambition, konkurrencementalitet, materialisme, præstationsræs.«
Til grund for konferencen lå bogen ’Lederskabsreformationen – Kampen for et demokratisk samfund som modspil til det globale samfund’. Den er skrevet af CBS-ledelsesprofessor Preben Melander, efter at han har indhentet synspunkter fra 70 centralt placerede personer i det administrative og politiske system.
Nådesløst fastslår bogen, at NPM har spillet fallit. Det fremgår af de elendige tilstande inden for offentlig transport, folkeskole, ældrepleje, sygdomsbehandling, kriminalitetsbekæmpelse og infrastruktur. Men, lyder bogens tekst: »Alligevel har man fra centralt hold videreført NPM’s lukkede, enstrengede og stive økonomistyringslogik i endnu mere krampagtige kontrolformer.« Hvilke følger har det haft for ledelsen af den offentlige sektor? Bogen svarer ubarmhjertigt: »Bureaukraterne boltrer sig i deres egen magtbase i ly af det politiske systems afmagt og producerer en fiktiv orden og indbildt rationalitet uden blik for de reelle sociale og menneskelige konsekvenser.« Det er nogenlunde så hård en kritik, som tænkes kan. Og den er ikke fremsat af revolutionsromantikere, men inde fra det administrative system. I tidligere tider var ledelsen af dansk forvaltning bygget på respekt for faglighed, borgernes retssikkerhed og almindelig snusfornuft. Lidt kringlet kunne det gå, og mange smarte engelske ord var der ikke i det.
I nyere tider er det føget med floskler som: ’Performance measurement’, ’lean-rationalisering’, ’benchmarking’ og ’beyond strategic vision’. Alt mens offentlige lederlønninger er skudt i vejret, ofte trukket af resultatkontrakter med så dunkelt formulerede mål, at bonusløn er en given sag. Blandt dem, der rent faktisk leverer ydelserne til borgerne – pædagoger, lærere og sundhedspersonale – er faglighed nu blevet et forlangende. På de offentlige direktionsgange er den forsvundet.
Bureaukraterne har for travlt med at boltre sig. Måske også for travlt til eftertanke på grundlovsdag.
",6.0,5. juni 2012,"I nyere tider er det føget med floskler som: ’Performance measurement’, ’lean-rationalisering’, ’benchmarking’ og ’beyond strategic vision’. Alt mens offentlige lederlønninger er skudt i vejret, ofte trukket af resultatkontrakter med så dunkelt formulerede mål, at bonusløn er en given sag. Blandt dem, der rent faktisk leverer ydelserne til borgerne – pædagoger, lærere og sundhedspersonale – er faglighed nu blevet et forlangende. På de offentlige direktionsgange er den forsvundet."
12122,/debat/2011/05/jagten-paa-islamiske-lejesvende,Jagten på de islamiske lejesvende,Sherin Khankan," Islam som en altomfattende samfundsorden eller ideologi er ikke et marginalt fænomen, der kan tilskrives små radikale grupper. Fra 1860'erne til i dag er islamistiske bevægelser blevet en naturlig del af religion og samfund i muslimske lande.
I Europa er interessen for islamister og deres rolle i samfundet vokset eksplosivt de seneste år. Det skyldes bl.a. deres forsøg på at ændre den etablerede konsensus i Vesten. Og faktisk er islamister en sund udfordring for vores hellige demokratiske principper i Danmark. Den frygt og usikkerhed, som islamismen har medført, er nemlig en effektiv kilde til refleksion og forandring. Den tvinger os til på ny at tænke over samfundets indretning og det danske fællesskab.
Hvad ligger der f.eks. i termerne demokrati, modstandskamp og terror? Hvad vil det sige at være solidarisk? Gælder solidariteten kun dem, som ligner os selv, eller dem som vi geografisk og mentalt set deler synspunkter med?
De temaer blev tydeligt konkretiseret, da danske Hizb ut-Tahrir inviterede til demokratisk debat om krigen i Afghanistan på Den Sorte Diamant. For har man overhovedet lov til at være solidarisk med civilbefolkningen i Afghanistan og dermed mene, at modstandskamp i Afghanistan er legitimt?
Ifølge mange danske politikere og majoriteten af danske meningsdannere er svaret nej. I deres øjne opfordrer Hizb ut-Tahrir til drab på danske soldater.
Men at hævde, at modstandskamp er legitimt i Afghanistan, er selvfølgelig ikke det samme som at opfordre til drab på danske soldater  selv om det naturligvis kan føre til danske tab, hvis opfordringen følges, for danske tropper er en del af krigen i landet.
Klapjagt
Islamisterne, der ofte betragtes som en homogen helhed, er vor tids slyngler eller røde lejesvende. Vi ønsker at kontrollere dem og gøre dem til slaver af det vestlige demokratiprojekt. De udgør en trussel, fordi de svarer igen. Fordi de ikke møder vores storslåede krig mod terror med taknemmelighed og smil.
Selv om sammenblandingen af religion og politik ofte har været fatal og manifesteret sig i misbrug af religion i politikkens navn, og selv om mange islamister er utopisk revolutionære i deres grundvold, er det ikke en trussel i sig selv at anskue islam som en politisk ideologi, at drømme om et retfærdigt islamisk samfund eller et alternativ til kapitalismen og den ulige fordeling af verdens goder. Det er heller ikke en trussel mod vores samfund, at en gruppe er solidarisk med andre globale fællesskaber end det danske eller europæiske.
Jagten på de danske islamister minder på nogle punkter om jagten på de røde lejesvende. Fælles for datidens kommunister og nutidens islamister er bl.a., at de afviger fra det etablerede fællesskab og ønsker en alternativ samfundsorden. Begge grupper anses for at være en trussel mod de vestlige demokratier.
Men hvor dele af den tidligere danske venstresocialisme og kommunisme anså vold som en legitim del af modstandskampen, prædiker danske islamister i form af Hizb ut- Tahrir generelt en konsekvent ikke-voldelig ideologi.
Det er en af årsagerne til, at det ikke har været muligt at forbyde dem i en dansk kontekst på trods af utallige forsøg fra politisk hold.
Med danske islamister bliver det tydeligt, at begreber som solidaritet, demokrati og terrorisme ikke er entydige. Hvad der af mange i Vesten defineres som terror, betragtes af mange muslimer i og uden for Europa som forsvarskamp. Faktum er, at fortolkningen af, hvad der er terror, varierer, alt efter hvor man er, og hvem man spørger.
Modet til at tænke selv
De såkaldte røde lejesvende havde ligesom islamisterne en udpræget evne til at sætte spørgsmålstegn ved vestlige politikeres arbitrære forhold til termen 'terrorisme'.
I programserien Jagten på de røde lejesvende, som bl.a. ser på påstande om, at halvfjerdsernes DR var venstreorienteret, insinueres det, at journalist og tidligere mellemøstkorrespondent Ole Sippel sympatiserer med Folkefronten til Palæstinas Befrielse (PFLP). Påstanden opstår, alene fordi han har afvist at benytte termen 'terrororganisation' om PFLP. Sippel afviser kritikken med stoisk ro og påpeger, at han gennem de sidste 40 år bevidst har undgået at bruge ordet terror i alle sammenhænge, da han anser det for at dække over følelser og propaganda. Når stater begår terror, sådan som det er tilfældet med f.eks. staten Israel, kalder vi dem ikke for terrorstater, fastslår Sippel .
Jagten på de røde lejesvende og kritikken af islamisterne rejser flere filosofiske spørgsmål. Bl.a. hvorvidt man kan hylde en person, religion, filosofi eller ideologi, som viser sig at have mørke sider.
Faktum er, at ingen kan sige sig fri fra denne lastelige gerning. Alle systemer, tanker og ideer er tilnærmelser til sandheden eller idealet om det gode, men de er aldrig det gode i sig selv.
I Vesten hylder vi f.eks. Martin Luther som den ultimative reformator. Og det på trods af, at der findes en lille mørk afkrog i hans forfatterskab, som rummer den mest dunkle form for antisemitisme. Her tænkes naturligvis på Von den Juden und iren Lügen (1543)  Om jøderne og deres løgne, et af verdenshistoriens mest hadefulde skrifter om jøder.
Min pointe er ikke, at man ikke kan og bør kritisere totalitære ideologier eller mennesker og grupper, der bekender sig til dem. Men at drage mennesker til ansvar for uforudsigelige historiske forløb er et udtryk for hyklerisk hovmod.
Utopisk arv
Den nutidige islamisme løfter på visse punkter den kritiske arv fra halvfjerdsernes røde lejesvende. Især kritikken om at kapitalismen er kimen til den ulige fordeling af verdens goder. For at deres projekt om at befri de undertrykte befolkninger i verden fra det kapitalistiske system kan lykkes, skal verden gennemgå en sindsrevolution uden sidestykke i verdenshistorien. Mennesket skal blive et andet menneske  et slags overmenneske.
Denne sindsrevolution som skal føre til en samlet islamisk verden  kaldet khilafahstaten  er mange islamisters mål. Men islamismen manifesterer sig meget forskelligt i praksis, og islamister er slet ikke enige om, hvordan islam og politik skal forenes i praksis. Politisk islam er ikke en entydig størrelse. Den kan være repræsenteret i en socialistisk bevægelse, en sufibevægelse eller i det kvindeundertrykkende Taleban i Afghanistan.
Islamismen kan også rumme kravet om reform, demokrati og revolution, som vi ser det i oppositionsbevægelserne i den arabiske verden. Pointen er, at vi skal afstå fra at dømme alle former for islamisme som en trussel mod de verdslige demokratier. Vi skal tillade mennesket at dyrke andre forestillinger om det gode samfund, end den som flertallet anerkender og praktiserer. For i virkelighedens verden er der lige så mange holdninger om det gode samfund, som der er mennesker.
Kampen om sandheden
Den moderne udfordring handler bl.a. om, hvordan vi skal leve sammen i en verden, der er kendetegnet ved, at mennesker har forskellige ideer om, hvad der er værdifuldt, og som tillægger de samme begreber forskellig betydning.
Denne udfordring er ikke ny, men i takt med globaliseringen er verden blevet større og mindre på samme tid. Større, fordi vi, uanset om vi vil det eller ej, er nødt til at forstå, at vi er en del af et større skæbnefællesskab. Vores handlinger påvirker resten af verden. Mindre, fordi vi er kommet tættere på hinanden. Vi kan ikke lukke os inde i vore kolonihavehuse. Verden derude banker på.
I en globaliseret verden er et af de afgørende spørgsmål netop, hvem der har retten  og dermed magten  til at definere, hvad der skal gælde som universelle principper. Som den indiskfødte professor og antropolog Arjun Appadurai har udtalte er »ét menneskes idé om et fællesskab et andet menneskes politiske fængsel.«
Kampen om retten til at definere sandheden ender ofte med, at vi udgrænser de mennesker, der udfordrer vores gængse måde at tænke på. Eller værre endnu: Vi reducerer dem til undermennesker.
Men mennesket er altid noget andet, noget mere og noget større, end det vi forsøger at reducere hinanden til at være. Heldigvis.
Sherin Khankan er religionssociolog og forfatter til 'Islam og Forsoning  en offentlig sag' og 'Muslimernes Islam. Religion  Kultur  Samfund'. Hun er talskvinde for og medstifter af 'Kritiske Muslimer'




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",41.0,28. maj 2011,"Men at hævde, at modstandskamp er legitimt i Afghanistan, er selvfølgelig ikke det samme som at opfordre til drab på danske soldater  selv om det naturligvis kan føre til danske tab, hvis opfordringen følges, for danske tropper er en del af krigen i landet."
3498,/debat/2014/12/hav-skoen-fremtid-teltlejren,Carsten Jensen: Hav en skøn fremtid i teltlejren,Carsten Jensen," Vi kan ikke frelse verden. Der står 45 millioner flygtninge uden for vores dør. Og de vil alle sammen herind.
Men vi har ikke plads.
Danmark skal ikke være et globalt hjemløseherberg. Velfærdsstaten skal ikke være suppekøkken for tilfældige omstrejfere, der af uigennemskuelige grunde nægter at finde sig til rette i deres fædrelande.
I årets første otte måneder har 3.425 mennesker fået asyl i vores land. Det betyder, at den danske befolkning er vokset med chokerende 0,6 promille. Med den tilstrømning vil det kun tage omkring 900 år for disse rodløse snyltere at blive lige så mange som os. Det går jo ikke. Det må enhver da kunne forstå. Det er simpel realisme.
Det er ikke nøjagtig sådan, den socialdemokratisk ledede regering argumenterer, når den skrydende praler med at have strammet flygtningepolitikken mere, end det nogensinde skete under den borgerlige regering. Men det er den tankegang, skiftende justitsministre forudsætter, styrker og konstant appellerer til: enten en lukket dør eller en pivåben. Vi må vælge mellem to slags fremtid for vores land: som armeret bunker eller som fladtrampet mark, hærget af horder af flygtninge med tvivlsomme motiver.
Vidtåbne bombelemme
Det er den samme regering, som ikke tøver med at sige ja, hver gang der kommer en invitation til at bombe i et fjernt hjørne i verden. Danske bombelemme står vidtåbne, danske døre er lukkede. Når bare vi kan få lov at bombe, er vi fast besluttede på at frelse verden. I alle andre tilfælde vil vi helst benægte, at verden uden om os findes.
Hvis vi for hvert skud, vi har affyret i Irak og Afghanistan, for hver bombe, vi kastede i Libyen, havde lukket et forfulgt menneske ind i vores land, havde vi for længst overgået Sverige og sprængt alle kvoter. Men det er omvendt: Jo flere bomber vi har smidt over et land, des færre mennesker ønsker vi at hjælpe. Det kunne jo være, at disse nye flygtningestrømme fra vores foretrukne bombemål satte spørgsmålstegn ved nytten af vores håndfaste hjælp.
Det sidste halvandet år har vi tvangshjemsendt i hundredvis af afghanere. Vores soldater har beredt vejen for jer, siger vi til dem: For at jeres døtre frit kan gå i skole, har vi skudt jeres sønner, brødre og fædre, fætre og onkler, og vores eneste undskyldning er, at vores lokalkendskab var så ringe, at vi troede, at alle dem, vi slog ihjel, var udenlandske terrorister.
Men vores blodige gestus står ved magt. Så sent som forrige søndag sendte vi en familie med fem børn tilbage til Kabul, hvor de nu overlever på gaden i temperaturer, der om vinteren falder til minus 20 grader. Det samme Kabul, hvor en månedlang terrorkampagne i disse dage kulminerer med bombeattentater, der dræber i snesevis af mennesker. Vi har brugt 20 milliarder kroner på krigen i Afghanistan, og her er resultatet: en fortabt familie på gaden i minus 20 grader i en bombe- og terrorhærget by.
Problemdræbere
Jeg ved ikke, om vi tror, at bomber åbner hjerter. Det kan enhver læge, der har opholdt sig i en krigszone fortælle, at de gør, men måske ikke lige på den måde, vi forestillede os. Men sådan ser vores nye, trendy ulandsbistand ud: Lig på en slagmark. Det er vores nye globale brand: bombetogter made in Denmark.
Nu bomber vi i det nordlige Irak. 285 mand kræver det at nedkaste en bombe om dagen over mål, hvis placering det danske forsvar nægter at oplyse os om, formodentlig fordi formålet med hele foretagendet er lige så tåget for dem, som det er for os. I Dagbladet Information udtaler venstrepolitikeren Inger Støjberg, at hendes største håb for 2015 er, at Islamisk Stat vil blive udslettet. Danske politikere har en dræberliste. De har ikke en hjælpeliste.
Når flygtninge fra den blodige borgerkrig i Syrien står ved vores grænser, er det, hvad vi fortæller dem. I skal ikke bekymre jer. Vi slår ihjel for jeres skyld, og om et år har vi dræbt så mange, at alle jeres problemer er løst, og I kan vende hjem. Derfor kan vi kun give jer en midlertidig opholdstilladelse uden ret til familiesammenføring.
Vicestatsminister Morten Østergaard (R) er på VIP-besøg i en flygtningelejr i Jordan, et af de katastrofeområder, der på regeringens kælne nysprog er omdøbt til ’nærområde’. »Hav en skøn fremtid,« siger han til en nedbrudt familie, der ligesom lejrens 85.000 andre beboere er livstidsparkeret i mudderet. Det er det officielle Danmarks julehilsen til denne verdens nødlidende: Hav en skøn fremtid i teltlejren.
Benægtelsesindustri
Den danske udlændingestyrelse har produceret en rapport om forholdene i Eritrea, der er så bevidst fejlagtig, at den har vakt international skandale. Det undertrykkende regime blåstemples som nærmest afslappet menneskevenligt. Justitsminister Mette Frederiksen (S) lider synligt, mens hendes forgænger i embedet, nuværende svinegrosserer Karen Hækkerup, vikler sig ind i et edderkoppespind af selvmodsigende løgne, der skal benægte, at rapportens konklusion var et politisk bestillingsarbejde, som kunne have resulteret i en kædereaktion af menneskelige tragedier.
Når det gælder det vigtigste nationale mål, at holde flygtninge ude af Danmark, tages alle midler hensynsløst i brug. Lytter man til den offentlige samtale, skulle man tro, at kloden hjemsøges af 45 millioner vagabonderende mennesker, der af uforklarlige grunde er stukket af fra deres hjemlige pligter. Man kan tale om en veritabel benægtelsesindustri, der rækker fra vores krigeriske forsvarspolitik over et justitsministerium, hvor nødløgne og virkelighedsfordrejning er blevet rutine, til de politiske partier, hvor Dansk Folkepartis hadske demagogi har total dominans. Flygtninge mistænkeliggøres og degraderes som mennesker, mens traumer, der ville have sendt en gennemsnitsdansker på livsvarig invalidepension, bagatelliseres eller hånligt afvises som opspind. Når vi igen og igen får at vide, at vi ikke kan frelse verden, så er svaret hverken ja eller nej. Svaret er tværtimod en afvisning af den demagogiske enten-eller-tænkning, der ligger i udsagnet.
For verden består af mennesker, og selv om vi ikke kan frelse alle, kan vi altid frelse nogen, og vi kan frelse mange flere, end vi gør. Vi kan også lære os selv og hinanden at tale om flygtninge i andre vendinger, ikke i statistikkens reducerende jargon, ikke i embedsmændene bureaukratiske omskrivninger af tragedier til uforståeligt volapyk. Vi bør tale om og til flygtningene i øjenhøjde som de fuldgyldige mennesker, de er, der kommer med erfaringer, vi end ikke kan gøre os forestillinger om, og som vi derfor har pligt at lytte til, hvis vi ikke vil gøre vold på vores egen menneskelighed.
Når vi siger ja til en flygtning, er det også os selv, som mennesker med ansvar, indlevelse og medfølelse, vi siger ja til.
Danmark bliver ikke mindre på moralens verdenskort for hver flygtning, vi tager imod. Det bliver større.
Carsten Jensen er forfatter




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",88.0,22. december 2014,"Men vores blodige gestus står ved magt. Så sent som forrige søndag sendte vi en familie med fem børn tilbage til Kabul, hvor de nu overlever på gaden i temperaturer, der om vinteren falder til minus 20 grader. Det samme Kabul, hvor en månedlang terrorkampagne i disse dage kulminerer med bombeattentater, der dræber i snesevis af mennesker. Vi har brugt 20 milliarder kroner på krigen i Afghanistan, og her er resultatet: en fortabt familie på gaden i minus 20 grader i en bombe- og terrorhærget by."
3794,/debat/2014/11/drengene-pigerne,Drengene mod pigerne,Anne Mia Steno," KRONIK – Fortællinger om taberdrenge og feminiserede skoler har præget mediebilledet og forskellige uddannelsespolitiske målsætninger og tiltag i Danmark de seneste år. Det drejer sig om drenge, der klarer sig dårligere i uddannelsessystemet end pigerne. Drenge, der er vilde, urolige og utilpassede, og ikke passer ind i en stillesiddende skole.
Fortællingerne bygger på en række forforståelser, såsom at skolen skulle være særlig feminin, at drenge er ofre for kvindelig pædagogisering, og at drenge pr. definition er vilde og har en udadvendt risikoadfærd. Rationalet synes at være, at drenges ’naturlige adfærd’ ikke rummes i den nuværende skoleform. I debatten stilles drengene som gruppe over for pigerne som gruppe, og det ene køn udnævnes som taber, for at det andet kan være vinder.
Resultatet er, at man kommer til at tale køn frem som homogene grupper; alle piger klarer sig godt, mens alle drenge klarer sig dårligt.
Der er overordnet to problemer ved rationalerne i disse fortællinger. For det første laves der direkte slutninger mellem lærerens biologiske køn til de værdier, de står for. Men at der er en overvægt af kvindelige lærere siger ikke noget om, hvordan de er, eller hvilke værdier deres undervisning bygger på. For det andet mangler denne type argumentation blik for tidsforskydninger i skolen; sammenligner man skolen af i dag med skoleundervisning, dengang der var overvægt at drenge i skolen, bruger elever i dag væsentlig mindre tid på at sidde stille på deres plads – noget den feminiserede folkeskole ellers ofte kritiseres for. Mit antropologiske feltarbejde blandt drenge på to tekniske erhvervsskolegrundforløb viser, at vi må gøre op med dette stærke kønsfokus, fordi det skygger for, at vi kan få øje på andre væsentlige sociale kategorier, som er udslagsgivende for de unges muligheder.
Stille piger, vilde drenge
Unge vokser op forskellige steder, kommer til skolen med forskellig baggrund og møder skolen, klassen og lærerne på forskellige måder. Køn skal derfor forstås i den kontekst, de unge befinder sig i og kommer fra.
Selv om skolen historisk har haft til formål at inkludere alle og give alle samme udgangspunkt og mulighedsbetingelser i livet, er det fortsat sådan, at den mest markante forskel i elevernes uddannelsesmæssige præstationer hænger tæt sammen med forældrenes socioøkonomiske baggrund. Forældrenes uddannelsesniveau betyder altså langt mere for unges uddannelsesresultater end den enkelte elevs køn.
Når kønsrelaterede forklaringer alligevel får væsentlig mere opmærksomhed i offentligheden og vækker større bekymring end de sociale forklaringer, kan det være, fordi præstationsforskellene mellem drenge og piger forstås som en ny udvikling, mens de sociale klasseforskelle har været stabile længe?
Når piger begynder at klare sig bedst på de længere videregående uddannelser, udfordrer det vores verdensbillede. Det sætter spørgsmålstegn ved det, der opleves som naturligt og velkendt.
Undersøger man, hvordan kønsforskelle i skoleregi er blevet fremstillet i medierne de seneste 30 år, er det påfaldende, at opmærksomheden i 1980’erne var på ’de stille piger’, mens den i løbet af de senere år er skiftet til en bekymring for drengene. Mens pigernes problemer i vid udstrækning blev forklaret ud fra et individperspektiv – de måtte ændre sig, sige noget mere, lade være med at være så generte og få sig lidt mere selvtillid – er de seneste års bekymring for drengene i højere grad blevet forklaret i et systemperspektiv.
Nu er det skolesystemet, som er ude af trit med unges behov. Det rummer ikke i tilstrækkelig grad drengene, sådan som de nu engang er.
Mange drenge klarer sig godt
Den gode nyhed er imidlertid, at mange drenge klarer sig godt. Hvis de har en karrieredrøm, som støttes af deres bagland, formår mange af dem at realisere den. På uddannelsen til automekaniker er det eksempelvis netop drenge med et særligt taktilt kendskab til værkstedet og en livslang mekanikerdrøm, der klarer sig bedst. Her er det helt legitimt – faktisk cool – for drenge at præstere og stræbe i skoleregi. Det, der udfordrer meget af den klassiske maskulinitetsforskning, hvor ideen synes at være, at maskulinitet konstrueres i modstand til skolen.
Det er desuden vigtigt at have in mente, at de drenge, som ikke tager en ungdomsuddannelse, generelt kommer hurtigere i job end piger, som dropper ud af skolen. Gode skolepræstationer udløser ikke automatisk karrierefortrin og det, at nogle drenge klarer sig dårligere i skolen, behøver ikke påvirke deres muligheder i arbejdslivet.
Andelen af drenge og piger, der i perioden 1990 til 2012 forventes at gennemføre en ungdomsuddannelse, har ifølge uni-c profilmodellen aldrig været mere lige end nu. Fra årgang 2012 forventes 91 procent af pigerne at få en ungdomsuddannelse, for drengene er tallet 88 procent. Fra årgang 1990 er tallene henholdsvis 80 og 74 procent. Det vil sige, at forskellen mellem kønnene er halveret i perioden. Alligevel er bekymringen for, at drengene skal tabe i uddannelsessystemet taget voldsomt til i samme periode.
Hurra for studenten
Kløften mellem drengenes faktiske uddannelsespræstationer, og de billeder, der tegnes af dem i den offentlige debat, kan til dels forklares med det, jeg vil kalde et kundskabshierarki uddannelserne imellem. Med et lidt mindre pænt ord kunne man kalde det uddannelsessnobberi.
Hvert forår fejres de nyudklækkede og kåde studenter med dytten og sang i gaderne og under stor mediebevågenhed, mens svendeprøver og afgangseksaminer fra mange erhvervsskoler ofte forbigås i relativ offentlig stilhed.
Der er en overvægt af piger i gymnasiet, og deres gennemsnit er højere end drengenes. Der er også flere piger, som får en videregående uddannelse, og deres uddannelsesniveau er alt i alt højere end drengenes.
På erhvervsuddannelserne og særligt de tekniske uddannelser er der derimod overvægt af drenge. Samtidig er der opstået en taberdiskurs om erhvervsskolerne. Ifølge en omfattende rapport, som EVA udgav sidste år, giver mange unge udtryk for, at erhvervsskolerne ikke er et reelt alternativ til gymnasierne. De føler, at »de ikke har nogen fremtid«, hvis de ikke klarer gymnasiet, der opleves som »det naturlige valg«.
Samtidig er det gentagende gange blevet fremhævet, at det boglige niveau hos erhvervsskoleeleverne er lavt. Og statistikkerne viser da også, at en tredjedel af de elever, der gennemfører en erhvervsuddannelse, har læsefærdigheder på de to laveste niveauer i PISA-testen.
Men i stedet for at se disse fakta som en bekræftelse af skolernes taberimage, kunne man anskue det som en noget overset succeshistorie: En betydelig del af de unge, som har haft problemer i folkeskolen, gennemfører faktisk en erhvervsuddannelse og klarer sig efterfølgende godt på arbejdsmarkedet.
Det manglende ligeværd mellem uddannelserne kan måske også forklares med den ubetvivlede værdi af uddannelse, (og hermed menes oftest boglig uddannelse), og helst megen uddannelse, som er en eksplicit politisk målsætning. Løsningen på stigende arbejdsløshed er fra politisk side oftest mere uddannelse, og noget af det første, som en ny ledig præsenteres for, er et tilbud om seks ugers videreuddannelse.
Frem for at tale om taberdrenge burde vi diskutere, hvordan vi udfordrer dette kundskabshierarki og gøre op med tanken om, at mere og længere boglig uddannelse er løsningen på alt.
Anne-Mia Steno er antropolog og ph.d.-studerende ved institut for psykologi og uddannelsesforskning, Roskilde Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",60.0,11. november 2014,De 5 artikler I har brugt mest tid på
3330,/debat/leder/2015/01/lighed-sundhedsloven,Lighed for sundhedsloven,Sebastian Abrahamsen," Der var glædeligt nyt i gårsdagens avis. Efter en artikelserie i Information er Ombudsmanden begyndt at interessere sig for det faktum, at sundhedspersonale i fængsler og arresthuse modsat andre sundhedspersoner ikke er forpligtet til at rapportere såkaldt utilsigtede hændelser. Som beskrevet i gårsdagens avis taler meget for, at undtagelsen er ulovlig, og Sundhedsministeriet skal nu komme med en god forklaring til Ombudsmanden.
Det er dog ikke den eneste ejendommelighed, der kunne savne en god forklaring, i det sundhedssystem, der er opstået inden for Kriminalforsorgen, og som mere eller mindre har fået lov til at leve sit eget liv i de sidste mange år. Det er en mystisk krinkelkrog i sundhedssystemet, som på mange måder er mørkelagt og uden nævneværdig sundhedsfaglig kontrol. Derfor er det glædeligt, at Ombudsmanden nu forsøger at kaste lys over et lille hjørne af denne mørke plet.
Som Information har beskrevet gennem vinteren, kan der i høj grad sættes spørgsmålstegn ved den sundhedspleje, som afsonere i Kriminalforsorgen har adgang til. Et stort flertal af ordførere på Christiansborg har i Information udtrykt undren og forargelse over de indsattes sundhedsforhold. Men indtil videre er handlingen udeblevet.
Afsonere afleverer deres sygesikringskort, når de træder ind i et fængsel eller arresthus. Samtidig giver de afkald på nogle helt basale rettigheder, som vi andre tager for givet. Herunder retten til frit lægevalg og muligheden for at søge erstatning for lægefejl på lige vilkår med andre borgere. Herefter er det op til det enkelte fængsel eller arresthus at sørge for, at de indsatte modtager en ordentlig behandling. Men det er svært at afgøre endegyldigt, om sundhedsplejen i Kriminalforsorgen er ringere end i resten af samfundet, når sundhedspersonalet ikke er forpligtet til at indrapportere fejl og svigt i behandlingen af de indsatte.
Indicierne er dog mange. Eksempelvis er de fleste fængslers sygeklinikker endnu ikke trådt ind i det 21. århundrede med et digitalt journalsystem, der gør det muligt at kommunikere direkte med regionerne eller bare internt mellem fængsler og arresthuse. En fængselslæge fortalte eksempelvis i en artikel, hvordan det forældede journalsystem var medvirkende til, at han fejldiagnosticerede en indsat, som senere viste sig at have mavecancer og alt for sent blev indlagt. En anden, tidligere fængselslæge, afslørede, hvordan fængslernes juridiske ledelse tilsyneladende kan finde på at aflyse sygetransporter ud fra ressourcemæssige hensyn. I efteråret døde en indsat af levercancer efter at være blevet fejldiagnosticeret af fængslets læge i et år, selvom han klagede over smerter adskillige gange om ugen.
Man kan med rette indvende, at de indsatte selv er skyld i, at de sidder i fængsel. De har forbrudt sig mod loven og fortjener en straf. Men der findes hverken nogen moralsk eller juridisk hjemmel for, at afsonere skal have ringere adgang til sundhedspleje eller patienterstatning end andre borgere. Det kan ikke være en del af straffen i et retssamfund.
Sundhedsminister Nick Hækkerup har allerede oplyst, at hans ministerium er ved at undersøge muligheden for at lade Kriminalforsorgens sygeklinikker omfatte af loven om patienterstatning. Forhåbentlig vil Ombudsmandens interesse for sagen fungere som en katalysator for yderligere politisk forandring.
Det skal blive interessant at se, om Sundhedsministeriet vil konkludere, at utilsigtede hændelser bør registreres i alle behandlingsinstitutioner, inklusive fængsler og arresthuse. På den måde vil vi forhåbentlig kunne få mere viden om kvaliteten af de indsattes sundhedspleje.
Lige så interessant skal det blive at følge den politiske diskussion på Christiansborg. Nick Hækkerup har i et svar til Sundhedsudvalget oplyst, at han ikke har i sinde at give indsatte flere sundhedsrettigheder, herunder retten til frit lægevalg. Men det ændrer ikke ved, at Kriminalforsorgens sundhedssystem trænger til en gennemgribende opdatering, som kræver et politisk pres.
De politikere, som i december udtrykte forargelse over de indsattes sundhedsforhold og juridiske rettigheder må nu vise, at de er klar til at bakke ord op med handling.
",0.0,20. januar 2015,"Det er dog ikke den eneste ejendommelighed, der kunne savne en god forklaring, i det sundhedssystem, der er opstået inden for Kriminalforsorgen, og som mere eller mindre har fået lov til at leve sit eget liv i de sidste mange år. Det er en mystisk krinkelkrog i sundhedssystemet, som på mange måder er mørkelagt og uden nævneværdig sundhedsfaglig kontrol. Derfor er det glædeligt, at Ombudsmanden nu forsøger at kaste lys over et lille hjørne af denne mørke plet."
9237,/debat/2012/08/duellen-problem,Duellen: 'Det er ikke noget problem',Søren Berggreen Toft," Mange studerende med en International Baccaleaureate-eksamen (IB), oplever, at deres karakterer bliver overraskende lave, når de bliver omregnet til den danske 7-trinsskala. Det skaber problemer, når de skal søge ind på de attraktive studier på danske universiteter. Man hører jævnligt historier om IB-studerende, som bliver afvist på de danske universiteter, men bliver mødt med åbne arme på mere eftertragtede universiteter, som Oxford og Cambridge.
I 2011 viste en undersøgelse, at 72 procent af de IB-studenter, der søgte ind på danske universiteter, blev optaget, mens tallet for almindelige danske gymnasiestudenter var 81. Det skabte en debat om, hvorvidt IB-studenternes karakterer blev omregnet for hårdt.
Men ifølge Jens Boe Nielsen, formand for Gymnasieskolernes Rektorforening og rektor ved Nørre Gymnasium, som også har en IB-linje, er der intet i vejen med den måde, karaktererne omregnes på.
»Mange IB-studerende har en idé om, at de er vældig, vældig dygtige, og at det er ganske urimeligt med omregningskarakteren, men det er det ikke. Det er gennemregnet på alle leder og kanter, og den omregning, der er i dag, er helt i orden,« siger han.
Jens Boe Nielsen var formand for IB-skolerne, da omregningsskalaen blev lavet, og ifølge ham blev den lavet ved direkte at sammenligne 30.000 IB-studenters karakterer med lige så mange danske gymnasiestuderendes karaktergennemsnit.
– Hvad er det så for et problem, de studerende støder på, når de ikke kan komme ind på danske universiteter, men godt kan komme ind på de store internationale?
»Det er såmænd ikke noget problem. Tværtimod er de heldige, at de kan komme ind på de universiteter, hvor man bliver vurderet på andet end karakterer. Det kan en dansk student med det samme gennemsnit ikke. Det er, fordi et universitet som Oxford kender IB-systemet og ved, hvad det står for, og det er jo netop det, der er fordelen ved IB-skolerne. På de danske universiteter bliver de derimod optaget på lige fod med danske studenter, nemlig på baggrund af deres karakterer.«
– Er problemet så ikke, at de danske universiteter er for rigide, når de kun ser på karakterer?
»Nej, det synes jeg ikke. Hvis man ændrede på det, ville der jo være danske studerende, der havde kæmpet for et højt snit, som ikke ville komme ind, og det ville være urimeligt, synes jeg.«
– Hvad siger du så til kritikken af omregningsskalaen?
»Jeg synes, det er forfærdeligt, at der er de her myter om, at det er uretfærdigt. For det er altså en misforståelse. Men jeg tror ærlig talt ikke, der er noget at komme efter.«
",0.0,1. september 2012,"»Det er såmænd ikke noget problem. Tværtimod er de heldige, at de kan komme ind på de universiteter, hvor man bliver vurderet på andet end karakterer. Det kan en dansk student med det samme gennemsnit ikke. Det er, fordi et universitet som Oxford kender IB-systemet og ved, hvad det står for, og det er jo netop det, der er fordelen ved IB-skolerne. På de danske universiteter bliver de derimod optaget på lige fod med danske studenter, nemlig på baggrund af deres karakterer.«"
6582,/debat/2013/09/overhoert-beijing,Overhørt i Beijing,Martin Gøttske," 
	Sympati for en drabsmand

	Er alle lige for loven i Kina? »Nej,« svarer adskillige kinesere i disse dage på de sociale medier. »Eliten og almindelige borgere behandles vidt forskelligt,« skriver en på sin mikroblog. Flere udtrykker stor vrede over den forskelsbehandling, som de mener, gadesælgeren Xia Junfeng er blevet udsat for i forhold til Gu Kailai, ægtefælle til den korruptionsdømte toppolitiker Bo Xilai.

	Begge er dømt for mord. Gu Kailai dræbte en britisk forretningsmand, Xia Junfeng to betjente. Men mens Xia Jungfeng onsdag morgen blev henrettet, er Gu Kailai fortsat i live i et fængsel.

	»Hvorfor skal en højtstående embedsmands kone ikke dø for at dræbe en udlænding, når en gadesælger skal, efter at han har forsvaret sig mod brutalitet?« spørger advokaten Liu Xiaoyuan på sin blog.

	Sympatien er strømmet Xia Junfeng og hans familie i møde, lige siden han i maj 2009 knivdræbte to betjente, der tilhørte en speciel politistyrke kaldet chengguan. Den er stærkt forhadt i Kina for dens ofte voldelige fremfærd. Ifølge Xia og hans advokat forsvarede han sig selv mod betjentene, der tæskede ham, efter de havde konfiskeret hans salgsbod.

	»Det er, som om chengguan er afhængig af at tæske folk,« skriver en mikroblogger. Tusindvis videresendte onsdag på internettet et billede, der skulle være tegnet af Xia Junfengs 13-årige søn. Det har titlen ’Kærlighed’ og viser sønnen på ryggen af faderen i et lykkeligt øjeblik.

	»Det er vildt uretfærdigt,« skriver en kineser i en kommentar til billedet.

	Opdragende vagter

	Har der været optræk til uroligheder? »Nej,« svarer vagten. Har der været nogen voldelige episoder? Igen svarer vagten: »Nej.« Det til trods har de private vagter i boligkomplekset Wanguocheng alligevel valgt at opruste. De går nu med hvide stålhjelme og er bevæbnet med lange sorte køller med jernpigge for enden.

	De fleste boligområder i Bei-jing er indhegnede, og vagtfolk kontrollerer adgangen. Men i Wanguocheng patruljerer de nu også. I begyndelsen var beboerne forfærdede.

	»Det er lidt overdrevet, at de skal se så skrækindjagende ud. Børnene bliver jo bange,« mente en far. »Hvis nogen bliver slået med de køller, dør de jo,« sagde en bedstefar.

	Men flere pragmatiske forældre og bedsteforældre har nu lært at gøre brug af vagterne. De er blevet en kærkommen hjælp til børneopdragelsen.

	»Jeg kan aldrig få ham til at lystre,« siger en kvinde om sit snart seksårige barnebarn. »Men jeg har gjort ham så bange for vagterne, at hvis jeg truer ham med dem, så adlyder han.« Da hun kort tid efter forgæves forsøger at få knægten ned fra en jordhøj, spiller hun sit nye trumfkort: »Vagter! Slå den dreng. Han adlyder ikke.«

	Den seksårige og adskillige af hans venner spurter ned og gemmer sig bag deres forældre og bedsteforældre.

	»Det virker hver gang,« siger en far med et smil.

	Ingen censur – for udlændinge

	Kina vil ophæve den strenge internetcensur fra på søndag. I hvert fald på et 29 kvadratkilometer stort område i udkanten af Shanghai, hvor en ny frihandelszone etableres. Her har myndighederne besluttet på forsøgsbasis at give fri adgang til udenlandske websider såsom de sociale medier Facebook og Twitter samt udenlandske mediers hjemmesider, der ellers betragtes som politisk følsomme og er blokeret i Kina.

	Men nej, det er åbenbart ikke tegn på kommende internetfrihed i Kina – specielt ikke for kineserne. I stedet gøres forsøget i Shanghai, for at de »udenlandske investorer«, som frihandelszonen forsøger at tiltrække sig, kan »få de livsomstændigheder og arbejdsforhold, de ønsker sig« og »føle sig hjemme«, som en regeringskilde siger til avisen South China Morning Post.

	»Hvis de ikke kan komme på Facebook eller læse The New York Times, så vil de naturligvis tænke over, hvor lidt frihandelszonen adskilelr sig fra resten af Kina,« fortsætter kilden.

	Nyheden om det frie internet i Shanghai er hurtigt nået ud til de kinesiske sociale medier, hvor flere har døbt den nye zone for ’Facebook-koncessionen’ med henvisning til de koncessionsområder i Shanghai, som vestlige kolonimagter kontrollerede før den kommunistiske revolution, og hvor udlændinge nød specielle privilegier.

	»Nu bliver kinesere og udlændinge igen forskelsbehandlet,« skriver en kinesisk mikroblogger.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,27. september 2013,"	»Det virker hver gang,« siger en far med et smil."
3998,/debat/2014/10/laeserbreve-15,Læserbreve,Informations Debatredaktion," Vi har ansvar for flygtninge
Mona Rosenberg, København
Asylansøgere er mennesker som os, der for kort tid siden havde en almindelig hverdag i deres eget land og ikke kunne forestille sig andet. Pludselig må de flygte over hals og hoved, mens bomberne springer. De mister alt og bliver til flygtninge. Ud af verdens nu 50 millioner fordrevne flygtninge er ni millioner fordrevet fra deres hjem i Syrien. Tre millioner af dem bor i de omkringliggende lande. Alene i Libanon bor der en million flygtninge – et land på størrelse med en fjerdedel af Danmark.
For fire år siden besøgte jeg et fredeligt og smukt Syrien. Nu er tiden kommet til, at vi siger velkommen til Danmark. Selvfølgelig har vi råd og plads til også at være gæstfrie i Danmark. Selvfølgelig skal asylansøgere hurtigst muligt kunne få deres familie med i sikkerhed. Og selvfølgelig kan vi ikke bare bede lande i nærområderne huse endnu flere.
Fortsat krig mod humaniora
Jens Hesselager, København.
Sofie Carsten Nielsen (R) har meldt ud, at regeringen vil skære 30 procent i kandidatoptaget på en række uddannelser – primært på humaniora. Den langsigtede gavn af indgrebet skal bestå i, at der med tiden vil opstå balance mellem antallet af uddannede kandidater og arbejdsmarkedets behov. Et nyt billede af humaniora vil så opstå – må man formode – af et humaniora, der ikke længere kan mistænkeliggøres af industrien, og andre humanioraskeptikere, for manglende samfunds- og arbejdsmarkedsrelevans. Fænomenet humaniora-bashing vil forsvinde. Men indgrebet overkompenserer: Kandidatoptaget skæres ikke blot sådan, at man lader være med at optage alle de, der ved fremskrivning af gamle tal må forventes senere at blive ledige. Der er jo ikke 30 procents ledighed blandt humanioras kandidater – og mange af de fag, der på baggrund af dimensioneringsmodellen rammes radikalt, har faktisk i dag en meget lille ledighed – lavere end ingeniørerne og DJØF’erne.
Det gælder, ser det ud til, blandt andet små og store sprogfag som kinesisk og tysk – fag, der altså skal neddimensioneres, fordi de uforståeligt omfattes af mistanken om manglende samfundsrelevans. Det gælder også mit eget fag, musikvidenskab, der pt. har en arbejdsløshed på 5,4 procent.
Snarere end at tage konsekvenser af en nuanceret og overbevisende analyse af forholdet mellem uddannede kandidater og arbejdsmarked, virker indgrebet desværre båret af en ideologisk overbevisning om humanioras manglende samfundsrelevans.
Flere islamister end vi tror
Martin Kryhl Jensen, Søborg
I artiklen »Frygt for ekstremister får flertallet af muslimer til at tie«, der blev bragt den 6. oktober, omtales det, hvordan et ringe antal islamister ved hjælp af trusler og religiøs fordømmelse kan true mere moderate muslimer til tavshed, så de for eksempel ikke tør deltage i manifestationer vendt mod Islamisk Stat (IS). Antallet af islamister er imidlertid ikke så beskedent, som artiklen lader antyde.
Undersøgelsen Krigens hus – islamisk radikalisering i Danmark viste, at ca. en fjerdele af alle danske muslimer er islamister, og at ca. seks procent sympatiserer med islamistiske terrorbevægelser. Undersøgelsen Radikalisering blandt unge muslimer i Århus viste et tilsvarende billede. Her var støtten til at drage i jihad samt accepten af terroraktioner i muslimske lande udbredt. For nylig viste en rundspørge udført af TV 2 Østjylland, at kun to ud af 15 moskeer i Østjylland ville tage afstand fra IS.
Når det således er muligt for islamister i eksempelvis Hizbut-Tahrir at udøve social kontrol og true nogle muslimer til tavshed, så er en central forudsætning formentligt, at hver fjerde danske muslim er islamist.
Ensidig debat om sexarbejde
Iben Philipsen, København
Kan vi nu ikke snart få en nuanceret debat om salg af seksuelle ydelser, hvor vi bevæger os ud over egen klitoris og penis? Hvor vi inkluderer den mangfoldige masse, der befinder sig et eller andet sted imellem selvrealiserende individ og stakkels offer? Der er kvinder og mænd, som ikke synes, at sexarbejde handler om selvudlevelse, men overlevelse. Der er kvinder og mænd, som gerne ville lave noget andet, hvis der var en valgmulighed. Der er kvinder og mænd, som er ofre for handel og misbrug og meget andet, og som derfor ender i sexindustrien. Der er kvinder og mænd, som har en fest med deres arbejde i sexindustrien. Lyder det genkendeligt? Måske burde vi lytte til dem alle – og opgive de anakronistiske båse, vi så gerne vil sætte os selv og alle andre ind i, men som ikke gør andet end at opsætte falske skel mellem dem og os?
Og hvis man vil kritisere produktions- og konsumsamfundet, hvilket man bør, så skal man måske gøre det på anden vis end ved at sælge sig selv for selv at kunne konsumere – med lysten henvist til et uitalesat tomrum. Det klinger lidt hult. Revolutionær drivkraft handler om at genoverveje samfundets strukturer – på alle planer.
",0.0,13. oktober 2014,"Mona Rosenberg, København"
2851,/debat/2015/03/opdrag-muslimske-prinser,Opdrag de muslimske prinser,Hans Meltofte," Pigerne fra muslimske indvandrermiljøer klarer sig langt bedre end drengene. Det bekræfter den ene statistik efter den anden.
Så sent som i forrige uge kom der en undersøgelse, der viste, at det gik bedre med uddannelse af de unge fra Mjølnerparken – men igen var pigerne tydeligt foran drengene. I artiklen »Muslimske opdragelsesprincipper« giver Ellen Farr fra Globalskolen en oplagt forklaring: Pigerne i mellemøstlige indvandrermiljøer bliver opdraget med pligter og ansvar, fra de er små, mens drengene er bundforkælede yndlingsbørn. Undskyld generaliseringen, for der er selvfølgelig mange undtagelser.
Det er nærliggende at se dette som en væsentlig årsag til, at især drenge med mellemøstlig baggrund reagerer negativt, når der stilles krav til dem i skolen eller andre steder, mens pigerne tager ansvaret på sig og løser opgaverne.
De muslimske drenge er ikke vant til, at der bliver stillet krav til dem. De er små ’prinser’, der anser det for under deres værdighed at gøre de ting, de bliver bedt om – hvorefter omgivelserne reagerer negativt. Og så er den negative spiral i gang med de ulykkelige konsekvenser, vi alle kan se i form af lav uddannelse, lav beskæftigelse og mistilpasning.
Løsning indefra
Jeg er med på, at sociale forhold er afgørende for mange ting så som opdragelse. Men drengene vokser jo ikke op i dårligere sociale forhold end pigerne. Og jeg taler ikke om familier med omsorgssvigt, som dem Yahya Hassans eksempelvis beskriver, men om velfungerende muslimske familier, hvis piger bliver bedre opdraget end mange danske piger.
Sagt lidt karikeret, hænger storebror ud på gaden, hvor risikoen for kriminalitet og det, der er værre, er høj, mens lillesøster bliver ingeniør, læge eller klinikassistent.
Hvis dette bare har et gran af sandhed i sig, er der brug for en revolution af opdragelsen af drenge i mellemøstlige indvandrermiljøer. Men det ville være rart med nogle tilkendegivelser fra miljøet selv, da det må være i alles interesse at få rettet op på dette problem. Det er nemlig op til dem selv.
Hans Meltofte, København
",0.0,31. marts 2015,"Så sent som i forrige uge kom der en undersøgelse, der viste, at det gik bedre med uddannelse af de unge fra Mjølnerparken – men igen var pigerne tydeligt foran drengene. I artiklen »Muslimske opdragelsesprincipper« giver Ellen Farr fra Globalskolen en oplagt forklaring: Pigerne i mellemøstlige indvandrermiljøer bliver opdraget med pligter og ansvar, fra de er små, mens drengene er bundforkælede yndlingsbørn. Undskyld generaliseringen, for der er selvfølgelig mange undtagelser."
2878,/debat/2015/03/yemen-paa-vej-total-oploesning,Yemen er på vej mod total opløsning,Brian Whitaker," Sidste fredags selvmordsangreb i Sana’a på to moskeer dræbte mindst 142 mennesker. De betød også, at Yemen ikke længere bare er et land på randen af en katastrofe; det er et land på vej ned i afgrunden.
Et magtesløst FN advarer om eskalerende voldsspiral og opfordrer til at genoptage bestræbelser på at finde en politisk løsning. Udsigterne til det er dog lig nul. Snarere er scenen sat for langvarig borgerkrig mellem flere spillere. Det er et kompliceret billede, men lad mig nævne de vigtigste:
Ali Abdullah Saleh blev stødt fra præsidentposten i 2012 efter 34 år ved magten og har siden søgt at skabe uro. Således har han øjensynligt indgået en hemmelig aftale med houthierne, som han ellers tidligere bekæmpede i flere krige i nord. Hans alliance med houthierne ses af mange som et taktisk træk, der skal bane vej for at indsætte hans søn, Ahmad, som ny præsident.
Houthierne – officielt kaldet Ansar Allah (’Guds tilhængere’) – tilhører zaidi-sekten, en gren af ??shiaislam, har længe været marginaliseret, men i september rykkede houthi-krigere ind i hovedstaden og tog kontrol med den efter ubetydelig modstand.
Fuld kontrol over landet kan de næppe tilkæmpe sig på egen hånd. Det afholder dem dog ikke fra at gøre forsøget: I lørdags indtog de tillige den centrale by Taiz, der ses som springbrættet til syden.
Over for Saleh og houthierne står Abd-Rabbu Mansour Hadi, der efterfulgte Saleh som præsident. Da houthiernes tog Sana’a, satte de Hadi i husarrest og pressede ham til at gå af.
Men Hadi undslap, trak sin afgangsbegæring tilbage og dukkede op i den sydlige havneby Aden, som han sammen med sine tilhængere nu forsøger at etablere som alternativ hovedstad.
Hadi og Saleh har hver især støtte fra forskellige dele af militæret, der nu bekæmper hinanden. I sidste uge blev Hadis vigtigste kaserne i Aden udsat for luftangreb, mens skudvekslinger lukkede Aden lufthavn i flere timer.
Det er uvist, om Hadi vil blive accepteret i syd, hvor Herak-bevægelsen længe har agiteret for uafhængighed fra nord. Hadi er ganske vist selv sydyemenit, men efter 17 år som Salehs stedfortræder vil han formentlig blive set som tæt forbundet med, hvad separatisterne ser som nordlig dominans.
Er IS på spil?
FN anerkender fortsat Hadi som retmæssig præsident, men hans legitimitet er ved at være slidt tynd. Hans fik præsidentposten efter et ’valg’, hvor han var eneste opstillede kandidat, og det var oprindelig meningen, at hans embedsperiode skulle udløbe i 2014.
I nord, efter deres erobring af Sana‘a, er houthierne ved at gøre et gammelt regnskab op med det sunni-islamistiske Islah-parti, tidligere det største af Yemens oppositionspartier. Af religiøse grunde er houthierne svorne fjender af al-Qaeda, hvis tilstedeværelse i Yemen synes uformindsket trods talrige amerikanske droneangreb.
De to moskeer, som sidste fredag blev angrebet af selvmordsbombere, ??var forbundet med houthierne. Ugerningen skal være begået i Islamisk Stats navn, om end dette er omstridt. AQAP, den lokale aflægger af al-Qaeda, benægter enhver indblanding – i overensstemmelse med sin for nyligt erklærede politik om at afstå fra angreb på civile.
IS har ikke tidligere været aktiv i Yemen, og hvis påstanden viser sig at være sand, vil det tilføje en alarmerende ny dimension til konflikten.
Uanset hvem der stod bag, kan denne nedslagtning af muslimer, mens de var fordybet i bøn, kun skærpe de sekteriske aspekter ved en konflikt, der ikke har været særligt markante indtil nu. Det vil afføde repressalier af tilsvarende blodig slags.
Konflikt kan sprede sig
Indtil videre er har vi overvejende at gøre med en intern konflikt, men jo længere den fortsætter, jo mere sandsynligt er det, at den bliver internationaliseret, ikke mindst under indtryk af regionens eksisterende sunni-shia-rivalisering. Nabolandet Saudi-Arabien har altid blandet sig i yemenitisk politik, og dets seneste militære intervention, i 2010, tog netop form af luftangreb mod houthierne. Jo mere Saudi-Arabien involverer sig, des mere vil Iran være tilbøjelig til at øge sin støtte til houthierne.
Så galt havde det ikke behøvet at gå. I 1993, kort efter foreningen af ??nord og syd, blev Yemen det første land på Den Arabiske Halvø, der afholdt flerpartivalg med almindelig valgret.
Men trods store forhåbninger kunne det demokratiske eksperiment ikke levere varen. Primært fordi Saleh var uvillig til at acceptere at blive stemt fra magten. Salehs eneste modstander ved det efterfølgende præsidentvalg i 1999 blev således et obskurt medlem af hans eget parti, hvis kampagneudgifter blev finansieret af Saleh selv. Saleh blev da også behørigt ’valgt’, med 96 procent af stemmerne.
Håbet flimrede igen i 2011, da titusinder af yemenitter fra partier over hele det politiske spektrum, gik på gaden og opfordrede Saleh til at træde tilbage. Central for disse protester var en ny generation af politiske aktivister, der slog lejr nær Sana’a Universitet på et område, de kaldte Forandringens Plads – og forblev der i månedsvis.
Saleh stod imod. Trods folkeopstanden klamrede han sig til magten i over et år. Han trådte dog til sidst tilbage i overensstemmelse med en aftale, som Golfens Samarbejdsråd (GCC) fik mæglet frem med godkendelse fra af FN.
Skønt det på forhånd var latterligt at betro autokratiske monarkier ansvaret for at forme en demokratisk udvikling i Yemen efter Salehs afgang, var dette præcis, hvad der skete: GCC skubbede de unge demokratiaktivister ud på sidelinjen og gjorde en ende på alle revolutionens forhåbninger. Saleh måtte ganske vist afgive magten til sin stedfortræder, Hadi, men det meste af det gamle regime forblev intakt.
Værst af alt blev Saleh ikke retsforfulgt og fik lov at blive boende i Yemen – en beslutning, der mere end noget andet, har skabt det nuværende bundløse morads: Yemen ligner i dag verdens senest tilkomne ’fejlslagne stat’.
© The Guardian og Information
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,27. marts 2015,"Men trods store forhåbninger kunne det demokratiske eksperiment ikke levere varen. Primært fordi Saleh var uvillig til at acceptere at blive stemt fra magten. Salehs eneste modstander ved det efterfølgende præsidentvalg i 1999 blev således et obskurt medlem af hans eget parti, hvis kampagneudgifter blev finansieret af Saleh selv. Saleh blev da også behørigt ’valgt’, med 96 procent af stemmerne."
1426,/debat/2015/10/chance,En chance til,Julie Top-Nørgaard," »Jeg er så glad for, at du er begyndt i vores klasse,« sagde Marie.
Det var min første uge som studerende, fredagsbaren var åben, og vi fik en flad fadøl nede i gården. Marie så indtrængende på mig og fortsatte: »Du er ligesom beviset på, at man kan få en chance til.«
»Jamen, velbekomme,« mumlede jeg. »Det var da så lidt. Eller, jeg mener, selv tak.«
Og så tog jeg en meget stor tår af min første og sidste fredagsøl på pædagogseminariet. Pludselig føltes det som meget længe siden, at jeg selv var i begyndelsen af tyverne. Dengang jeg gik på RUC, og alt var en fest.
Der var meget vi skulle nå, også ud over at læse Bourdieu og Foucault og Giddens. Faktisk er festerne det, jeg husker bedst, og så følelsen af afmagt når man sad til forelæsning i det store auditorium og prøvede at holde sig vågen dagen efter.
Der var også en anden type studerende. De var gamle. De havde en anden uddannelse i forvejen. De havde prøvet at have et rigtigt arbejde. Jeg gik i en stor bue uden om dem, når vi skulle danne grupper. De var så motiverede, at det virkede mistænkeligt. De læste alt og spurgte om alt muligt underligt. Nogle af dem var over 30, og de havde børn. Shit, jeg syntes, at de var kedelige.
Nu er jeg en af dem. En af de gamle, sære studerende på pædagogseminariet, hvor jeg snart afslutter min nye uddannelse. En af dem, der hellere vil tale med underviserne om dagens tekst end om fredagsbaren med de andre studerende. En af dem, som har forberedt projektforslag hjemmefra og fundet supplerende litteratur, før semesteret går i gang. Men mine medstuderende på pædagogstudiet har været langt mere åbne over for mig, end jeg selv var dengang. Okay, der skal heller ikke meget til, men alligevel.
Jeg kommer hele tiden til at sige noget upassende i undervisningen. Ting, jeg betragter som en selvfølge. For eksempel: »Vi er jo alle sammen en lille smule omsorgssvigtede. Altså, alle mennesker. Ikke?«
Det er meningen, at det både skal være lidt sjovt og samtidig fuldstændig alvorligt. Men de andre, alle de 20-årige, ser bare helt tomt på mig. Eller en dag hvor jeg havde læst lidt op på de psykiatriske diagnoser og sagde: »Jeg kan da kende mig selv i alle diagnoserne. Kan I andre ikke det?«
Igen disse tomme blikke.
Okay, så det er ikke altid, at jeg føler mig helt hjemme på den uddannelse. Der er også noget med livsstilen, der skiller os ad. De andre har en fremleje på Nørrebro indtil september. Vi har betalt realkreditlånet ud om 22 år. De andre tager på økotrancefestival i Spanien, jeg tager i sommerhus og ser ’Grusomme Mig’ med børnene. De andre snapchatter, jeg tjekker forældreintra. De andre løber maraton, jeg har ikke dyrket motion, siden jeg gik til gravidyoga i 2005. De andre har lige været et semester i udlandet. Jeg har lige været forbi Hvidovre for at blive steriliseret.
Jeg har aldrig før følt mig gammel. Det gør jeg på seminariet. Til allerførste undervisningsgang, da nogen spurgte, hvordan man egentlig fremlægger en tekst i plenum, følte jeg mig som et årtusindgammelt bjergmassiv. Jeg følte, hvordan jeg lå der i landskabet, urokkelig, grå. Evigt. Kom sol, kom regn.
Så, altså. Jeg føler mig en lille smule gammel og sær. Det er helt ok. For jeg har en fest på pædagogseminariet. Det er bare en helt anden slags fest, end den jeg havde på RUC.
De andre til festen hedder Järvinen og Becker og Løgstrup. De er virkelig godt selskab, selv om de fleste af dem er døde. Jeg diskuterer med dem og med mig selv, jeg skælder ud og bliver begejstret. Det er virkelig en fest.
Folk spørger stadig: Synes du ikke, at niveauet er lavt på pædagogseminariet? Det var nok meget højere på universitetet, ikke? Er det ikke kedeligt for sådan en som dig?
Jeg svarer, at jeg går på en fantastisk uddannelse, som man kan få utrolig meget ud af, hvis man selv vil.
Men jeg kommer altså aldrig til fredagsbar igen.
P.S. Nogle af de andre studerende er altså også lidt sære, de har bare ikke opdaget det selv endnu.
Julie Top-Nørgaard er pædagogstuderende og journalist. 
Klummen er udtryk for skribentens egen holdning




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,30. oktober 2015,En artikel pr. redaktion - sendt til jer hver søndag
9385,/debat/2012/08/forlaeng-dagpengeperioden,Forlæng dagpengeperioden,Ingrid Stage," Beskæftigelsesminister Mette Frederiksen (S)og samtlige partiers arbejdsmarkedspolitiske ordførere har netop modtaget et brev fra Dansk Magisterforening (DM) med et opråb om behovet for akut politisk handling.
Omkring 3.000 akademikere risikerer at miste dagpengeretten ved årsskiftet, når den forkortede dagpengeperiode udløber. Derefter vil antallet være støt stigende. Af de omkring 3000 akademikere vil 675 være magistre, som det ser ud nu.
Samtidig er dagpengeperioden blevet halveret fra fire til to år, og genoptjeningskravet fordoblet fra et halvt til et helt år. Det er altså blevet dobbelt så svært at genoptjene retten til dagpenge og derved undgå at havne i risikozonen.
DM oplever, at det er en alvorlig situation vores ledige medlemmer står i. De brænder for at få et arbejde og bidrage til samfundet, men arbejdsmarkedet er overordentligt svært at blive en del af.
Langt de fleste kan ikke overgå til kontanthjælp og står derfor helt uden indtægt. Vi hører fra medlemmerne, at både tvangsauktioner og skilsmisser er realistiske fremtidsscenarier. Ikke mindre centralt er det, at der er en betydelig risiko for, at de personlige følger kan blive begyndelsen på en deroute, som betyder, at en del vil falde permanent ud af arbejdsmarkedet. Både individuelle og samfundsmæssige investeringer går tabt.
Forlæng dagpengeperioden
I DM gør vi, hvad der står i vores magt, for at hjælpe vores medlemmer i arbejde med karriererådgivning, kurser og netværk. Men realiteten er, at der ikke er arbejde til alle lige nu. Derfor er der akut behov for politiske initiativer, så vi ikke risikerer at miste tusinder af dygtige medarbejdere, som ønsker at være en del af den arbejdsstyrke, som alle fremskrivninger viser, bliver for lille indenfor de næste 10 år.
DM mener, der er akut behov for et moratorium, der midlertidigt forlænger dagpengeperioden, for dem, der står til at falde ud ved årsskiftet, samtidig bør genoptjeningsperioden sættes ned til tre måneder.
Der skal skabes åbninger på arbejdsmarkedet gennem intensivering af videnpilotordningen og akademikerkampagnen samt lovhjemmel til jobrotation og orlovsordninger for akademikere.
 
Ingrid Stage, formand for Dansk Magisterforening
",89.0,11. august 2012,Der skal skabes åbninger på arbejdsmarkedet gennem intensivering af videnpilotordningen og akademikerkampagnen samt lovhjemmel til jobrotation og orlovsordninger for akademikere.
10381,/debat/2012/03/laeserbreve-16,Læserbreve,Informations Webredaktion," Elever i suppedasen
Flemming Hørdum Gertsen, Birkerød
Børne- og undervisningsminister Christine Antorini (S) har startet de indledende øvelser til den nye nordiske skole.
Inspireret af det nordiske køkken, er der fare for, at både børn og voksne havner i suppedasen, for tiltagene er så mange, at hverken børn, pædagoger eller lærere kan nå at omstille sig.
De sidste år har på pædagogiske lærerplaner, inklusion og besparelser i daginstitutionerne, hvilket har givet store omvæltninger. Ligeledes har folkeskolen været i gang med en rivende udvikling, og så må man stille sig selv et spørgsmål:
Kan vi gøre vores arbejde godt nok, hvis der hele tiden kommer nye tiltag?
Verdens bedste institutioner og skoler kommer ikke kun af udvikling, men også at at vi får tid til at fordybe os. Og børnene skal jo helst ende ud som gourmet, og ikke som biksemad.
En avis’ kvaler
Elvir Pelesevic, København
I Informations leder 1. marts, bifalder man de norske mediers beslutning om ikke at udgive en svensk fotografs billedserie af døde teenagere på Utøya.
Argumenterne er fraværende, og redaktionens beslutning om at censurere billederne hviler umiddelbart på den journalistiske frihed, som andre vil betegne som dobbeltmoralsk, til selv at afgøre, hvilken slags virkelighed man vil præsentere sine læsere for.
Det indhold, der savnes i Informations argumentationsgrundlag, finder man til gengæld hos præsidenten for Nordisk Pressefotografforbund, der forsvarer den selektive fremvisning af billederne med, at de blandt andet skal dokumentere forbrydelserne, hvor massegravene i Bosnien blev brugt som et eksempel, for at have sin berettigelse i det offentlige rum.
Som læser står man tilbage med en forvirring i forhold til, hvordan man ellers skal definere massakren på Utøya, hvis ikke som en forbrydelse. Endvidere burde der ikke være forskelsbehandling blandt forbrydelserne:
De skal udstilles både med billeder, lyd og på skrift, uanset hvor de finder sted, for at fungere som en advarsel til os alle sammen om, hvad et menneskehjerne er i stand til.
I forlængelse af dette, er Informations forside med et af billederne med tilslørede lig en falliterklæring, for den bidrager med intet.
Sæt tæring efter næring
Eva Caritas Nielsen, Århus
Kommunerne er kommet ud af 2011 med et overskud – de har sparet for meget. At finansministeren 2. marts vælger at rose dette, forstår jeg ikke: Han udtaler, at kommunerne hermed tager deres ansvar alvorligt.
Hvilket ansvar? Det er vel kommunernes fornemmeste ansvar at sikre alle borgere velfærd gennem at yde en god service på alle områder, eksempelvis ældrepleje, daginstitutioner og skoler – og det gøres ikke bedst ved konstant at spare.
Vægter finansministeren kommunernes økonomiske ansvar højere end ansvaret for borgernes sundhed, tryghed og velfærd i hverdagen? Det lyder næsten sådan.
Inklusion er vigtigere end frit skolevalg
Erik Pedersen, Hvidovre
Hverken frihed eller lighed er velegnede begreber til fastlæggelse af rammerne for forældrenes skolevalg. Det er derimod inklusion.
Den manglende inklusion er samfundets største problem. Langt vigtigere end forholdet mellem indtægterne for en kassedame og en førtidspensionist.
Det er derfor også skolens vigtigste opgave at sørge for inklusionen af alle til de samfundsfunktioner, de egner sig til.
Mange børn bliver ekskluderede, selv om de får lov at blive i skolen – for de lærer ikke nok til at tage en ungdomsuddannelse og senere forsørge sig selv.
Det gælder for rigtig mange drenge, allermest for de muslimske drenge.
Det vigtigste for inklusionen er skolens læringsmiljø. Det kan skolen selv gøre rigtig meget for. Anerkendelse af alle børn og konsekvent voksenstyring er nogle af de vigtigste elementer. Men de ydre rammer for skolen kan også blive så negative, at det bliver for vanskeligt at inkludere.
Hvis en skole i et bestemt område bliver søgt af færre og færre forældre, kan det blive mere og mere vanskeligt at skabe et godt læringsmiljø. I så fald opstår der en ond cirkel af dårligt rygte, ringere søgning og færre ressourcer til at inkludere i et succesrigt læringsmiljø.
Skævheden i skolevalget har altså en negativ effekt på inklusionen. Og kun politiske beslutninger kan gøre noget ved skævheden.
Håndskrift er stadig vigtig
Inger la Cour, København
Hvis man igen vil undervise i sammenhængende skrift, er det vigtigt, at man ved hvorfor. Vi får jo fremover nok kun brug for håndskrift til personlige notater, men vi kunne med fordel bruge den i skolestarten.
Allerede den italienske uddannelsesfilosof Montessori var klar over, at børn mellem fem og syv år elsker at skrive, og det bør vi bruge. Børn kan i dag synge alfabetremsen uden besvær. En liste med remsen udleveres til hvert barn, de trykte ved siden af de skrevne.
Så går opgaven ud på at skrive en let tekst af fra læsebogen, for eksempel ordet abe. Hvordan mon man skriver bogstavet a? Jo, man finder det i listen og forsøger sig med at efterligne det skrevne.
Barnet finder selv ud af det. Det er selvstændigt arbejde, og efter min erfaring er det især drengene, der kan lide selv at sidde og udforske tingene. Smukt bliver det jo ikke i starten, men de lærer af hinanden og sammenligner resultaterne.
Når ordene bliver længere, og børnene bliver bedt om at skrive dem i stavelser, sørger den sammenhængende skrift for, at hver stavelse bliver en lille helhed, hvilket er en hjælp for de læsesvage elever. Der er flere fordele:
Man bliver hurtigere sikker i bogstavernes udseende og man lærer at opfatte stavelser. Børn i 1. og 2. klasse kan lide at skrive og at udforske tingene selv.
En stemme til de tavse børn
Søren Juul Baunsgaard, Redaktør, DR Danmark
Caroline Jacobsen kritiserer den 5. marts DR1’s dokumentarserie Kæft, Trit og Flere Knus for at udstille de medvirkende børn.
I DR mener vi, at det er vigtigt at fortælle de anbragte børns historie. Det er børn, der typisk været udsat for svigt fra de voksne, som skulle tage sig af dem – og som har levet et liv, de færreste af os kender til.
Hvis vi som samfund skal være i stand til at hjælpe, har vi brug for at kende børnenes vilkår og de problemer de tumler med.
For hvorfor har nogle børn og unge det så svært? Og hvad gør vi som samfund for at hjælpe? Det er spørgsmål, som vi skylder at interessere os for.
De anbragte unge er, som Jacobsen er inde på, blandt de svageste i vores samfund. Derfor kræver det mange og grundige etiske overvejelser at lave programmer som dette. Og de overvejelser har vi gjort.
Vi har gjort alt, hvad der var os muligt for at forklare både børn, forældre og pædagoger hvad de stillede op til.
Alle uden undtagelse har givet deres samtykke. Også de, som medvirkede i den første programrække, som blev sendt for to år siden.
Kæft, Trit og Flere Knus har heldigvis allerede været med til at sætte en vigtig debat i gang. Men jeg mener afgjort, at det er sket i respekt for de børn og unge, som modigt og hudløst ærligt har valgt at fortælle deres historie.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,12. marts 2012,"Så går opgaven ud på at skrive en let tekst af fra læsebogen, for eksempel ordet abe. Hvordan mon man skriver bogstavet a? Jo, man finder det i listen og forsøger sig med at efterligne det skrevne."
6183,/debat/2013/11/propaganda-bag-handelsunion,Propaganda bag handelsunion,Svend Aage Christensen," 
	Som beskrevet i Information den 20. november har storkapitalen travlt med at presse sin transatlantiske handels- og investeringsaftale (TTIP) igennem. Det sker med citater fra en rapport udarbejdet for EU-Kommissionen af et London-baseret institut, Centre for Economic Policy Research (CEPR).

	TTIP lover en rosenrød fremtid med økonomisk vækst og øget beskæftigelse. De lokkende løfter bygger i vidt omfang på CEPR’s rapport, hvis tal EU-Kommissionen, regeringer, politikere og erhvervsorganisationer kan udenad som salmevers.

	Kommissionen fremhæver altid, at der er tale om en uafhængig rapport, men hvor uafhængig er den egentlig?

	Den er bestilt af Kommissionen, og CEPR lever i et vist omfang af EU-midler. Siden 2009 har CEPR haft kontrakter for Kommissionen til en samlet værdi af 5.511.992 euro.

	Centerets grundindkomst kommer fra et medlemsprogram. Medlemsskaren omfatter investeringsbanker, konsulentfirmaer, formueforvaltere og offentlige myndigheder. Den finansielle sektor udgør for tiden to tredjedele af medlemmerne. Blandt dem er Alfa-Bank, Barclays Capital Services Ltd, BNP Paribas, Citigroup, Credit Suisse, European Investment Bank, Grupo Santander, J. P. Morgan, KPMG og Lloyds Banking Group.

	Platinmedlemskab

	CEPR angiver, at det også støttes af alle nationalbanker i EU samt af Den Europæiske Centralbank. Et platinmedlemskab til 20.000 euro er beregnet på dem, der ønsker aktiv indflydelse på CEPR’s research and policy direction.

	Centerets tætte forbindelse til finanssektoren og Kommissionen fremgår også af sammensætningen af den kombinerede bestyrelse og direktion, som tæller Guillermo de la Dehesa fra Banco Santander, Petr Aven, en hovedrig russisk bankdirektør, Vittorio Grilli, der har en fortid som bankdirektør, italiensk finans- og økonomiminister og formand for EU’s Økonomiske og Finansielle Udvalg (EFC), Patricia Jackson fra Ernst & Young og Rachel Lomax, tidligere vicedirektør i Bank of England.

	På den baggrund er det ikke lysende klart, hvad Kommissionen egentlig forstår ved uafhængighed.

	 

Svend Aage Christensen, Frederiksberg
",2.0,23. november 2013,"	Som beskrevet i Information den 20. november har storkapitalen travlt med at presse sin transatlantiske handels- og investeringsaftale (TTIP) igennem. Det sker med citater fra en rapport udarbejdet for EU-Kommissionen af et London-baseret institut, Centre for Economic Policy Research (CEPR)."
10075,/debat/2012/04/hillary-clinton-burde-melde-anonymous,Hillary Clinton burde melde sig ind i Anonymous,Evgeny Morozov," Internetfrihed’ er et tvetydigt begreb. Og tvetydigheden sættes i relief, når to af samme friheds mest energiske forsvarere er hacktivisterne fra Anonymous og det amerikanske udenrigsministeriums hårdkogte diplomater – to grupper, der ellers er uenige om alt andet. Hvad mere er: Ironisk nok kan begge ende med at skade den ædle sag, de hævder at ville fremme.
At Hillary Clinton elsker at holde taler, hvor hun fører sig frem som verdens største forsvarer for ’internetfrihed’, selv om hendes egen regering muligvis er denne friheds største fjende, er efterhånden et velkendt paradoks. Fra Washington kommer en stadig strøm af drakoniske ophavsrets- og cybersikkerhedslove. Og samtidig med at USA kritiserer Kina og Rusland for at indskrænke internetfriheden, er dets egen efterretningstjeneste NSA i fuld færd med at etablere en omfattende base for onlinespionage i Utah.
Det amerikanske udenrigsministerium afstår også fra kritik, når en af USA’s allierede – Storbritannien – presser på for nye skrappe overvågningslove. Washingtons dagsorden for ’internetfrihed’ er i bedste fald tandløs, i værste fald modproduktiv: Celebreringen af de sociale mediers potentiale til at sprede frigørelse fra autoritære regimer tilslører i praksis en række nye indefrakommende trusler, som ikke har noget at gøre med diktatorer, men alt at gøre med aggressiv overvågning, udhuling af privatlivets fred og Silicon Valleys grænseløse grådighed.
Spektakulære angreb
Anonymous er et mere kompliceret tilfælde. Hacktivistgruppen er så decentral, ahierarkisk, flydende og til tider kaotisk, at den nærmest er umulig at sætte i ideologisk bås. Dog taler dens valg af målsætninger for sig selv: De fleste af dens meget omtalte cyberangreb er blevet rettet imod mål som internetsikkerhedsfirmaers og den kinesiske regerings hjemmesider. Og de er tydeligvis motiveret af et ønske om at forsvare ’internetfrihed’. Altså har State Department og Anonymous overlappende dagsordener.
Hvorfor lige disse mål? Fordi Anonymous klandrer cybersikkerhedsbranchen for at være den drivende kraft bag den intensiverede overvågning, mens den med rette fordømmer Kinas regering som verdens mest omfattende internetcensor.
Da gruppens angreb er lagt an på at være spektakulære, tiltrækker de betydelig mediedækning, hvilket er fint nok, hvis det skaber større offentlig opmærksomhed omkring de nye lovtiltag, der truer internettets frihed. Men medierne bliver næppe ved med at hoppe på hackerstunts. At gå efter det spektakulære er ikke en holdbar politisk strategi i længden. Cyberangreb er billige, nemme at udføre og tiltrækker tusindvis af deltagere, uden at der kræves meget af dem. I den forstand kan de forstås som en art ’slacktivisme’ – de får alle til at føle sig gode, men fremmer ikke nødvendigvis den sag, de ønsker.
Mediehistorierne er godt nyt
Kampagnerne fra Anonymous er ikke blot lige så tandløse som dem fra State Department, de er lige så modproduktive. Det turde være indlysende, at cybersikkerhedsindustrien vil vide at udnytte den opstandelse og frygt, gruppens angreb skaber. Hver en mediehistorie om et nyt Anonymous-angreb bliver utvivlsomt hilst velkommen som godt nyt hos de virksomheder, der leverer cyberforsvarsløsninger til den offentlige og private sektor.
Hacktivisterne holder med andre ord løbende industrien forsynet med skræmmeeksempler på, hvorfor der bør hældes flere offentlige midler i internetovervågning og sættes ind på at afskaffe onlineanonymitet. Tag blot det seneste Anonymous-angreb på USTelecom og Tech USA, to førende brancheforeninger, der støtter den kontroversielle cybersikkerhedslovpakke CISPA-, som aktuelt er til behandling i den amerikanske Kongres. Man skal ikke være et geni for at indse, at cyberangreb mod grupper, der vil fremme lovgivning mod cyberangreb, kun kan tjene til at styrke disse gruppers sag. Det svarer lidt til at affyre en bazooka mod en forsamling af lovgivere, der overvejer at indføre skrappere våbenkontrol.
Vi kan forvente, at noget lignende vil ske i Kina. Den chikane, Anonymous har udsat den kinesiske regerings websider for, er minimal, og aktionens symbolske værdi begrænset, for vi vidste godt, at Kinas internetcensur er uhyrlig. Men angrebene vil givet anspore regimet i Beijing til at satse endnu hårdere på onlineovervågning og måske endda få større folkelig opbakning hertil: Anonymous er ikke veget tilbage fra at eksponere uskyldige kineseres kreditkortoplysninger og har dermed tydeliggjort konsekvenserne af onlineusikkerhed for Kinas nye middelklasse. Resultatet af fortsatte angreb kan blive, at Kina oplever sit eget ’Stuxnet-øjeblik’ – i Iran fostrede angrebet med Stuxnet-virussen ideen om at udvikle et ’nationalt Internet’.
Undergraver eget projekt
Indser Anonymous virkelig ikke, at de er ved at undergrave deres eget projekt? Hvorfor udvikler de ikke mere effektive midler til cyberaktivisme? Det er her, gruppens decentrale struktur går fra at være en fordel til at blive en ulempe. Det er en bevægelse, der hævder at være uden ledere. Men når ingen påtager sig et lederskab, ser man ofte, at kortsigtede nemme mål (ofte tangerende de rene drengestreger) fortrænger de langsigtede strategiske mål.
Dermed være ikke sagt, at kun hierarkiske organisationsstrukturer kan bedrive effektive kampagner. Men uden formaliserede mekanismer for beslutningstagning – og mere afgørende: Uden nogen, der kan påtage sig et ansvar, hvis en beslutning afføder uheldige konsekvenser – kan Anonymous blive en endnu større trussel imod internetfriheden end gruppens egen ærkenemesis: den amerikanske regering.
© Evgeny Morozov og Information
Oversat af Niels Ivar Larsen
",5.0,28. april 2012,"At Hillary Clinton elsker at holde taler, hvor hun fører sig frem som verdens største forsvarer for ’internetfrihed’, selv om hendes egen regering muligvis er denne friheds største fjende, er efterhånden et velkendt paradoks. Fra Washington kommer en stadig strøm af drakoniske ophavsrets- og cybersikkerhedslove. Og samtidig med at USA kritiserer Kina og Rusland for at indskrænke internetfriheden, er dets egen efterretningstjeneste NSA i fuld færd med at etablere en omfattende base for onlinespionage i Utah."
11697,/debat/2011/08/laeserbreve-16,Læserbreve,Informations Webredaktion," En blodig gave
Poul Erik Herner Petersen Frederiksberg
To medlemmer af Det Etiske Råd skriver i Information, at de ikke kan forstå, hvorfor en sæddonation giver 500 kroner, mens en bloddonation ikke giver et økonomisk afkast. Det er svært at argumentere for denne forskel, mener de (2. august).
Hos Bloddonorerne i Danmark mener vi, at blod afgivet i en blodbank er en gave fra et menneske til et andet. Derfor skal der naturligvis ikke falde en betaling. Dette er i tråd med princippet om, at bloddonation skal være anonym og frivillig.
Hvis blot et af disse tre elementer bliver ændret, vil der opstå en situation, hvor den danske blodforsyning bliver usikker. Hvem har lyst til at modtage blod fra en person, der udelukkende er kommet i blodbanken for at hæve 100-500 kroner?
Erfaringer fra udlandet viser, at donorerne ikke strømme til blodbanken ved betaling tværtimod. I Danmark har vi vist dette ved at kunne oppebære verdens højeste blodforbrug udelukkende ved brug af ubetalte donorer. Vi er glade for, at Danmark i forhold til bloddonation følger hensigterne i EU's charter om grundlæggende menneskerettigheder, hvor der står, at menneskekroppen eller dele heraf ikke må gøres til genstand for handel.
Vi hilser et udvalg vedrørende denne problematik velkommen, og såfremt Det Etiske Råd ønsker det, deltager Bloddonorerne i Danmark gerne og fremlægger vores synspunkter for, hvorfor vi mener, at kroppen ikke bør være til salg.
Socialt oprør
Carsten Kofoed, København
Storbritanniens marginaliserede unge gør oprør. Overklassen og dens mediemonopol fremstiller de landsdækkende opstande som bølleoptøjer. Det er de rige magthaveres sædvanlige håndvask. De unges enorme frustration og vrede skyldes grundlæggende den brutale nedskæringspolitik, som på hinanden følgende britiske regeringer startende med Thatcher i 1979 har ført.
Levevilkårene for den britiske arbejder- og underklasse er forringet kolossalt. Den herskende elite, der fordømmer volden, mens den selv bomber løs i Afghanistan og Libyen, har tværtimod beriget sig. De britiske unge i forstæderne står ikke alene med frustrationerne.
I 2005 satte unge i ugevis Frankrig på den anden ende. I 2008 skete det i mindre grad i Danmark, og i foråret protesterede Spaniens unge med langvarige sit-ins. Det er nemlig især unge, der rammes af krisen, kapitalismens værste siden Anden Verdenskrig ifølge Den Europæiske Centralbank. De unges vrede er derfor fuldt forståelig i et dødssygt kapitalistisk system.
Invester i folkeskolen
Helle Waagner, Folketingskandidat (SF), Bogense
Folkeskolen er blevet beskåret af den nuværende regering, og det kan komme til at koste samfundet dyrt. En del skoler er lukket, og en masse lærere blevet fyret, og folkeskolen fremstår i stigende grad som et andenrangs tilbud sammenlignet med privat- og friskoler.
Folkeskolerne skal fremstå som ligeværdige, og derfor vil SF prioritere at bruge 2 milliarder kroner ekstra på vores folkeskoler.
Et godt skoleforløb er ikke kun altafgørende for det enkelte barn, det er afgørende for at sikre positiv udvikling i vores samfund. Vi vil sætte et loft på 24 elever pr. klasse samt opprioritere tolærerordninger, der, især i fagene dansk og matematik fra 0.-3. klasse, kan forebygge behovet for specialundervisning og sikre, at flest mulige børn tidligt i skoleforløbet kan læse, regne og skrive.
Det skal bakkes op med efteruddannelse til lærerne. Vi vil have større faglig seriøsitet. Samtidig vil vi, modsat regeringen, styrke de kreative fag, så vi kan ruste eleverne med kompetencer, der kan efterleve fremtidens stigende behov for innovation og iværksætteri.
Energirigtige renoveringer og ordentlige fysiske faciliteter skal give bedre læringsmiljø og flere arbejdspladser.
Folkeskolen har i alt for lang tid lidt under dårlig omtale og forringede vilkår. SF ønsker at vende udviklingen for en fælles og faglig stærk folkeskole.
Dansen om væksten
Niels Ishøj Christensen, Søborg
Hvad vi oplever på børserne i disse dage er den desperate dans om vækstens guldkalv. I efterkrigstiden er der gradvist opstået et større misforhold imellem den abstrakte værdi udtrykt i pengekapital og den virkelige værdiskabende verden, arbejdskraft, opfindsomhed og råstoffer. Det er som om, den gode gamle velfærdskapitalisme, der tidligere gav illusionen af tryghed, er ved at opgive ævred.
Virkelighedens værdivækst smuldrer og lever ikke længere op til pengeværdierne. I virkeligheden er markedskapitalismen krigens og erobringens økonomi, blot gennemført med penge og kapital som våben og magtmidler.
Den markedsstat, ledet af en frit legende kreativ klasse, som Henrik Fogh Rasmussen drømmer om i kronikken 6. august kan ikke realiseres på anden måde end gennem en fortsat fremadbuldrende og erobrende kapitalisme. Problemet er blot, at privatkapitalismes epoke er ved at klinge ud.
Den vestlige verden er lammet, fordi de enorme mængder af lånekapitaler der skulle sikre staterne fremtidig erobring forlanger stadig flere ressourcer. Størstedelen af verdens industristater har simpelthen drevet rovdrift på kapitalismen.
Der er tilsyneladende ikke ret meget mere vækst at erobre på kloden, med mindre vi afskaffer velfærdssamfundene og sætter alt ind på at vedligeholde kapitalismens krigsmaskineri uden at bekymre os om de menneskelige og miljømæssige omkostninger.
Opgiv økonomerne
Gorm Petersen, Hornslet
Trods stigende arbejdsløshed tror økonomerne stadig, at der automatisk opstår arbejdspladser, blot der er rigeligt udbud af arbejdskraft. Deres model DREAM anerkender slet ikke eksistensen af arbejdsløshed.
Trods den stigende ungdomsarbejdsløshed fastholder de stadig at ville oversvømme det allerede overfyldte arbejdsmarked med modvillige oldinge, der skal på meningsløse aktiveringskurser og have behandlet mindre rygskavanker på dyre privathospitaler. Småskavanker, der ikke havde været behandlingskrævende, hvis oldingene havde fået lov at trække sig tilbage på anstændig vis.
Skal vi ikke give økonomerne det gyldne håndtryk en gang for alle? Et engangsbeløb for aldrig nogensinde mere at delagtiggøre andre i deres absurde tanker?
Hvad med lærervold?
Viggo Helth, Måløv
Artiklen vold er en del af hverdagen i skolen fra 8. august ser kun børnene som problemet: Kun børnene udøver vold. Men findes der virkelig ikke nogen registrering af lærere som udøver vold, psykisk og/eller fysisk?
Det er interessant i skoledebatten i det hele taget at observere, at lærerne har brug for mere faglig uddannelse, men at der hermed menes regning, sprog og så videre. Hvad er lærerens faglige udfordring?
Er det ikke at undervise og møde eleverne der, hvor de er og bringe dem videre med en hensigtsmæssig læring?
Hvad nytter det, at læreren er god til sprog og matematik, hvis han/hun ikke forstår elevernes udvikling og problemstillinger. Det forekommer mig at læreuddannelsen savner læring om det vigtigste i kommunikation: at lytte. Medlem af børnerådet Ole Kyed udtrykker, at det skyldes magtesløse børn. Hvad er årsagen til det? Skyldes det, at de ikke bliver forstået? At de ikke bliver lyttet til? Det tror jeg.
Jeg hæfter mig også ved følgende voldsepisode: »Til sidst bliver det for meget for Christina. Hun tager fat i Peter og vil bære ham væk«. Er der ikke tale om en lærer som udøver vold mod en magtesløs dreng? Sådan ser jeg det. Hvad har hun gjort forud for at lytte til Peter for at forstå hvad der rører sig i ham? Ingen så vidt jeg kan tyde.
Christina får psykologhjælp, det er godt, men hvad bliver der gjort for at hjælpe Peter? For at forstå hvad hændesen har gjort ved Peter?
En kreativ idé, Henrik Fogh
Colin Bradley, Lystrup
Når man læser Henrik Fogh Rasmussens kronik fra 6. august om den snart betydningsløse arbejderklasse, får man den, at vi nærmer os et reelt opgør med velfærdstaten, der må munde ud i noget der ligner borgerløn eller total afskaffelse af penge som middel til at regulere, hvem får hvilken del af kagen.
Men man fornemmer, at det bestemt ikke er HFR's ærinde. Tværtimod vil han erstatte en træt gammel klassemodel med en ny og allerede træt klassemodel, som bygger på en fiktiv og idealiseret inddeling af samfundet i en kreativ og formodentligt derfor også en ikke-kreativ klasse. Og så er vi lige vidt.
Og hvor er det lige vi ser evidens for eksistensen af disse grupperinger af mennesker som 'samfundsklasser'? Hvis det ultimative mål med den nye klassemodel er et bedre samfund, så må vi formode, at HFR har noget gemt i ærmet, der er bedre end velfærdsstaten til at erstatte velfærdsstaten med? Hvad mon det er? Det er han ikke engang begyndt at tænke på.
Hvordan forestiller han sig at medlemmerne af den ikke-kreative klasse vil sørge for sig selv, når de blive syge, arbejdsløse og gamle? Ah selvfølgelig! De skal blive kreative, dø, eller blive kriminelle. Det skal jo hedde survival of the fittest. Sådan ville alle bliver kreative. Sikker en genial ny idé, som ingen har tænkt på før.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",9.0,12. august 2011,"Christina får psykologhjælp, det er godt, men hvad bliver der gjort for at hjælpe Peter? For at forstå hvad hændesen har gjort ved Peter?"
829,/debat/2016/02/voldtaegt-borgerkrig,’Voldtægt er borgerkrig’,Julie Top-Nørgaard," Jeg har to gange været udsat for seksuelle overgreb, hvor overgrebsmanden efter min mening burde have været dømt. Første gang faldt det mig ikke ind, at det jeg havde været udsat for, ikke var i orden. Jeg var ung og fuld. Jeg gjorde jo ikke modstand, lod mig sådan set næsten overtale.
Kan man ikke godt kalde det dét, når man er halvt bevidstløs? Jeg havde i hvert fald ikke decideret sagt nej. Var det så ikke min egen skyld?
Anden gang var jeg helt klar over, at der var tale om en voldtægt. Det skete til en privat fest, og dagen efter tog min kæreste og jeg ud til Bellahøj Politistation for at melde det. Selvfølgelig. Men politimanden nølede. Var jeg sikker på, at jeg ville melde det?
De mente godt, at de kunne finde gerningsmanden, det var ikke dét. Men alle mine venner ville få at vide, hvad der var sket. Var jeg klar til det? Var det måske ikke bedre at lade det fare? Det var højsommer, der var meget lav bemanding på politistationen. Jeg havde en vag fornemmelse af, at det også spillede ind.
Så vi droppede det, min kæreste og jeg. Det var en mærkelig fornemmelse at tage hjem derudefra. Hvad så?
Så ikke noget. Ikke noget officielt. Så bearbejdede vi det selv. Vores frygt og vores vrede og vores forvirring. Jeg havde ikke set voldtægtsmandens ansigt, så jeg levede med paranoiaen nogle år, når jeg gik på gaden (Kan det have været ham derovre? Eller ham derhenne?), og jeg levede med kun at elske med lyset tændt længe. Indtil frygten langsomt fortog sig, og normaliteten genoprettedes.
Nu er jeg ikke mere bange end alle andre kvinder. Jeg tager mine forholdsregler, jeg lægger strategier. Altid. Jeg passerer ikke to eller flere mænd en mørk aften uden automatisk at lægge strategi. Sådan er det jo bare at være kvinde. Den frygt føles helt naturlig. Jeg forholder mig ikke til, om den er rimelig eller retfærdig. Den er der bare.
Voldtægt, overgreb, overfald
Men skammen tog jeg med mig. Bevidstheden om at være et offer. Deraf opstod ønsket om at bagatellisere det, der var sket. Jeg tænkte ikke på det som en voldtægt.
Jeg havde forskellige forklaringer: Der havde ikke været fysisk vold, jeg havde ikke kæmpet imod fysisk (fordi jeg sov til at begynde med), jeg havde ikke været bange for at dø. Jeg måtte være mindre traumatiseret end andre, jeg var på en måde heldig. Det var ikke så slemt.
Jeg havde stærkt på fornemmelsen, at manden ikke gik rundt og betragtede sig selv som voldtægtsmand. Så var han det måske heller ikke? Kunne man måske være det uden at vide det? Det virkede mærkeligt.
Det var måske faktisk mere en slags overgreb. Eller faktisk bare en form for overfald? Overfald er ikke stigmatiserende. Det brændemærker ikke en, det svøber ikke en i skam. Det var nok mere et overfald. Ja.
En uundgåelig risiko
Så skulle jeg anmelde min første bog for Jyllands-Posten. Et feministisk kampskrift. King Kong og kvinden af Virginie Despentes.
»I de fleste tilfælde vil en kvinde, der taler om sin voldtægt, i begyndelsen kalde den noget andet,« skrev Despentes.
»Det er en nærsynethedsstrategi, der er meget nyttig. For fra det øjeblik, man kalder en voldtægt en voldtægt, sættes hele det kvindelige overvågningssystem i gang. Vil du virkelig have at andre får at vide, hvad du har været ude for? Vil du virkelig have, at alle skal se dig som en kvinde, der har været udsat for dét?«
Jeg tænkte på politimanden på Bellahøj Politistation.
Despentes beskrev, hvordan det at bagatellisere voldtægter er en bestræbelse, som mænd og kvinder deler. Mændene vel for at kunne leve med sig selv:
»Voldsmændene finder altid, på en eller anden måde, ud af at overbevise sig selv om, at så længe de kvinder, det sker for, slipper fra det i live, så er det, fordi de trods alt ikke havde noget imod det.«
Jeg vaklede, gennemgik min egen historie. Kunne han så alligevel godt være voldtægtsmand, selv om han måske benægtede det – over for andre, over for sig selv? Selv om han måske var i stand til at bortforklare det hele, banalisere det?
Jeg læste uroligt videre.
»Man forventes at blive traumatiseret af en voldtægt, der er en hel række synlige tegn, man skal udvise: Man skal være bange for mænd, bange for mørket, bange for sin selvstændighed, og væmmes ved sex og andre fornøjelige ting.«
Bange for mænd, tjek. Bange for mørke, tjek. Jeg var et mønsteroffer. Jeg reagerede passende. Jeg tog det på mig. Internaliserede trusselen.
Og derefter chokket: Despentes’ beretning om, hvordan hun selv lærte af Camille Paglia, at voldtægten er »en uundgåelig risiko, det er en risiko som kvinder må tage højde for og acceptere at udsætte sig for hvis de vil bevæge sig uden for deres hjem og gå frit rundt. Hvis det sker for dig, så rejs dig igen, dust yourself off og kom videre.«
Forslaget om at rejse sig igen bagefter. Ikke som om intet var hændt. Men uden at tage voldtægten på sig. Dust yourself off og kom videre. Børst støvet af skuldrene, rejs dig. Fortsæt dit liv, lad dig ikke begrænse.
Et politisk vilkår
Det var mindblowing. Jeg kan ikke finde et bedre ord. Det gik op for mig, hvordan jeg havde været underlagt normen om at tage voldtægten på mig. At det var det, der var og er hele voldtægtens funktion. At påføre kvinder skam. Og at jeg havde accepteret den kontrakt. Men at den kunne genforhandles, brydes. Bombes i sænk.
At man ikke behøver at lade sig knække og placere skammen hos sig selv. At man kan placere skammen hos den mand, der tillader sig selv at tage en kvinde med vold, mod hendes vilje, mens hun ikke er ved bevidsthed, whatever omstændighederne nu er. At man kan nægte at anerkende den påføring af skam, som er voldtægtens mål:
»I stedet for at skamme os over at være i live, kunne vi beslutte os for at rejse os igen og komme over det så godt som muligt,« skrev Despentes.
At se sig selv som kriger, at betragte voldtægt som et politisk vilkår.
At forsøge at omskrive det, som ifølge Despentes er de kvindelige vilkårs ABC: »Altid skyldige i hvad andre gør ved os. Væsener der gøres ansvarlige for det begær, de vækker hos andre. Voldtægten er et helt præcist politisk program. Den er kapitalismens skelet, det nøgne og direkte billede på magtudøvelsen, den udpeger den, der dominerer (…) Voldtægt er borgerkrig, et politisk arrangement, hvorved et køn erklærer over for det andet: Jeg tager magten over dig, jeg tvinger dig til at føle dig underlegen, skyldig og nedværdiget«.
En borgerkrig. Min voldtægt. Jeg kom til at tænke på Hulebjørnens klan. Hvordan hovedpersonen Ayla terroriseres med regelmæssige voldtægter af en mand, der hader hende. Hvordan hun frygter overgrebene, lider under dem.
Indtil det en dag går op for hende, at hun har et valg. Hun kan ikke undgå voldtægterne. Men hun kan holde op med at tillægge dem den betydning, hendes voldtægtsmand ønsker. Hun kan være ligeglad, hun kan rejse sig bagefter. Trække på skuldrene. Dust yourself off. Og da hun gør det, har hun vundet. Krigen.
Det er en vild, vild tanke.
Mens jeg skriver, bliver jeg alligevel i tvivl. Er det her nu en god idé? Jeg har børn. Bør jeg skåne dem for at kunne læse dette?
Måske er det på grund af dem, at jeg skriver. Fordi ingen af dem skal vokse op i den tro, at overgreb og voldtægt er noget, man som kvinde bør skamme sig over. Ikke min datter, ikke min søn.
De to overgreb er en del af min erfaring med verden, med mænd. De betyder noget. Men jeg har lyst til at sige: Ikke så meget, som de to mænd ønskede. Dust yourself off. Fortsæt dit liv. Lad dig ikke begrænse.
Julie Top-Nørgaard er journalist og forfatter




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",10.0,4. februar 2016,"De mente godt, at de kunne finde gerningsmanden, det var ikke dét. Men alle mine venner ville få at vide, hvad der var sket. Var jeg klar til det? Var det måske ikke bedre at lade det fare? Det var højsommer, der var meget lav bemanding på politistationen. Jeg havde en vag fornemmelse af, at det også spillede ind."
6902,/debat/2013/08/morgen-genopstandelse,I morgen: Genopstandelse,Ejvind Larsen," 
	Således læses i Den store danske Gyldendals åbne encyklopædi på nettet: »parusi, (af gr. parousia, af pareinai ’være (kommet) til stede’), ofte brugt betegnelse for Jesus’ genkomst, det vil sige hans andet komme til Jorden i herlighed ved dagenes ende.«

	Thi således læses i dagbladet Information på papiret og på nettet i torsdags (den 8. august) under overskriften »Lidegaard: På onsdag genopstår klimadebatten.«

	Med indledningen: »Hver anden dag står jeg op og læser om den sidste videnskabelige opdagelse eller den sidste stormflod eller oversvømmelse, der har ramt, og jeg tænker: Hvorfor kan det her ikke gå hurtigere? Hvorfor vil verden ikke vågne op og tage de nødvendige skridt, som oven i købet er overkommelige skridt?«

	Det er Martin Lidegaard (R), der spørger. Klima-, energi- og bygningsministeren er frustreret og bekymret over, at klimaspørgsmålet nærmest er blevet tabu i dansk politik, hos de økonomiske vismænd, hos medierne og andre steder.

	»Jeg har selv været del af det. Jeg har vurderet rent politisk, at jeg havde større chancer for at komme igennem med den grønne omstilling ved at nedtone klimaaspektet og fokusere mere på forsyningssikkerhed og økonomi. Nu synes jeg, at tiden er inde til at sige, at vi ikke kan nå klimamålene, hvis ikke vi tør tale om problemets omfang,« siger ministeren.

	Dansk miljøs vækkelse

	Han er netop tilbage med ny energi efter ferien og klar til i morgen – endelig, endelig – at præsentere regeringens store klimapolitiske virkemiddelkatalog: 80 gennemregnede forslag til, hvordan CO2-udledningerne kan bremses, så regeringens mål om 40 procent reduktion i 2020, målt i forhold til basisåret 1990, kan nås.

	Men hvorfor dog rode klimadebattens parusi sammen med Vorherre Jesus Christensens genopstandelse?

	Fordi den sidste nu har ladet vente på sig i ca. 2.000 år – og alligevel er håbet om den stadig levende.

	Så skulle det gå så galt, at Martin Lidegaards evangelium ikke straks i morgen vækker verden til at tage de nødvendige skridt til at redde det materielle naturgrundlag for folkeslags civilisationer og højerestående plante- og dyrearters overlevelse – så er der trøst at hente. I den danske folkekirke:

	Bare hold ud! Også selv om det mod forventning skulle tage lidt ekstra tid ...

	Vækkelsen af klimaspørgsmålet skal altså bl.a. bestå i ophævelsen af det tabu, som klimaet (og miljøet i det hele taget) angiveligt er blevet underlagt i dansk politik, hos de økonomiske vismænd, i medierne og andre steder.

	Læser man deraf regeringen som synonym med dansk politik, tager man dog ifølge evangelisten fandens fejl: »Denne regering vil både klimaet og økonomien, og nu kommer der på onsdag (i morgen, el) denne plan, hvor vi sammen med finans- og økonomiministerierne og de øvrige ressortministerier har regnet det hele igennem: 80 klimapolitiske virkemidler som i alle sektorer giver os et fantastisk beslutningsgrundlag for at vælge, hvad vi skal tage i brug,« siger Martin Lidegaard.

	Skønt der i lederportrættet af ham her i bladet den 5. august netop henvises til den række af miljø- og udviklingsorganisationer, som for nylig i en Informations-kronik påpegede, hvordan det trækker ud – og trækker ud – med regeringens grønne omstillingsinitiativer.

	Ida Auken lover ikke for meget

	»Et par er ligefrem faldet – betalingsring i hovedstaden og kilometerbestemt lastvognsafgift – mens de store initiativer lader vente på sig: Lidegaards egen ’klimaplan’ – som ikke er en plan, men et såkaldt virkemiddelkatalog – og miljøminister Ida Aukens (SF) affalds- og ressourcestrategi, for ikke at nævne kronen på værket, selve den overordnede bæredygtighedsstrategi.

	Hvor Lidegaards udspil nu ventes den 14. august og Aukens ’efter sommerferien’ (så har man ikke lovet for meget), er der endnu ikke sat offentlige regeringsord på, hvad bæredygtighedsstrategien egentlig er, endsige hvornår den måtte komme.«

	For »selv i partier som SF og Radikale Venstre kan bølgerne gå højt i de interne diskussioner, når de miljøpolitiske ordførere nærmer sig den usynlige grænse, hvor de økonomiske ordførere siger stop og påberåber sig både vækst og økonomisk ansvarlighed – i gammeldags forstand,« har evangelisten selv bekendt for nogle år siden.

	Kan leve uden at ødelægge

	Af kristenhedens ældste vidnesbyrd, apostlen Paulus’ breve, fremgår, at al kristen teologi udspringer af den kendsgerning, at Jesus’ genopstandelse ikke er indtruffet. Paulus havde nemlig lovet parusien, før nogen kristen døde. Men så døde en af dem, og Jesus er stadig ikke genopstået, og så fik Paulus travlt. Efter ham kristne teologer til foreløbig dags dato.

	Når håbet overlevede skuffelsen, er det dog et spørgsmål, om det virkelig skyldes al den teologiske (bort) forklaring i tusinder af år? Måske skyldes det, at manden fra Nazaret i sig selv, i sin livsførelse og -holdning, er håbet selv. Med eller uden genopstandelse. Han er bare vidnesbyrd om, at det faktisk er muligt at leve uden at ødelægge fundamentet for det hele.

	Måske er det, hvad Lidegaard og alle vi andre trænger først og mest til for at bevare håbet: En økonomisk bæredygtighedsstrategi, der ikke ødelægger fundamentet for det hele: den levende natur.

	Så skulle et par af de 80 ’virkemidler’ vel have en chance?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",5.0,13. august 2013,	Kan leve uden at ødelægge
9527,/debat/2012/07/psykiatrien-faaet-dom,Psykiatrien har fået sin dom,Benny Lihme," Diagnose har et orddelingsproblem. Ordet har det med at dele sig som ’diag-nose’, men det rigtige er ’dia-gnose’. Hvorfor? Fordi ordet i dets græske oprindelse er sammensat af dia og gnosis, hvor ’dia’ betyder ’gennem’ og ’gnosis’ ’kundskab/indsigt/erkendelse’. Diagnosen er altså en vej til erkendelse. Gennem den sammenfattes en indsigt – måske ligefrem en sandhed – om et forhold eller en person.
Historisk set har lægevidenskaben mere eller mindre taget patent på ordet. Klarlægning af sygdommes årsager gennem måling og vejning af mennesket har gjort lægevidenskaben stor og stærk som objektiv videnskab. Det gælder dog ikke for alle lægelige specialer. Senest har processen i Oslo vedrørende Anders Breivik udstillet lægespecialet psykiatri som et ’tumler fumler’-speciale med svag objektivitet.
Man mindes Grundtvigs socialkonstruktivistiske sætning, at ordet skaber, hvad det nævner – når tingene siges, bliver de virkelige. Hvis den første diagnose af Breivik, paranoid skizofren og psykotisk, ikke var blevet lækket til offentligheden, ville vi i dag stå med en grusom terrorist, der var blevet ugyldiggjort som et frit menneske af psykiatrien. Ingen rationel terrorist, men en diagnosticeret syg, overladt til samfundets afdeling for kemisk velfærd.
Paranoia eller årvågenhed?
I forlængelse af Grundtvig kan det hævdes, at forskellige måder at se på har forskellige effekter. Det er tydeligt, at der er meget, psykiatrien ikke kan se pga. måden, den ser på.
I Oslo tingrett har terroreksperten Tore Bjørgo som sagligt vidne stået for den mest hårdtslående kritik af de to psykiateres diagnose: De har ageret som psykiatere, der rejser til New Guinea for at undersøge medlemmer af vilde stammer uden at vide noget om disse stammers kultur.
Sammenlignet med normale borgere er Breivik bindegal. Men sammenholdt med de højreekstreme grupper og miljøer, som Bjørgo har forsket i gennem 15 år, er han forståelig og genkendelig. Kun ved at udskille ham som patologisk enkeltindivid og se bort fra hans subkulturelle baggrund og tankegods, kan konklusionen blive psykose.
Hvor psykiaterne finder individuelle vrangforestillinger, ser terroreksperten en meget sikkerhedsbevidst og en over gennemsnittet kompetent terrorist med en stærk evne til at gennemføre, hvad han har sat sig for. Breivik har ifølge Tore Bjørgo stået for den mest omfattende og komplekse soloterroraktion nogensinde.
Hvad der er symptomer på psykose og paranoia i ét blik, er kompetence og rationel årvågenhed i et andet (»Perfect paranoia is perfect awareness«, som Hells Angels siger).
Hovmod har stået for fald
Hvad retspsykiatriens stærke position ved de norske domstole angår, har hovmod stået for fald. Tore Bjørgo er ikke den eneste, som har angrebet det, han betegner som »retspsykiaternes hegemoni« og monopol på rollen som sagkyndige vidner.
Paradoksalt nok er det mest alvorlige fald i den retspsykiatriske status i Norge kommet indefra, fra den psykiatriske institution selv.
I en underlig skueproces er der opstået et spejlvendt psykiatrisk blik, som ikke så en sindssyg. Breivik er ifølge en anden undersøgelse og diagnose ikke psykotisk. Et andet medicinsk blik fra den psykiatriske kramkiste blev hentet frem med den nye effekt, at terroristen er tilregnelig og kan straffes. Og journalisten Per Egil Hegge kan med velbegrundet hu, som første sætning i den kritiske bog De Suverene om de retspsykiatriske eksperter, skrive: »Denne sag er en katastrofe for norsk retspsykiatri.«
De, der troede, at vi normale med sindssygediagnosen kunne afskrive Breivik som én af os, kan nu alligevel ikke leve uanfægtet videre. For psykiaterstanden som lægelig profession var effekten af den indre uenighed mere anti-psykiatrisk end filmen Gøgereden. Psykiatriens svage objektivitet blev udstillet. Enten evner psykiaterne ikke at medtænke deres egen position i samfundsmaskineriet, eller også ønsker de ikke at gøre det. Hvad synes de mon selv om grundlaget for deres ’videnskab’?
Måske havde det været mere smart at ty til den voksende rest-diagnostiske MUS-kategori (Medicinsk Uforklarede Sygdomme), når nu det alligevel er kommet dertil, at psykiatrien ufrivilligt har overladt det til en slags folkeafstemning at afgøre, om Breivik er sindssyg eller ej.
Ikke sindssygt at vælge forkert
Mens komikken i psykiaternes gøren og laden i Breivik-sagen er ufrivillig, er den bevidst i Lars Saabye Christensens roman Bernhard Hvals fortalelser. Saabye Christensen, der var én af Norges vigtigste stemmer i sørgeperioden efter Utøya, har en profetisk passage i romanen, hvor fortælleren, den vrangsindige læge Bernhard Hval, er blevet tilkaldt af retsvæsenet som lægelig forstærkning. Krigen er netop slut, og der mangler læger på det store sindssygehospital Gaustad. De skal afgøre, om de mange fængslede norske kollaboratører var tilregnelige under nazismen.
Bernhard Hval har ikke den store tiltro til den psykiatriske videnskab, og han springer helst over, hvor gærdet er lavest. Kan vi ikke bare udstede et dekret i stedet for hele dette mummespil: nazist, altså tilregnelig, foreslår han.
Men nej, det skal gå omhyggeligt og rigtigt for sig.
»Åh, mage til miskmask!« er lægens reaktion.
I modsætning til Breivik hævder romanens nazister, for at undgå fængsel, at de har mistet forstanden. Hertil spørger læge Hval, hvornår de mistede den, på vejen hen til undersøgelsen? Kunne det måske være anstrengelsen værd at gå ud og lede efter den? Hval fastholder, at de norske quislinge valgte side, og at man ikke behøver være gal for at vælge den forkerte. Han ender med at afslutte mentalundersøgelserne med spørgsmålet om, hvor de undersøgte bor. Kunne de svare på det, anser han dem for tilregnelige.
Galleri af ligesindede
Breivik handlede i sin egen selvforståelse på vegne af det norske fædreland og et kristent Europa. Et historisk blik viser, at hvis hans tanker og handlinger er udtryk for sindssyge, er der i historien et galleri af ligesindede sindssyge, som aldrig er blevet diagnosticeret. Hvis nordmandens handlinger var baseret på vrangforestillinger, hvad så med diagnoseløse skikkelser som Hitler, Stalin, Mao, Gaddafi og Bin Laden?
Psykiateren Henrik Day Poulsen mener, at sådanne folk ikke var sindssyge. Selv om de færreste sympatiserer med f.eks. Hitlers synspunkter, og de fleste finder dem usympatiske og dybt problematiske, er de ifølge Day Poulsen ikke sindssygelige, men udtryk for et sociokulturelt fænomen og dermed ikke nogen sygdom.
Den principielle forskel mellem de gamle diktatorer og Breivik består i, at de foranstaltede drab forskanset bag deres skriveborde. Breivik dræbte ikke per stedfortræder – uden mandat, ubeføjet, dræbte han personligt som privatmenneske. Er det mere psykopatologisk at dræbe personligt end at få andre til at gøre det for én, når resultatet er det samme: Ligene hober sig op i en sags tjeneste?
Det psykiatriske sprog er et sært lukket sprog. Det lukker sig om sig selv, hvilket de retspsykiatriske erklæringer i Oslo var eksempler på. Med den psykiatriske udrykning forstummer andre former for samtale.
Hvilket var perspektivet med den første retspsykiatriske dom over Anders Breivik. Havde psykosediagnosen fået lov til at stå uanfægtet, var mulighederne for at lære af Utøya blevet vanskeliggjort. Heldigvis har forløbet i Oslo åbnet for alternative fortolkninger.
 
Benny Lihme er redaktør på det socialvidenskabelige tidsskrift ‘Social Kritik’




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",176.0,21. juli 2012,"Måske havde det været mere smart at ty til den voksende rest-diagnostiske MUS-kategori (Medicinsk Uforklarede Sygdomme), når nu det alligevel er kommet dertil, at psykiatrien ufrivilligt har overladt det til en slags folkeafstemning at afgøre, om Breivik er sindssyg eller ej."
3393,/debat/2015/01/kan-tillade-mordere-definere-islam,Vi kan ikke tillade mordere at definere islam,Ed Husain," Onsdagens horrible drab på Charlie Hebdos tegnere og journalister i Paris var ikke bare et angreb på Frankrig. Det var også et angreb på islam og på selve de frihedsrettigheder, der gør det muligt for 30 millioner muslimer at trives i Vesten.
Ytringsfrihed er ikke et vestligt begreb. Det er en universel længsel i den menneskelige sjæl. Den islamistiske dødspatrulje løb væk under råb om, at de havde »hævnet profeten Muhammed«. Hvor vover de? Vi kan ikke medgive disse mordere den mindste ret til at definere islam.
I 600-tallets Mekka var det profeten Muhammed, som kæmpede for ytringsfrihed, således at han kunne proklamere for hele verden, at der kun var én Gud, som havde skabt universet og alt liv og derfor alene var værdig til tilbedelse. Byens hedenske polyteister var hans voldelige forfølgere.
I dag lever muslimer frit i hvert et europæisk land alene på grund af præcis de samme friheder, som dem terroristerne slog til imod. Uden friheden til at være ’blasfemisk’ og tro, hvad man vil, ville muslimer blive set som kættere og være ude af stand til at trives som trossamfund i Vesten. Pogromerne og religionskrigene i Europas historie vidner om, hvordan livet kan være i Europa, når disse friheder ikke håndhæves.
Islam og muslimer er sikre og trygge i Vesten, præcis fordi der her hersker ytringsfrihed, samvittighedsfrihed, trosfrihed, pressefrihed og religionsfrihed. At angribe disse friheder er at angribe selve grundlaget for islams eksistens. Ekstremisternes livsfarlige uvidenhed er imidlertid ikke begrænset til deres manglende forståelse af Vesten. Ej heller kender de den profet, i hvis navn de hævder at slå ihjel.
Den barmhjertige profet
Da han ikke kunne dyrke islam i frihed i Mekka, udvandrede profeten til Medina. Her var hans første handling at bygge en moské, den helligste bygning for en troende muslim. En araber gik ind i moskeen og urinerede, tydeligvis bedøvende ligeglad med moskeens status af helligdom. Hvordan reagerede profeten imod denne voldsomme krænkelse af islam og ham selv? Han gjorde rent i moskeen, forhindrede sine tilhængere i at smide manden på porten og forklarede ham, hvorfor det sted, hvor man dyrker Gud, må være et ukrænkeligt sted.
Der findes mange tilsvarende lignelser om barmhjertighed, venlighed og omsorg i profetens liv, som nutidens fanatikere vælger helt at ignorere. De jihadistiske salafisters snæversyn kan kun udfordres og i sidste ende kun udryddes ved at belære dem om, hvordan islams profet på denne måde er indskrevet i Koranen som »en nåde for verden«.
Mange verden over i dag spørger sig – og med rette: ’Hvor findes da denne nåde’? For hvad vi ser, er halshugninger og selvmordsbombere i religionens navn. Det sørgelig er, at vi vil blive ved med at blive vidne til mere ondskab af tilsvarende slags, indtil vi bliver i stand til at rokke ved de salafistiske jihad-morderes motiver. De slår ihjel i religionens navn. Vi kan ikke reagere imod dette ved at henvise til Darwins, sekularismens og materialismens dyder. Det enestes sprog, som de forstår, er religionens sprog. Det er ved at mobilisere alle religionens bedste sider, at vi kan vinde sejr over alle dens værste.
Kamp om Islams sjæl
Mordene i Paris er ikke en isoleret hændelse, men en del af en global tendens, hvor unge muslimer, der ikke kan føle sig til rette i den moderne verden, finder trøst i fundamentalistisk islam, med bogstaveligt tolket sharia, herunder mord, barbariske afstraffelsesformer, dominans og ophøjelse af deres verdenssyn til gældende statslov. Al-Qaeda, IS, Somalias al-Shabaab og Nigerias Boko Haram er kun forskellige manifestationer af samme tankegang.
Der raser en intens idékamp om islams sjæl blandt muslimer i verden i dag. Ekstremismen, terrorismen og den sekteriske krigsførelse er dens afledte effekter. Det store antal af ofrene for islamistiske terrorister er muslimer, for fanatikernes intolerance retter sig i første omgang imod deres formodede trosfæller. Kun sjældent rammes Vesten af denne vold.
Da angrebene 11. september 2001 rystede USA, sluttede amerikanske muslimer op om deres regering, moskeer flagede med Stars and Stripes, og den amerikanske præsident besøgte en moské for at tilkendegive, at islam og muslimer stod på Amerikas side. I Storbritannien brugte regeringen, medierne og muslimske borgere religionens sprog for at delegitimere volden.
Frankrig har i dag udmærkede relationer til flere muslimske nationer, herunder Marokko, Algeriet, Tunesien, og millioner af franske muslimer, som kan mobiliseres til at bruge religionens sprog for at isolere og besejre de salafistiske ekstremister ved at imødegå deres teologiske argumenter.
Dette er en strid imellem budskaber og modbudskaber. Jihadisterne stræber efter et kalifat og efter intolerance, død og destruktion. Vi stræber efter liv, pluralisme, åbenhed, religions- og samvittighedsfrihed og retssikkerhed.
Fundamentalisterne har hårdt brug for at blive sendt på efteruddannelseskursus i islam. Vi har 1.400 års muslimsk historie bag os, og vi har den overvældende majoritet af muslimske lærde og langt hovedparten af den globale muslimske befolkning bag os.
Den fremtrædende muslimske teolog shaikh Abdullah bin Bayyah siger ofte, at hvis et hus står i flammer, må alle arbejde sammen om at slukke ilden.
I den situation skal man ikke spørge, hvorfor den eller den person bærer på en spand vand. I dag er der brand i islams hus. Og vi er alle nødt til at bære vand, uanset vores etnicitet og oprindelse, og uanset vores religiøse tilhørsforhold.
Ed Husain forsker i ekstrem islam og er ledende konsulent for Tony Blair Foundation.
© The Guardian og Information.
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,10. januar 2015,Leave this field blank 
9289,/debat/2012/08/derfor-s-kronikken-afgoerende-vigtighed,Derfor er S-kronikken af afgørende vigtighed,Erik Meier Carlsen," Politisk analyse og nyhedsformidling i den danske offentlighed har udviklet sørgelige tendenser til forfladigelse, som spærrer for indsigt og forståelse.
Som nu efter den vigtige – ja, historiske – markering i en kronik i Politiken i mandags af fire ledende socialdemokrater (gruppeformand Henrik Sass Larsen, finansminister Bjarne Corydon, beskæftigelsesminister Mette Frederiksen og minister for by, bolig og landdistrikter Carsten Hansen, red.).
Ritzaus opsummering af modtagelsen af dette dokument lød: »En række eksperter siger samstemmende, at oplægget mangler både kant og konkret indhold: ’Det virker som det samme tynde øl, der er hældt på en ny og mere farvestrålende flaske,’ siger ph.d. i statskundskab Sigge Winther Nielsen fra Københavns Universitet til Politiken.«
Som citatet antyder, har den øgede deltagelse af akademiske eksperter i feltet af politiske kommentatorer ikke nødvendigvis givet større dybde eller lødighed til analyserne.
Udviklingen i medieteknologi har tilsyneladende medvirket til, at de politiske analyser går i selvsving og bliver en form for selvforstærkende forklaringsmønstre, der enøjet fokuserer på den øjeblikkelige situation og bruger hestevæddeløbs-modeller til at kåre vindere og udpege tabere – igen og igen.
Kronikkens indhold
I kronikken har fire ledende socialdemokrater, der efter alle solemærker at dømme vil tegne ledelsen også af fremtidens parti, taget hinanden i ed på få, men helt afgørende strategiske nøglepunkter.
Udgangspunktet er det dramatiske skift i strategisk tænkning, der må følge af den dybe og langvarige konjunkturkrise.
Dokumentet formulerer her tre nøglepunkter:
1. I den givne situation kan S ikke virke for øget økonomisk udligning. Indirekte betyder det, at partiet er parat til at acceptere en øget ulighed. (»Uanset at vi har et ønske om at forbedre leve- og arbejdsforholdene globalt, vil det være en forkert konklusion at tro på, at vi vinder ved at kvæle markedet og den fri handel. Vores opgave er i stedet at beskytte menneskene«)
2. Krisen er en uundgåelig følge af den frie markedsøkonomi og ikke et resultat af nogle få finansfolks groteske grådighed (en vulgær-moralistisk retorik, der har præget ikke mindst statsministerens agitation). Grådigheder en nødvendig drivkraft.
(»Den finansielle sektors grådighed var den primære drivkraft bag den finansielle krise. Men den egenskab er ikke nogen nyhed. Gennem historien har pengemarkederne haft for vane at bryde sammen med jævne mellemrum og hver gang med ubodelig skade til følge«).
3. Udfordret af det store værditab, som krisen indebærer, må S prioritere hårdt og satse på de helt afgørende, lighedsskabende rettigheder i den såkaldt ’universelle’ velfærdsstat: Fri adgang til uddannelse og sundhed.
Her ligger også det vigtigste bidrag til øget konkurrencekraft og beskæftigelse.
’Gode råd’
Flere af den nuværende S-ledelses mest fremtrædende ’kammeratlige’ kritikere har forlangt noget helt andet: Den afgående DSU-formand slog i foråret et gevaldigt slag i luften med krav om en ’ny værdikamp’, nemlig mod ’grådighed’ og egoisme i finansverdenen. Den polemiske og klassebevidste journalist og forfatter Lars Olsen krævede tidligt på sommeren, at S fulgte Enhedslisten og afstod fra at lette skatten for de velstillede.
Kronikken undlader undskyldende at forklare, hvorfor de ikke fulgte disse ’gode råd’. I stedet siger de fire forfattere, at de vil noget andet. De stærke og mest virkningsfulde elementer i den danske velfærdsstat er de universelle ydelser eller rettigheder, altså velfærdsydelser, som tilflyder borgeren uanset hendes egen indtjening. Igen er det allermest markant uddannelse og sundhed. Når de offentlige ydelser er frit tilgængelige for alle borgere, griber de ikke forstyrrende ind i markedsøkonomien. Hvorimod de trangsbestemte ydelser i realiteten fungerer som ekstra-beskatning på arbejdsindtægter. Hvor de universelle velfærdsstater har vist sig historisk robuste, har de samfund, som har villet fokusere på de mest nødlidende, oplevet, at velfærdsforanstaltningerne mistede folkelig opbakning og blev udhulet.
En reel fri adgang til uddannelse og sundhed er sjælden i denne verden, men den er kernen i det danske velfærdssamfund, og de fire forfattere vil forsvare den, ja, gerne udvide den.
Satsningen på uddannelse er samtidig det mest afgørende statslige bidrag til en stærkere konkurrence-kraft i en fattigere verden.
Binder sig til en fælles strategi
Ved at de fire nøgleskikkelser omkring statsministeren i enighed underskriver denne meget skarpe afgrænsning af den socialdemokratiske strategi, tager de hinanden i ed.
Offentliggørelsen af dokumentet sker ikke med henblik på en pludselig omvendelse af de svigefulde eks-socialdemokratiske vælgere. Men sådan at de fire binder sig til en fælles strategi uden mulighed for at løbe fra det uden offentlig eksponering af et sådant svigt. Underskrifterne under kronikken kan anvendes af en brutal indpisker til at holde effektivt sammen på fløje og inderkreds.
Mange har med rette peget på, at dokumentet flere steder er umådelig kluntet formuleret og skæmmet af alvorlige sproglige fejl.
Det skyldes selvfølgelig ikke – som nogle ellers kyndige kommentatorer har ment – at det er ’hastværksarbejde’, men at det er et ’forhandlet dokument’. De fire, der gennem tiden har stået for stridende fraktioner i partiet, har med store ofre og mange vanskeligheder bøjet sig under nødvendigheden af enighed om helt afgørende nøglepunkter i strategien. Når først fælles formuleringer er blevet godkendt, kan det have været mere end almindeligt vanskeligt at ændre så meget som et komma i den forhandlede tekst. En sådan strategisk afklaring er en helt nødvendig – men naturligvis langtfra tilstrækkelig – forudsætning for, at Socialdemokratiet og regeringen inden næste valg kan genvinde vælgernes tillid. Socialdemokratiet må aktivt vælge de ubehageligheder, der uundgåeligt bliver et resultat af en økonomisk ansvarlig politik i den historisk alvorlige økonomiske krise. Og give dem et meningsfuldt perspektiv ved at understrege viljen til at værne om velfærdssamfundets bærepille: den fri adgang til sundhed og uddannelse.
Og dette perspektiv må opbygges og underbygges i vælgernes bevidsthed af helt samstemmende signaler fra den socialdemokratiske inderkreds.
 
Erik Meier Carlsen er journalist, forfatter og politisk kommentator




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",52.0,25. august 2012,Her ligger også det vigtigste bidrag til øget konkurrencekraft og beskæftigelse.
11031,/debat/leder/2011/11/rapport-virkeligheden,Rapport fra virkeligheden,Jørgen Steen Nielsen," »Durban-konferencen om klimaændringer er lige op over, og overalt vil folk snart forlange svar på, hvordan regeringerne har tænkt sig at få verden på en kurs mod en klimavenlig fremtid med lave udledninger — den eneste holdbare fremtid for menneskeheden. Der er grund til optimisme i lyset af den klare globale fremdrift for forandring.«

Christiana Figueres, chef for UNFCCC, FN’s Klimasekretariat, 23. nov. 2011
Christiana Figueresbliver betalt for det. At holde masken og opretholde forestillingen om, at det går fremad. Men FN’s klimachef er snart den eneste, der kan mønstre optimisme omkring den endeløse forhandlingsproces om en forpligtende, global klimaaftale.
Det internationale samfund har vedtaget, at den globale opvarmning skal bremses før en temperaturstigning på to grader, og det løfte var tænkt indfriet i 2009 via vedtagelsen på COP15 i København af den globale aftale med forpligtelser for alle lande og med virkning fra udgangen af 2012. Det skete som bekendt ikke, og nu er status, at de mest ihærdigt kæmpende — folk som EU’s klimakommissær Connie Hedegaard — går efter at få en global aftale med virkning fra 2020. Altså otte år ’for sent’.
Forsøget på at nå til enighed om en sådan køreplan vil blive gjort på COP17, der starter i Durban på mandag. EU’s udspil er, at hvis verdens store CO2-udledere — med USA og Kina i spidsen — vil binde sig til, at en aftale skal træde i kraft i 2020, så vil EU til gengæld holde liv i den Kyoto-protokol, der ellers udløber næste år, ved ensidigt at påtage sig et forpligtende CO2-mål for tiden frem til da. Dette er, vurderer Hedegaard, det muliges kunst i en verden, hvor USA’s kongres blokerer ethvert klimapolitisk fremskridt.
Til det er at sige, at kommissæren sikkert har ret. Men også, at den tilbudte EU-forpligtelse — 20 pct. CO2-reduktion i 2020 — er et for længst vedtaget mål og så beskedent, at det nærmest vil blive nået af sig selv i kraft af den afmatning, finanskrisen indebærer. Samt dertil, at modydelsen fra USA, Kina m.fl. alene skal være at forpligte sig på at lave en aftale med virkning fra 2020 — hvilke CO2-mål, der skal gælde, skal der ikke på COP17 siges noget om. En 2020-aftale kan altså risikere at blive så svag, at den nærmest er værre end ingenting.
Dette er den forhandlingspolitiske situation på et tidspunkt, hvor menneskehedens påvirkning af atmosfæren er så dramatisk som nogensinde.
»Der er nu mere CO2 i luften, end på noget tidspunkt de seneste 800.000 år. Denne mængde kan være fordoblet eller næsten tredoblet i 2100 med en kraftig forstærkning af menneskets påvirkning af klimaet til følge,« skriver det amerikanske videnskabsakademi, The National Academies, i en statusrapport.
FN’s klimasekretariat minder selv om, at 2010 sammen med 2005 blev det hidtil varmeste år i målingernes historie, og FN’s Klimapanel, IPCC, udsendte forleden en rapport om, at vi på grund af klimaændringerne nu bevæger os ind i tiden med ekstremt vejr. Mere tørke, mere hidsig regn, kraftigere orkaner, flere oversvømmelser.
Det ved de godt på Afrikas Horn. Titusinder er døde og millioner i nød på grund af den ekstreme tørke, som for nogle måneder siden fik FN til at slå hungeralarm for regionen. Flygtningelejrene er ved at sprænges af mennesker på flugt fra kombinationen af klimaforandringer og væbnede konflikter, der i visse tilfælde også har en miljødimension.
Millioner af mennesker i Somalia, Kenya og Etiopien overlever p.t. alene på nødhjælp. Denne humanitære indsats er afgørende, men den er ikke nogen løsning på deres problem. Så længe udledningerne af drivhusgasser fortsætter, og så længe den globale temperatur stiger og de ekstreme vejrforhold intensiveres, vil disse menneskers eksistensgrundlag blive undergravet.
Spørger man de vandrendehyrdefolk på Afrikas Horn, som nu har mistet deres kvæg, geder og får, hvad der foregår, svarer de typisk, at Gud er blevet vred på dem. De siger ikke — ved sikkert sjældent — at det handler om mere velstående menneskers høje og langvarige forbrug af fossil energi i andre dele af verden. Dét, kombineret med politiske lederes katastrofale svigt over for udfordringen, forklarer, at græsset visner og dyrene dør.
Information har i mange år og lange tekster fulgt det endeløse politiske spil på COP-møderne. Også denne gang noterer avisen, hvad der sker på COP17. Men prioriteringen lægger vi et andet sted. Frem for at blive kvalt i ord i Durban har vi opsøgt de mennesker, det hander om. Med start i dagens avis indledes en stor serie om, hvad der foregår netop nu på Afrikas Horn. Om de konkrete klimaforandringer, om den nød der er resultatet, og om de mange afledte problemer og konflikter, der også er del af billedet.
Den globale klimakrises løsning ligger hverken på COP15, -17 eller -19. Den ligger i den håndgribelige indsats for omstilling af den fossilt baserede livsform, som civilsamfund, virksomheder, ngo’er, kommuner og enkeltlande kan præstere. Og så ligger den i at vække forståelsen for, at den til tider abstrakte diskussion om CO2 handler om, at mange, mange medmennesker netop nu er ved at få knust deres håb og drømme for tilværelsen. Læs med fra start i dagens 2. sektion.
",6.0,26. november 2011,"Det ved de godt på Afrikas Horn. Titusinder er døde og millioner i nød på grund af den ekstreme tørke, som for nogle måneder siden fik FN til at slå hungeralarm for regionen. Flygtningelejrene er ved at sprænges af mennesker på flugt fra kombinationen af klimaforandringer og væbnede konflikter, der i visse tilfælde også har en miljødimension."
6151,/debat/2013/11/stenene-flyver-bludnikow-bjoernvigs-glashus,Stenene flyver fra Blüdnikow og Bjørnvigs glashus,Knud Vilby," 
Det er en besynderlig kronik, Bent Blüdnikow fra Berlingske og Bo Bjørnvig fra Weekendavisen har skrevet i Information om Bent Jensen-sagen og Information i 1970’erne (den 26. november). Deres hovedsynspunkt er, at Bent Jensen-Jørgen Dragsdahl-sagen handler om fortrængning af især Informations synspunkter dengang, men at frifindelsen af Bent Jensen nu er en gave til historieskrivningen, der har givet grønt lys for åbenhed om denne fortrængning.

	Sikke da noget vrøvl.

	Der er ikke noget nyt i de to forfatteres idiosynkrasier mod Information dengang og mod venstreradikalismen i almindelighed, men medmindre de mener, at vi alle på Information i 1970’erne var på KGB’s lønnings- og agentliste, er det svært at se, hvad vores rigtige eller forkerte holdninger har med Bent Jensen-sagen at gøre.

	I modsætning til næsten alle andre dagblade dengang skrev vi alle artikler, og herunder ledere, under navn eller med signatur. Det stod klart dengang, og det står også i dag klart for enhver, hvem der skrev og mente hvad. Enhver kan sympatisere eller angribe. Det fordrer ikke PET-godkendelse eller hemmelige dokumenter – medmindre man som sagt mener, at vi alle var betalte agenter.

	Glemmer Vietnam

	Bo Bjørnvig og Bent Blüdnikow remser op af udvalgte meningseksempler og fortæller, at avisen og dens medarbejdere forrådte de frihedskæmpere og den frihedskamp, den er rundet af. Det er interessant, at de i en artikel om netop disse år kan undgå så meget som at nævne Vietnam. Faktisk var der en del medarbejdere (og vist Outze med), der så kritikken af Vestens fremfærd i Vietnam som logisk i forhold til frihedskampen. Vi forrådte ikke frihedskæmpere, men fastholdt, at mennesker stadig har ret til at kæmpe for frihed.

	Vi slog nogle skævere i vores dækning. Det tror jeg såmænd ikke, vi har fortrængt. Vi var blandt andet for ukritiske i forhold til Kina.

	Men det er også rigtigt, at vi følte en pligt til at være et alternativ til en overvældende og dominerende ensrettet borgerlig meningsmaskine, og at nogle af os mente, der måtte være et alternativ til det eksisterende uretfærdige verdenssystem.

	Bo Bjørnvig og Bent Blüdnikow kan jo lave optællinger og mene, vi skulle have kritiseret Sovjetunionen endnu mere, og de har sikkert ret. Men vi var dog – i modsætning til resten af pressen – i et venstreorienteret opgør med den diktatoriske og forstenede østkommunisme. Jeg anmeldte selv en sværm af interessante bøger om alternativ eurokommunisme i Italien, Spanien og Frankrig. Der blev tænkt tanker, og vi berettede om det. Det gjorde andre ikke.

	Vestvendt meningsautomat

	Der er givetvis meget at kritisere os for, og man har kunnet gøre det både før og efter Bent Jensen-sagen. Det har faktisk intet med den at gøre. Men de, der kaster med sten, bør måske prøve at se lidt på deres eget glashus.

	Det var i de år, hvor de fleste udenrigspolitiske holdninger i dansk dagspresse blev trukket i en vestvendt meningsautomat. Dengang var det endnu sådan, at arven efter holocausts rædsler medførte, at Israel, uanset holdninger og handlinger, stod hævet over al kritik.

	Det var også de år, hvor Indien ustandselig blev fremhævet som verdens største demokrati, på trods af at hundreder af millioner af mennesker blev fastholdt i elendighed i et apartheidlignende kastesystem, der ikke gav de fattige rettigheder. Og det var år, hvor Vesten støttede diktatorer verden over for at hindre, at demokratiske alternativer vandt frem. Berlingske støttede – også i disse år – en højrevendt manipulation med sandheden. Det er blot lidt vanskeligere at navngive Berlingske-skribenterne, for de var mere diskrete i forhold til at lægge navn til deres artikler, end vi var i Store Kongensgade.

	Alligevel har historikere fuld adgang til begge versioner. Der er således ikke noget problem, hvis man seriøst vil finde ud af, hvem der mente hvad og på hvilken baggrund.

Knud Vilby var medarbejder på Information i perioden 1967-1979. I 1970’erne var han en af avisens redaktører
",10.0,28. november 2013,"	Der er ikke noget nyt i de to forfatteres idiosynkrasier mod Information dengang og mod venstreradikalismen i almindelighed, men medmindre de mener, at vi alle på Information i 1970’erne var på KGB’s lønnings- og agentliste, er det svært at se, hvad vores rigtige eller forkerte holdninger har med Bent Jensen-sagen at gøre."
6775,/debat/2013/08/ei-blaat-lyst,Ei blåt til lyst,Georg Metz," 
	Pressen gives adgang, hvis besøget har et konkret redaktionelt sigte, og der er lavet en aftale.«

	Denne noget ekstra-planetariske meddelelse kan læses på det nye akvarium Den Blå Planets hjemmeside, der forkynder at journalister ved fremvisning af pressekort ikke har gratis adgang. Hvis man som journalist i den bedste af alle verdener viser pressekort som adgangsbillet, er det med henblik på at arbejde. Gratis er en lidt bramfri formulering, fri er bedre og lever op til en stolt tradition: at pressen på folkets vegne har fri adgang trindt omkring, så ofte og længe pressen ønsker. Trods selvejerskab er der rigeligt med skattepenge i akvariet, kommunale og mere indirekte fra kongehuset. De penge kommer ikke ud af det blå.

	Ugæstfriheden skal dog ikke lægges akvariet til last. Midlerne er for tiden små, institutionerne presser citronen, hver dråbe tæller, omkostningerne ved nybyggeriet på Amager har været store. Har de været store nok? Det vender vi tilbage til.

	Først til den citerede besked, der er mere principiel end de 160 kroner, entréen koster.

	En journalist der får den indskydelse af aflægge et kontrolbesøg i akvariet for at se om der er noget at skrive hjem om, skal altså have et redaktionelt sigte med besøget.

	Hvordan akvariet vil forvalte den betingelse er usikkert, men den betyder bogstaveligt at journalisten over for rette vedkommende skal bedyre en hensigt, som er redaktionelt bestemt, og som følgelig bør munde ud i noget. Først da giver Planeten adgang, hvilket vel betyder at den så er gratis. Altså en betingelse, og kun efter aftale. Journalisten kan altså ikke parkere cyklen og i et anfald af arbejdsglæde skaffe sig uaftalt indpas. Sådan set står det hvidt på blåt at journalisten kun kommer aftalt ind – gratis eller ej – hvis besøget har et redaktionelt sigte. Fiskemuseet vil med andre ord have hånd i hanke med hvem der kommer og stikker hovedet ind i planeten, og med hvilket sigte.

	Vand kræver plads

	Men sigte har journalister ikke altid. Store ting er ofte afdækket pr. intuition, fordi journalister fik en indskydelse – uden aftale eller redaktionelt sigte. Eksempelvis – meget apropos – Watergate.

	Disse linjer er skrevet uden akvariets vidende af en skribent der ikke bad om tilladelse. Fuld pris er til gengæld erlagt to gange for at være sikker på substansen i Den Blå Planet.

	Efter begge gange, mest den sidste, begynder den betalende (illegale) besøgende at få en lumsk anelse om, hvorfor Planeten bevidst eller ubevidst lægger – om end overkommelige – hindringer i vejen.

	Syv millioner liter vand rummer Den Blå Planet, det er sikkert meget, skønt den almindeligt uoplyste jo ikke kan forestille sig syv millioner mælkekartoner i forhold til verdenshavet. Men at vand kræver plads, ved de mange der får deres badekar sløjfet, og plads er ikke i overskud i det mystiske hus på Amager. Andre kritikere end denne har problematiseret bygningens form. Joh, fra luften ved landing i Kastrup registrerer man i et glimt dens finurlighed, et strandet sødyr og så alligevel ikke, en hvirvel og så alligevel ikke. Det går jo stærkt. Fra jorden ser man intet af dét, blot noget metalpladeværk i sære former, der ikke for alvor er meget andet og mere end Arken-agtigt.

	Det er altid en dårlig idé at gøre en bygning til den hovedsag, den skal rumme. Uden sammenligning: a la Libeskinds jødiske museum i Berlin: fint monument, skidt museum. I Kastrup: spøjs idé, skidt akvarium. Der er ikke plads, ideen fylder. Indvendigt er der småtskåret, snævre udstillingsområder uden skulderbredde, lettere usselt – understreget af kritisabel finish i hele byggeriet; billige materialer, sjuskede profiler, skæve skruer, grimme betontrappeløb som i en nedsparet folkeskole. Sjusk selv ind i fiskenes smukke verden, hvor midt i det hele en bagdør, halvhjertet kamufleret, fører ind til de afrikanske søer – eller ud. I flere af enkeltakvarierne utvetydige sammenføjninger, smårevner, algevækst i utide og illusionsdræbende utilsigtede kulisseindblik. Undervandsmiljøerne er kunstnerisk svage, og selve museumstopografien noget rod som hensætter gæsten i forvirring og rastløs vandring; én fører til centralbassinet. Den efterhånden obligate undervandstunnel i store akvarier er set anderledes overbevisende anderswo. Kort sagt.

	Selvfed hvirvel

	Den Blå Planet bliver i egen begejstring symptomatisk for markedsmoralen, hvor ’fortællingen’ er vigtigere end kerneydelsen, hvor ’brandet’ tilsidesætter udgangspunkt og oprindelse.

	Fiskemuseet sælger ’events’. Det skriver de. Oplevelsen er ’hvirvlende’, vel fordi bygningen ligner en hvirvel. Altså når man lander i Kastrup. Men det passer ikke; den hvirvel associeres ikke, når gæsten står lag på lag i skævt anlagte udstillingsområder uden at se så meget som en guppy. Den selvfede hvirvel er ikke i overensstemmelse med den sandhed, forskningen, som bygningen jo også rummer, søger og forhåbentlig finder. Den hvirvlende oplevelse består i svimmel forundring over at man kan slå så meget på tromme for så lidt, oven i købet tillade sig manglende rengøring hist og her og et trist og bulet betongulv i Amazonas. I den obligate museumsbutik i dette fiskeparcelhus i hvirvelform fra oven bekræftes følelsen af discount: tøjhavdyr der må siges at komme fra bunden af alle tøjdyrs fødekæde; ingen god litteratur om de rigelige emner bag glasruderne; akvariet huser 20.000 dyr, noget må være skrevet om bare nogle af dem.

	Det bedste man kan sige om stedet er Meyers køkken og cafeteriaterrassen. Her kan man købe en kop vand i pap til 25 kroner og sidde og glo på flyene, hvorfra man kan få sit glimt af et hvirvlende slag i luften.
",7.0,31. august 2013,"	Denne noget ekstra-planetariske meddelelse kan læses på det nye akvarium Den Blå Planets hjemmeside, der forkynder at journalister ved fremvisning af pressekort ikke har gratis adgang. Hvis man som journalist i den bedste af alle verdener viser pressekort som adgangsbillet, er det med henblik på at arbejde. Gratis er en lidt bramfri formulering, fri er bedre og lever op til en stolt tradition: at pressen på folkets vegne har fri adgang trindt omkring, så ofte og længe pressen ønsker. Trods selvejerskab er der rigeligt med skattepenge i akvariet, kommunale og mere indirekte fra kongehuset. De penge kommer ikke ud af det blå."
12328,/debat/leder/2011/04/demokratisk-arabesk,Demokratisk arabesk,Lasse Ellegaard," DEN FØRSTE EUFORI efter 'Tahrir-revolutionen' er nu en glad erindring  i egypternes bevidsthed. I deres optik genindsatte den Egypten i den ledende kulturelle og politiske rolle, der var  gået tabt under 30 års brutalt despoti. Årsagerne til omvæltningerne i Egypten er mangeartede. Som den fremtrædende forfatter til bl.a. Yacoubians hus Alaa al-Aswany gjorde gældende i et polemisk avisindlæg i sidste uge, tilhører revolutionen folket, men den administreres af militæret.
Læsning af al-Aswanys kommentarer det seneste år er billeder på oprørets baggrund i en svag stat, hvor politibrutalitet, korruption og et falleret sundheds- og uddannelsessystem  leverede daglige eksempler på folks lidelser. Det gennemgående tema i disse mini-essays, der blev trykt i egyptisk presse og på nettet, er en  isnende kritik af et præsidentielt system, der foretrak inkompetente spytslikkere frem for fagligt duelige folk på samfundsvigtige poster i regering og administration. Han begræder hjerneflugten fra 80'ernes begyndelse til i dag, under hvilken tusinder af højtuddannede egyptere pakkede deres kufferter og flyttede til Golfen eller til Vesten og derved drænede landet for kompetence. Nogle frivilligt, andre drevet ud af sikkerhedstjenesterne, misundelige rivaler og en altid villig presse, der hetzede mod dem på kommando ovenfra. Et eksempel er Mohamed ElBaredei, der fik Nobels Fredspris for sin indsats som chef for FN's atomagentur, og som i samme sekund det dæmrede for Mubarak-kliken, at han kunne blive en seriøs konkurrent ved et kommende præsidentvalg, blev bagtalt som amerikansk og israelsk agent, hvor han i Washington og Jerusalem blev set som iransk agent, fordi han nægtede at affatte sine rapporter om det iranske atomprogram, så de passede til USA's, EU's og Israels teorier om luskede kernevåben-hensigter.
SOM DET ER FREMGÅET af de seneste dages reportager fra og analyser af den egyptiske revolutions fremtid, er hvedebrødsdagene mellem militæret og de unge på Tahrir-pladsen overstået. Nu forestår et sejt slagsmål om indflydelse på den demokratiske proces, der tegner sig som de slyngede arabesker i Andalusiens Alhambra-palads, i hundreder af år et arabisk kulturcentrum, og som H.C. Andersen i 1863 beskrev som »sindets kniplinger« i rejsebogen I Spanien.
Som det ser ud nu, synes der at være indgået et fornuftsægteskab mellem det regerende militærråd og Det Muslimske Broderskab, der truer med at marginalisere dem, der ifølge al-Aswany har ejendomsret til revolutionen, nemlig de unge demokrater, der  sammen med muslimske brødre fra organisationens ungdomsafdeling  tog slæbet på Tahrir-pladsen.
GENERALERNE HAR erklæret, at det fremtidige Egypten vil blive »gennemsigtigt og fuldt demokratisk«, men det er tale, der ikke viser sig i handling, hvis man kigger på udviklingen frem til i dag. Nogle kommentarer taler om, at 'mubarakismen' også vil være den fremtidige styreform blot med den forskel, at de religiøse grupper nu anerkendes som lovlige deltagere i det politiske liv. Det Muslimske Broderskab har dannet et parti efter tyrkisk model, hvis ledere anslår, at det vil få tre fjerdedele af stemmerne ved det kommende parlamentsvalg til september. Så galt går det næppe, men at islamisterne vil blive styrket politisk i det nye Egypten anses for at være ikke kun sandsynligt, men givet. Taberne vil være de oppositionsgrupper, der indledte opgøret med Mubarak-kliken, men som ikke i løbet af den korte sommer kan nå at etablere sig organisatorisk og økonomisk, så de bliver alvorlige konkurrenter til de bedre organiserede og mere pengestærke islamister og buketten af allerede etablerede gamle partier, der accepterede rollen som 'opposition' i Mubaraks Mickey Mouse-parlament.
DER TEGNER SIG en politisk arabesk, hvis slyngninger bæres af tre elementer: Hæren, brødrene og amerikanerne. Forlydender vil vide, at Washington har besluttet sig til at satse på de moderate sunni-partier som fremtidig bærebølge i Mellemøsten.
Det Hvide Hus har erkendt, at energiforsyningen ikke længere sikres af de frønnede og forhadte diktaturer, og tegn på denne tendens er både Bush-regeringens og nu Obamas tackling af de tyrkiske islamister i Erdogan-regeringen. Tyrkiet har brudt med Israel, USA's hovedallierede i Mellemøsten, det tyrkiske parlament sagde i 2003 nej til amerikanske troppers passage gennem Tyrkiet til Irak, hvilket kostede Pentagon en bondegård, og tyrkerne er heller ikke blevet straffet for deres klart pro-iranske holdning i atom- striden mellem Teheran og Vesten.
Meget tyder på, at USA har taget en strategisk beslutning allerede for et stykke tid siden, som går ud på at skifte de siddende diktatorer ud med sunni-demokratier, der er til at tale med.
De potentielle tabere i denne proces er de ægte demokratiske arabere og  Israel. Hvilket kun israelerne indtil  videre har opdaget. Og om et øjeblik vil også de arabiske demokrater opdage det.
",0.0,20. april 2011,"DER TEGNER SIG en politisk arabesk, hvis slyngninger bæres af tre elementer: Hæren, brødrene og amerikanerne. Forlydender vil vide, at Washington har besluttet sig til at satse på de moderate sunni-partier som fremtidig bærebølge i Mellemøsten."
922,/debat/2016/01/tiden-loebet-flygtningekonvention,Tiden er løbet fra flygtningekonvention,Mary Dejevsky," Den tyske sommers varme generøsitet er i dag afløst af en nordisk vinters iskolde og hårde virkelighed. Europas indre grænser lukker, de ydre befæstes, og tiltag til at finansiere den ekstra forsørgerbyrde diskuteres.
Den tyske finansminister foreslår en EU-afgift på benzin. Danmarks folketing førstebehandler et lovforslag om at konfiskere asylansøgernes værdigenstande. En lignende lov gælder allerede i Schweiz.
Penge til at dække de ekstra udgifter, som flygtningestrømmen har skabt, vil blive fundet. Ikke kun fordi Europa er et rigt kontinent med værdier, der må matches af forpligtelser. Men fordi folkeretten og EU påbyder det.
Folkerettens definition på en flygtning og dens kriterier for asyl er imidlertid over fem årtier gammel. Og selv om nogle vil hævde, at begge afspejler universelle værdier og bør stå ved magt til evig tid, må vi nu til at overveje opdateringer.
Dystre scener
I det seneste halve år har vi set den største folkevandring i Europa siden 1945. Vi har set desperate mennesker bag pigtråd. Vi har set grænsepoliti med kamphunde.
Vi har set lig af druknede flygtninge skylle i land og endeløse menneskekolonner på march gennem Europa; familier, der må overnatte i fri luft; teenagere, der har skubbet familiemedlemmer tværs over et kontinent i kørestole. Dystre scener, der minder os om de mørkeste kapitler i vores historie.
Det var situationen for millioner af fordrevne ved krigens slutning og behovet for et system for genbosættelse, der førte til de forhandlinger, som udmundede i Genève-konventionen om flygtninge af 1951. Det var frygten for at se disse scener gentaget, der overbeviste Angela Merkel om, at et nyt Tyskland måtte vise et menneskeligt ansigt.
Men trods lighederne med Anden Verdenskrig, er der så væsentlige forskelle, at de lægger op til en revision af de nuværende bestemmelser.
En flygtning defineres i Genève-konventionen som en person, »der befinder sig uden for sit hjemland eller opholdssted og har velbegrundet frygt for forfølgelse på grund af sin race, religion, nationalitet, tilhørsforhold til særlige sociale grupper eller politiske anskuelser«.
Hertil er føjet EU-bestemmelser som Dublin-forordningen fra 2013, der pålægger en person, der kommer til EU, at anmode om asyl i første ankomstland. At dette har givet lande som Italien og Grækenland med lange søgrænser, der er svære at overvåge, en uforholdsmæssig byrde, stod klart længe før i sommer.
Er alle kvalificeret?
Men hvis definitionen på en flygtning stadig går an, har den internationale kontekst imidlertid ændret sig så meget, at systemet nu er i fare. Genèves og EU’s idealer er ikke kompatible med dagens virkelighed.
Før var det sådan, at kun få fik asyl i Vesteuropa – typisk forfulgte oppositionspolitikere, afsatte ledere, dissidentintellektuelle. Konceptet virkede mere som et privilegium, der blev tilstået et individ, end en international ret, der kunne udvides til hele grupper.
I dag er det nemmere at rejse. Informationer om lovregler og levestandard (sociale ydelser) er udbredte. Og om man kan lide det eller ej, er menneskehandel blevet en indbringende branche, hjulpet frem af mobiltelefoner og mobile penge.
Det kan stadig være vanskeligt at slippe ud af en krigszone som Syrien, men har man først klaret den til Libanon, Tyrkiet eller Jordan, er næste fase lettere – i al fald for den, der har penge.
Hvad mere er: Som kriterierne for asyl fortolkes af menneskerettighedsadvokater i dag, muliggør de i teorien, at hele etniske, religiøse eller andre grupper kan kvalificere sig. Men er alle syrere kvalificeret til asyl, fordi dele af deres land i borgerkrig?
Og hvad med den unge nigerianer, som har forladt sin landsby for at søge arbejde i Europa, men har oplevet ubeskrivelige afsavn og lidelser på sin vej? Kan disse erfaringer undervejs ændre hans status ved ankomsten fra migrant til flygtning? Nogle advokater vil mene, at han har en stærk sag.
Opstramning er ikke nok
Aktivister beskylder EU for at tilmudre definitionerne, når vi gør det så svært for nye asylansøgere at komme ind. Medmindre ’Fort Europa’ tilbyder flere lovlige kanaler, har folk ikke andet alternativ end at prøve lykken ulovligt, siger de.
Argumentet kan diskuteres, men det, som står fast, er, at omfanget af folkeflugten fra krigshærgede og elendigt regerede lande, EU’s attraktionsværdi og Genève-definition på at være en ’flygtning’ skaber en efterspørgsel, der rækker langt ud over kapaciteten i selv det generøse Tyskland.
En opstramning af definitionerne – f.eks. en strengere fortolkning af begrebet forfølgelse – og en mere effektiv håndhævelse af kravet om at søge asyl i det første sikre ankomstland, eller et krav om større samarbejdsvilje (uden fingeraftryk – ingen indrejse; begå en forbrydelse – og det fører til summarisk udvisning) – vil langtfra kunne ændre på det.
Hvad vi behøver, er en ny Genève-flygtningekonvention. Det kunne begrænse gruppekvalifikation til flygtningestatus eller rettighederne for dem, der søger tilflugt uden for deres nærområde, eller sætte en grænse for, hvor længe de kan blive.
Den kunne forsøge at garantere sikre områder for civile i krigszoner. Historisk var den FN-godkendte klausul om responsibility to protect tænkt som et sådant tiltag. Det lykkedes aldrig for verdenssamfundet at efterleve den i praksis. Så meget desto større grund til at gentænke konstruktionen forfra.
© The Guardian og Information. 
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",7.0,21. januar 2016,"Hvad vi behøver, er en ny Genève-flygtningekonvention. Det kunne begrænse gruppekvalifikation til flygtningestatus eller rettighederne for dem, der søger tilflugt uden for deres nærområde, eller sætte en grænse for, hvor længe de kan blive."
9278,/debat/2012/08/loeber-sf-vaerdier-deltagelse-regeringen,Løber SF fra sine værdier med sin deltagelse i regeringen?,Anders Finn Jørgensen," Jeg er mangeårigt bestyrelsesmedlem af SF på Østerbro i København. Det er den ene af de kredse, hvor Özlem Cekic er spidskandidat. Ved folketingsvalget i efteråret deltog jeg i hendes valgkamp, delte løbesedler ud, hængte plakater op med mere. Selv om jeg ser mange kvaliteter hos hende, kan jeg slet ikke følge hende i den linje, hun har lagt omkring skatteaftalen.
Det er blevet gjort til et spørgsmål om værdier, men hvad er SF’s værdier? I den standende debat kan enhver påstå, at lige præcis de står for de sande SF-værdier, at de kender SF’s politiske dna.
Derfor kan det være på sin plads at starte med at beskrive, hvad jeg ser som SF’s politiske værdier: Den skarpe sociale profi l og den parlamentariske forankring.
Den skarpe sociale profi l har vi arvet fra DKP’s brud med Socialdemokratiet i 1919, og med SF’s brud med DKP i 1956 kommer bekendelsen til det parlamentariske arbejde som vejen til samfundsforandringer.
Parlamentarisk arbejde består i at erkende, at politiske resultater opnås gennem kompromiser med andre partier. Samarbejdet med andre partier går ud på, at man er fælles om både de populære opgaver med at give til folk – for eksempel gennem overførsler – men også er fælles om de upopulære opgaver som at tage fra folk – for eksempel gennem skatter. Det er væsentligt for partiernes troværdighed, at indgåede aftaler også bliver fulgt af medlemmerne.
Dårlige SF’ere
Grundloven siger, at ethvert folketingsmedlem skal stemme efter sin overbevisning, hvad jeg også mener, er et vigtigt princip.
Men hovedpointen er her, at alle i SF har den overbevisning, at den aftale, som blev tilbudt Enhedslisten, var bedre end den, som blev indgået med V og K. Så at stemme imod er således ikke at vise et socialt særstandpunkt eller en mulighed for i stedet at stemme for en aftale med Enhedslisten, da der ikke kom nogen aftale.
Lisbeth Bech Poulsen og Özlem Cekics udmeldinger viser, at de kun vil være med til de populære beslutninger, men vender deres partifæller ryggen, når der skal tages upopulære beslutninger. Det er et forsøg på at udstille de andre som dårlige SF’ere. Lisbeth Bech Poulsen har siden sagt, at hun alligevel stemmer for, men Özlem Cekic fastholder, at hun vil stemme imod aftalen.
Ved ikke at stemme med gruppen krænker hun dermed den ene af SF’s to kerneværdier, nemlig det parlamentariske arbejde som vejen til samfundsforandringer. Hun giver kerneværdien om den sociale kamp forrang over for det parlamentariske arbejde, men hvordan hun vil opnå resultater på det sociale område uden om et fl ertal Folketinget, mangler vi et brugbart svar på.
Carina-sagen
Centralt i debatten om aftalen med V og K står overførselsindkomsterne. Penge til overførsler og til andre off entlige udgifter er ikke noget, politikerne hiver op af tryllekrukken og derefter fordeler efter forgodtbefindende. Penge, det vil sige værdier, skabes gennem arbejde i produktionen. Om den er materiel, serviceydelser, off entlig eller privat er i den sammenhæng lige meget. Fordelingen mellem arbejdere og virksomhedsejere af værdierne skabt i produktionen sker ved forhandling på arbejdsmarkedet. Men som bekendt står mange mennesker udenfor produktionen: Børn, unge under uddannelse, pensionister samt dem, som af forskellige grunde er faldet uden for arbejdsmarkedet. Her sker fordelingen først og fremmest ved opkrævning af skatter bestemt af Folketinget.
Hvis vi skal overbevise dem på arbejdsmarkedet om, at vores omfordelingspolitik er fornuftigt, og at de skal stemme på os, skal de kunne se det rimelige i omfordelingen. Nemlig at modtagere af midlerne ikke har aktuel mulighed for at være selvforsørgende, at de bruger de modtagne penge fornuftigt, og at de modtagne midler forekommer rimelige i forhold til, hvad folk i arbejde tjener.
Carina-sagen fra sidste efterår fik desværre mange mennesker til at sætte alvorlige spørgsmålstegn ved det rimelige i omfordelingen, og den fejl bærer Özlem Cekic ansvaret for.
Der ligger et stort arbejde i at rette op på den fejl. Det bliver ikke lettere at skabe tillid til vores politik, hvis vi samtidigt skaber mistillid til vores evner som politikere, ved at vi render fra vores aftaler. Her er det igen Özlem Cekic som står med hovedansvaret. Jeg kan ikke se, at hun derigennem hjælper de grupper i samfundet, som hun kæmper for.
Anders Finn Jørgensen er bestyrelsesmedlem i SF-Østerbro
",8.0,27. august 2012,"Carina-sagen fra sidste efterår fik desværre mange mennesker til at sætte alvorlige spørgsmålstegn ved det rimelige i omfordelingen, og den fejl bærer Özlem Cekic ansvaret for."
4413,/debat/2014/08/laeserbreve-9,Læserbreve,," Debatterne er ikke folkelige
Adnan Al-Adhami, Frederiksberg og Freja Fokdal, Klampenborg
Der er tendens til at øge lixtallet i stedet for kvaliteten af indholdet, når debattører skriver debatindlæg og kommunikerer på sociale medier. Der bruges ofte et sprog, som ligger langt fra den gennemsnitlige dansker, og som kun forstås af akademikere. Og det nedbryder demokratiet.
Margrethe Vestager (R) skrev eksempelvis på sin Facebook- profil: »DK makroøkonomiske udfordringer udgør ikke længere betydelige makroøkonomiske risici og er ikke længere identificeret som ubalancer.«
Hvem forstod det, udover statskundskaberen og økonomen?
Et demokrati bygger på, at alle har mulighed for at deltage i debatten. Når en debattør vælger at skrive i et avanceret sprog, er han eller hun indirekte med til at nedbryde demokratiet, da det afholder nogle samfundslag fra at deltage i debatten.
Det er ikke, fordi vi vil hive debatten ned i børnehøjde, og vi beder heller ikke politikerne, eller andre debattører om at tale ned til deres læsere. Men hvis man kan inkludere flere i den offentlige debat ved at gøre det simpelt, hvorfor så ikke gøre det?
Giv Starbucks en chance
Katinka Friis, København
For mange venstreorienterede står USA som ondskaben selv. Jeg hører selv til dem, der ryster på hovedet og mumler: »Typisk amerikanere«, når jeg hører om fedmeepidemier og ulighed. Derfor har det taget mig lang tid at komme mig over skammen, der følger med min store kærlighed til den amerikanske kaffekæde Starbucks, der snart åbner på Rådhuspladsen. Men man skal se bort fra anti-amerikanske fordomme og fokusere på kaffen, for den er langt bedre end den fra Torvehallerne.
Informations journalist Ask Hansen beskrev i artiklen »Ny Nordisk begejstring for amerikansk junkfood« den 12. august mødet med en sur Starbucks barista og en dårlig kop kaffe. Det gjorde mig ked af det.
Jeg har gennem tiderne drukket mange kopper kaffe, og til min egen lokalpatriotiske ærgrelse har nogle af de værste været fra kaffebarer i eksempelvis Torvehallerne. Der er jeg blevet mødt af for hårdt brændte kaffebønner og kaffenørder, som stirrede surt på mig, da jeg ville se varedeklarationen på deres varme chokolade.
På Starbucks kan man få den bønne, man ønsker og en chokolade med varedeklaration. Jeg har været på Starbucks kaffebarer verden rundt, og jeg er aldrig blevet skuffet, hverken over smagen eller baristaens humør. Så jeg håber, at Information og andre vil give Starbucks en ekstra chance og se bort fra de mange fordomme, der følger med, fordi det kommer fra USA.
Erstat værnepligten
Kristian Hegaard, Fredensborg
I dag er det den internationale dag for humanitært arbejde. Og i lyset af de mange internationale konflikter har den humanitære indsats aldrig været vigtigere. Det skal Danmark priotitere, ikke mindst fordi vores internationale interesser varetages bedst uden for de danske grænser, kan man overveje, om det ikke er værnepligten, der skal lade livet.
Den seneste række af forsvarsforlig har efterladt værnepligten afpillet, men den koster alligevel staten 318 millioner kroner om året. Trods det kan værnepligten ikke reelt indpasses som et brugbart militært redskab. Efter min mening kan de penge bruges bedre. Unge mennesker betaler i dag selv op imod 40.000 kroner for at arbejde frivilligt i udlandet. Det er personligt udviklende, og mennesker i nød får en hjælpende hånd.
Hvis man også fra statens side begynder at fokusere mere på humanitært arbejde, bidrager Danmark i højere grad til fred og demokrati i lande og områder, hvor dette desværre ikke kan tages for givet. Skal vi derfor ikke skrue op for humanitært arbejde og slukke for værnepligten?
Lavere moms på økologi, tak
Lasse Haugaard, medlem af forretningsudvalget DSU i Nordfynskommune (S)
I kølvandet på sommerens debat om madrevolutioner, der baner vej for indførelse af sundhedsfremmende politiske tiltag, sidder man tilbage med en tom fornemmelse i kroppen. Var det hele bare et mediestun,t eller er der handling bag ordene?
Priserne på økologiske, sunde og lokale fødevarer skal sænkes. Der skal sørges for, at det ikke er størrelsen på ens pengepung, der gør, at man vælger den økologiske kylling fra. Det er ikke, sådan samfundet bør være. Jeg ønsker, ligesom Dan Jørgensen, ikke et samfund, hvor man ser brødrene Price, imens man spiser junkfood.
Som tilhænger af ideen anede jeg en mulighed i horisonten for reelle tiltag, der kunne skabe større lighed inden for sundhedsområdet og det burde indføres nu.
Differentieret moms på fødevarer gør, at man kan regulere priserne efter deres effekt på samfundet, ligesom man har gjort i andre europæiske lande. Det ville samtidig skabe incitament til at producere økologisk – og på den måde have positiv effekt på miljø og sundhed.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,19. august 2014,"Det er ikke, fordi vi vil hive debatten ned i børnehøjde, og vi beder heller ikke politikerne, eller andre debattører om at tale ned til deres læsere. Men hvis man kan inkludere flere i den offentlige debat ved at gøre det simpelt, hvorfor så ikke gøre det?"
12782,/debat/2011/02/rigtig-reality,Rigtig reality,Margit Kjeldgaard," DR bringer i disse uger et reality-show, som finder sted i den barske virkelighed i Indiens tekstilindustri. Vi følger fem unge danskere på hårdt arbejde i en lille måned.
De unge bliver selvfølgelig rystede over de enorme krav, der stilles til arbejderne, den arrogante ledelse og hvor få penge, de tjener.
Alligevel sagde flere af dem efter oplevelsen, at de ville blive ved med at købe tøj fra sådan nogle steder, de har været, »fordi de ikke har råd til andet end billigt tøj«. Her må protesteres:
Der er meget lille sammenhæng mellem prisen på tøjet i danske butikker og løn- og arbejdsforhold i Indien. Tøj er ikke en homogen vare, markedet er ikke kendetegnet ved fuldkommen konkurrence mellem mange sælgere, og prisen er ikke tæt på omkostningerne. Prisen bestemmes derimod mest af to faktorer:
Antallet, der bliver lavet af hvert design, dvs. om der er stordriftsfordele, og efterspørgslen, dvs. om sælgeren, via mode, mærker og reklamer, kan sælge sine varer til en pris langt over de reelle produktionsomkostninger.
H&M har cirka 10 procent af det danske tøjmarked. Koncernen solgte for 3,7 milliarder kroner i Danmark i sidste regnskabsår. Det svarer til, at hver dansker - fra ung til gammel - købte for 680 kroner sidste år.
Globalt tjente koncernen efter skat 18,7 milliarder kroner i sidste regnskabsår. Der er ca. 70.000 ansatte fordelt på 37 lande.
Hvis der var overskudsdeling mellem de ansatte, kunne hver ansat få ca. 900 kroner hver dag.
Ifølge DR-serien tjener arbejderne på den fabrik, som de danske unge forsøgte at arbejde på, ca. 17 kroner om dagen.
Gennem flere led
Der er også mange underleverandører, som ikke er ansat af H&M: selvstændige bomuldsbønder eller daglejere på markerne, arbejdere på spinderi, arbejdere på farverier, arbejdere på væverier, samt arbejdere på syfabrikker, som H&M har placeret ordrer hos.
Alligevel ville hver person i værdikæden kunne få ordentlige løn- og arbejdsforhold - fair trade vilkår - hvis H&M valgte at opføre sig anstændigt og tjene noget mindre på fattige folk i u-landene.
Fair trade tøj er stadig en lille niche i Danmark og er derfor relativt dyrt. Først med større efterspørgsel og omsætning kommer stordriftsfordelene. Men bemærk, at en hel del fair trade tøj ikke er dyrere end mærkevaretøj. Hvis de unge kvinder indså, at de faktisk er de største tøjforbrugere i Danmark, ville de måske organisere sig og stille krav til tøjsælgerne - om ordentlige løn- og arbejdsforhold og måske ovenikøbet overskudsdeling.
Hvis ikke de gør det, så bidrager DR-serien kun til den dårlige samvittighed, noget vi hurtigst muligt må fortrænge, og så ser vi nok ikke næste afsnit.
",1.0,2. februar 2011,Gennem flere led
3084,/debat/2015/02/vores-sundhedssystem-brug-placeboeffekten,Vores sundhedssystem har brug for placeboeffekten,Laura Hammershøy," Informations artikelserie om alternativ behandling lægger sig ukritisk i slipstrømmen af en velkendt naturvidenskabelig kritik af en såkaldt manglende effekt af alternative behandlinger. Den tegner det stereotype billedet af en blodsugende kvaksalverindustri, der sælger varm luft til stakler.
Artikelseriens hovedpointe synes at være, at effekten af disse behandlinger kun er noget, folk oplever, hvilket bruges som argument for at tilsidesætte en mere reflekteret analyse af oplevede virkninger og kvaliteter af forskellige behandlingsformer. I en artikel påpeger en forsker endda, at det er et tungt ansvar og et personligt etisk dilemma at vide, at den effekt, folk oplever, ikke kan bevises videnskabeligt.
Produktiv placebo
Måske er det tid til en mere produktiv tilgang til placebobegrebet. Den tanke har man for længst fået i den videnskabelige gruppe Program in Placebo Studies på Harvard Medical School. Her mener man, at det i stigende grad er nødvendigt at forske i konteksten omkring den medicinske behandlingssituation – særligt patient-behandler-forholdet – for bedre at forstå, hvordan og hvorfor medicinsk behandling virker. Man understreger f.eks. vigtigheden af at undersøge, hvordan forestillingsevne, tillid og håb influerer på enhver medicinsk behandling. Målet er med andre ord at studere mere åbent, hvad den mystificerede placebo effekt er.
Gruppen ledes af en professor i medicin og mener, at kombinationen af en medicinsk, samfundsfaglig og humanistisk tilgang til undersøgelsen af placebo gør den i stand til at producere videnskabeligt bevis for effekten af mere uhåndgribelige elementer af medicinsk behandling. En effekt, der eksisterer til trods for, at det traditionelt biomedicinske sundhedssystem anser de sociale aspekter af sundhedspleje og behandling for at være sekundære i forhold til kirurgiske indgreb og farmaceutisk behandling.
Den videnskabelige tilgang til placeboeffekt underkender dermed ikke de effekter, som patienter oplever i en behandling, selv om der ikke umiddelbart er biomedicinsk evidens for dem.
Tværtimod er udgangspunktet på Harvard, at patienternes oplevelse af en effekt skal anerkendes som en væsentlig om end ikke essentiel komponent i enhver medicinsk behandling. Placebo bliver dermed taget alvorligt som en faktor, der bør medtænkes produktivt i ethvert medicinsk behandlingssystem.
Denne produktive tilgang til placebobegrebet skal selvfølgelig ses i sammenhæng med, at det amerikanske sundhedssystem grundet sit kommercielle fundament er tvunget til at fokusere på patienttilfredshed og service på en hel anden måde end det danske. Ikke desto mindre er spørgsmålet, om ikke denne videnskabelige tilgang er relevant for en dansk debat om placebo og alternativ behandling og produktiv for den danske sundhedsøkonomi? For er det konstruktivt at afvise relevansen af en oplevet effekt, bare fordi den forekommer i behandlingssammenhænge, der ikke altid er medicinsk evidens for? Kunne det tænkes, at vi netop ved at stille skarpt på den oplevelse og de kvaliteter, som millioner af mennesker er villige til at betale penge for i det alternative, kunne nærme os nøglen til at forbedre og optimere vores eget statslige system og endelig opnå det patientfokuserede behandlingssystem, som har været målet i Danmark i årevis?
Patienten overses
Det danske sundhedssystem har længe – i hvert fald på diskursivt niveau – haft ’patienten i centrum’ ved tilrettelæggelse af behandlings- og plejeforløb. Men selv om antropologer og etnologer i højere grad bliver inddraget i studier, der skal forbedre oplevelsen for patienter og pårørende på hospitalerne, er der et stykke vej til et sundhedsvæsen, der skaber sammenhængende patientoplevelser i sundhedsfremme, forebyggelse og behandling.
Problemerne med den aktuelle implementering af idealet om patientfokus er f.eks., at LEAN-baserede patientforløb ofte har en kortsigtet økonomisk besparelse. En oplevet effekt anses ikke som sundhedsøkonomisk rentabel, fordi den netop kun er oplevet, og dens effekt ikke kan bevises nu og her.
Men måske skal vi ikke være så arrogante over for de oplevelser, folk får med alternative behandlinger, og som betyder, at de er villige til at betale uhyre summer for opmærksomhed, tæt behandler-patient-relation og en helhedsorienteret patienttilgang.
Udfordringen for det danske sundhedsvæsen kunne siges at være en komplet manglende interesse for patienters oplevelser, og at de mange ikkemedicinske faktorer i behandlingssituationen ikke tillægges en primær betydning. Præcis samme holdning som artikelserien i Information ukritisk formidler.
En undersøgende artikelserie i Information om alternativ behandling og placebo er i princippet relevant. Herunder ikke mindst belysning af den snyd, der uden tvivl også finder sted i den alternative verden.
Men det nytter ikke at latterliggøre placeboeffekt som falsk, sekundær eller ligegyldig. Snarere er den mest progressive analyse netop den, der stiller skarpt på patientoplevelser og de mange ikkemedicinske faktorer i behandlingssituationen. Allerede i dag anerkendes de for at have stor effekt på, hvor hurtigt og effektivt folk bliver raske, men alligevel medtænkes de lagt fra tilstrækkeligt i det eksisterende system.
Vi kan kun håbe på flere artikler, som forhåbentlig formår at analysere og debattere, hvilke dynamikker der er på spil i den offentlige diskurs om alternativ behandling. Det gælder trods alt folkesundheden.
Laura Hammershøy er sundhedssociolog
",1.0,25. februar 2015,"Gruppen ledes af en professor i medicin og mener, at kombinationen af en medicinsk, samfundsfaglig og humanistisk tilgang til undersøgelsen af placebo gør den i stand til at producere videnskabeligt bevis for effekten af mere uhåndgribelige elementer af medicinsk behandling. En effekt, der eksisterer til trods for, at det traditionelt biomedicinske sundhedssystem anser de sociale aspekter af sundhedspleje og behandling for at være sekundære i forhold til kirurgiske indgreb og farmaceutisk behandling."
7364,/debat/2013/06/giv-mindretallet-mulighed-kontrollere-magten,Giv mindretallet mulighed for at kontrollere magten,Jens Hjorth-Larsen," 
	»Et nyt flertal vil give mindretallet nye muligheder for at kontrollere regeringen. Det skal være muligt for mindst 2/5 af Folketingets medlemmer at iværksætte uvildige undersøgelser.«

	Sådan lovede landets nuværende statsminister på grundlovsdag i 2010, da hun endnu var i opposition. Forslaget var ledsaget af store løfter om at genoplive det samarbejdende folkestyre efter VKO. Fremover skulle magten »altid varetages med ydmyghed og aldrig med selvfølgelighed«.

	Men ligesom regeringen har skiftet holdning i sagen om offentlighedsloven, efter den selv har fået ministerposterne, har den gjort det i forhold til mindretalsbeskyttelsen. Demokrati er åbenbart sjovere, når det ikke er en selv, der bliver kontrolleret.

	Forslaget i syltekrukken

	Løftet i grundlovstalen var faktisk blot en gentagelse af et tidligere forslag.

	Allerede i 2005 fremsatte rød blok kravet om, at det fremover ikke skulle kræve et flertal at iværksætte en uvildig undersøgelse. Nu skulle 40 procent af Folketingets medlemmer være nok til, at en regering lod sig undersøge. Forslaget blev fejet af banen af VK-regeringen og Dansk Folkeparti.

	Ifølge Thorning-Schmidts tale i 2010 var behovet for en mindretalsbeskyttelse blot blevet endnu tydeligere siden 2005. VKO fungerede som en de facto-flertalsregering, der i vidt omfang undgik at undersøge sig selv.

	Især var det en torn i øjet på Thorning og co., at Dansk Folkeparti end ikke gik med til at undersøge alvorlige beskyldninger om ulovlige fangeudleveringer i Afghanistan og lovbrud i Beskæftigelsesministeriet.

	Siden har Helle Thorning og den nuværende regering skiftet holdning.

	I november 2011 afviste justitsminister Morten Bødskov (S) et lovforslag fra Enhedslisten og Dansk Folkeparti, der var identisk med forslaget fra 2005. Der var pludselig behov for en væsentligt bredere dialog angående Folketingets kontrol af regeringen, og forslaget blev sendt til hjørne i Udvalget for Forretningsorden. Dermed forstummede dialogen, før den blev sat i gang.

	Ind under gulvtæppet

	Ikke desto mindre er der meget, der taler for en realisering af forslaget fra 2005.

	I dag kræver alle de mest effektive redskaber til parlamentarisk kontrol et flertal i Folketinget. Oppositionen kan ganske vist kalde ministeren i samråd, stille §20-spørgsmål eller kræve forespørgselsdebatter. Men hvis et flertal i regeringen ønsker at dække over en politisk betændt sag, er det forholdsvis ligetil. Det var læren af Tamilsagen.

	Tamilsagen handlede som bekendt om familiesammenføringer af tamilske flygtninge og justitsminister Erik Ninn-Hansens (K) ulovlige ordrer om at sylte ansøgningerne om sammenføring. Sagen begyndte at rulle i 1988, hvor medier og opposition fik færten af de urene metoder, og i 1989 offentliggjorde Ombudsmanden en rapport om forløbet, der indeholdt heftig kritik af Justitsministeriet og Udlændingedirektoratet.

	Sagsbehandlingen havde på flere punkter ikke levet op til de juridiske krav. Men der var ikke flertal for en undersøgelseskommission, og oppositionen måtte nøjes med en forespørgselsdebat i Folketinget med statsministeren, hvor Schlüter forsikrede, at der intet var at finde under det senere så berømte gulvtæppe.

	Her kunne sagen være sluttet. Med kritik af ministerium og direktorat, men uden videre konsekvenser. Der var som sagt ikke flertal for en nærmere undersøgelse i Folketinget.

	Den største politiske skandale i nyere Danmarkshistorie var således formentlig aldrig kommet i offentlighedens søgelys – hvis ikke det var for Ninn-Hansen selv, som i kølvandet på en kritisk dokumentar fik sagt, at nedprioriteringen af tamilske familiesammenføringer var en regeringsbeslutning, og at alle partier i den tidligere firkløverregering (V, K, Kristeligt Folkeparti og CD) bar ansvaret. Den beskyldning ville den tidligere regeringspartner CD ikke havde siddende på sig, og Mimi Jakobsen støttede nu en undersøgelse. Kun på grund af Ninn-Hansens ønske om at trække de øvrige partier med i faldet opstod der pludselig et flertal for en undersøgelse. Undersøgelsen førte som bekendt til en rigsretssag mod Ninn-Hansen og Schlüter-regeringens afgang.

	Lær af Tyskland

	Spørgsmålet er, hvor mange sager der ender dér, hvor tamilsagen oprindeligt så ud til at ende: med kritiske spørgsmål fra oppositionen, samråd i udvalg og måske en næse eller i værste fald kritik fra Ombudsmanden? Hvordan kan vi sikre, at det ikke er tilfældigheder såsom den detroniserede Ninn-Hansens beskyldninger mod CD, der bliver udslagsgivende? Det kan vi kun, hvis vi giver mindretallet en mulighed for at undersøge flertallet. Præcis som de nuværende regeringspartier foreslog i 2005, og som det bl.a. er gjort i Tyskland. Ved at vedtage forslaget vil Danmark samtidig være i overensstemmelse med Europarådets henstillinger. Rådet har tidligere bemærket, at Danmark er i et demokratisk underskud i forhold til de standarder, som Europarådet anbefaler, og som praktiseres i en række andre lande.

	Men hvorfor ikke bare indføre mindretalsbeskyttelse? Lysten til at ændre reglerne synes at afhænge af, om man er i opposition eller ej, men der er også rejst andre mere saglige argumenter mod forslaget.

	For dyre og langsomme?

	Først og fremmest kan det virke mærkværdigt at efterlyse flere undersøgelseskommissioner i en tid, hvor både Statsløse-, Irak- og Skattekommissionen fylder godt i mediebilledet. Dog skal vi huske på, at der er tale om en helt særlig situation. De seneste år har der været et meget begrænset antal undersøgelser. Fra 2004 til 2011 blev der således ikke nedsat én eneste kommission. Det nuværende antal kommissioner er derfor et særsyn og et udslag af, at regeringen nu endelig kan få lov at undersøge den forrige.

	For det andet anklages kommissionerne for at være både for dyre og for langsomme. En helt berettiget kritik, der naturligvis skal tages i betragtning. Alle undersøgelseskommissioner behøver ikke være så omfattende, som de er i deres nuværende form. Farumkommissionens langsomlige og hundedyre arbejde er således ikke er et eksempel til efterfølgelse. En ændring af loven om undersøgelseskommissioner kan sagtens omfatte et hurtigere og billigere alternativ til de tunge undersøgelseskommissioner.

	Men man bør ikke afvise et mindretals mulighed for demokratisk kontrol, fordi den nuværende form for undersøgelser er for dyre og langsomme. Det er at smide barnet ud med badevandet.

	For det tredje har især blå blok argumenteret for, at der ikke er kommet nok ud af kommissionerne – der har ikke været nok politiske skandaler. Endnu er det for tidligt at vurdere konsekvenserne af de nuværende kommissioner, men politiske skandaler bør vel ikke være et mål i sig selv? Tværtimod bør det være et mål at undgå magtfuldkommenhed. Her vil en mindretalsbeskyttelse uden tvivl virke præventivt.

	Belejligt selv at bestemme

	Endelig lyder kritikken, at der vil gå inflation i undersøgelseskommissioner. Faren er naturligvis til stede, men her må vi have tiltro til vores folkevalgte. Der er i høj grad tale om et selvregulerende system, hvor Folketinget vil finde en naturlig balance, som det i øvrigt også er tilfældet i de mindretalsbeskyttelser, der optræder i Grundloven. Ifølge Grundloven kan 2/5 af medlemmerne i Folketinget kræve udsættelse af tredjebehandlingen af et lovforslag. Muligheden benyttes sjældent. Tilsvarende skal danskerne jo også kun yderst sjældent forholde sig til konkrete lovforslag, selvom 1/3 af Folketingsmedlemmer faktisk kan kræve et vedtaget lovforslag sendt til folkeafstemning. Samtidig vil et eventuelt misbrug af mindretalsbeskyttelsen jo blive afsløret, hvis undersøgelser afdækker manglende substans.

	Der er således ingen gode grunde til, at regeringen undlader at opfylde sit løfte om at indføre en mindretalsbeskyttelse, der bringer Danmark på linje med Europarådets anbefalinger og sikrer demokratisk indsigt og kontrol. Det eneste tilbageværende argument er vist, at det nu engang er mest belejligt selv at bestemme, hvornår man vil undersøges.

	 

Jens Hjorth-Larsen er kandidatstuderende ved Institut for Statskundskab, KU




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",16.0,5. juni 2013,	For dyre og langsomme?
11759,/debat/2011/08/tragiske-ironi-ved-breiviks-terror,Den tragiske ironi  ved Breiviks terror,Kenan Malik," For tre uger siden blev seksårsdagen for bomberne i metroen i London den 7. juli 2005 markeret. Nu får også Oslo sin hjerteskærende årlige mindedag. Selv for dem, der oplevede bomberne for seks år siden for ikke at nævne utallige andre bombeattentater, fra IRA til nynazister, som London har været udsat for i de seneste årtier var der noget dybt chokerende ved Anders Breiviks morderiske amokløb i Oslo og på Utøya, massakrens tankeløshed kombineret med en kold, morderisk brutalitet.
Måske var det uundgåeligt, at Breiviks angreb først ville blive fremstillet som et islamistisk komplot. For nogle bærer enhver form for terrorisme mærket 'muslim', og de nægter at se længere.
Det ironiske er imidlertid ikke bare, at Breiviks had til islam førte til rædsler, som mange antog for at være islamiske, men også, at intet ligner Breiviks tankegang så meget som islamisk jihad.
Jihadisterne ser sig selv som politiske soldater, der bringer terror til Vesten som reaktion på vestlig indblanding i muslimske lande. Breivik mener, at han fører krig mod den muslimske overtagelse af det kristne Europa. Begge parter bruger sproget om »civilisationernes sammenstød« for at retfærdiggøre deres ugerninger. I en vis forstand fører denne perverterede ideologi dem til handling.
Men i ingen af tilfældene er der tale om politiske handlinger i traditionel forstand. Det, der forener Breivik og jihadisterne, er snarere voldens vilkårlige, nihilistiske karakter, der på trods af al retorikken er frakoblet enhver politisk sag.
Den første lære
Da Taimour Abdulwahab al-Abdaly sidste år forsøgte at skabe en massakre i Stockholms gader ved at forsøge at sprænge sig selv i luften blandt folk på juleindkøb, skrev jeg i den svenske avis Expressen, at »den første lære er, at man er nødt til blankt at afvise den fiktion, som går ud på, at bomber var et om nok så perverteret svar på en følelse af politiske forurettelse«. Bomben var »lige så lidt et svar på (reel eller indbildt) muslimsk utilfredshed, som bomben i Oklahoma City i 1995 var et svar på forestillinger om den amerikanske regerings ondskab«. »Al-Abdaly,« skrev jeg, »synes ikke så meget at have været drevet af et politisk raseri som af et had til verden omkring sig og en dyb ligegyldighed i forhold til konsekvenserne af sine handlinger. Uanset hvor langt man forsøger at strække begrebet 'politisk', er det umuligt at forestille sig, hvordan drabet på snesevis af mennesker på juleindkøb skulle kunne være nogen form for politisk svar.«
Det har været sandt for alle islamistiske terrorangreb. Det var sandt for Oklahoma City, og det er sandt for massakren Utøya. Både jihadister og Breivik synes ikke så meget at være drevet af politisk ideologi, men snarere af en desperat og perverteret søgen efter identitet, som er formet af en følelse af kulturel paranoia, en vammel selvmedlidenhed og et klaustrofobisk offermentalitet. Islamisterne vil genoplive en »autentisk« udgave af islam, som aldrig har eksisteret, og påtvinge alle muslimer denne identitet. Breivik vil tilsvarende skabe et autentisk kristent Europa, som heller aldrig har eksisteret, helt renset for muslimsk forurening. Hans brug af tempelriddernes røde kors antyder, at han har lært om kristendommen ved at læse Dan Brown.
Mangfoldighed
Alt dette gør Breiviks angreb på multikulturalismen ironisk. I de seneste år har multikulturalismen fået to betydninger, som der alt for sjældent skelnes imellem. Det refererer til et samfund, som er blevet mangfoldigt på grund masseindvandring. Og det henviser til de nødvendige politiske indgreb for at kunne håndtere denne mangfoldighed. Problemet med disse politiske tiltag er, at man ved at tvinge folk ned i etniske og kulturelle kasser undergraver meget af det, som er værdifuldt ved mangfoldigheden og svækker ideen om almindeligt medborgerskab.
Jeg har længe forsvaret mangfoldigheden, men kritiseret multikulturalismen. Breivik er derimod modstander af mangfoldighed, netop fordi han ønsker at placere folk i kulturelle kasser. Det ironiske er, at trods alt sit had til multikulturalismen trækker Breiviks tro på »civilisationernes sammenstød« på forestillinger om kulturel forskellighed og identitet, som ikke er meget anderledes end dem, der animerer mange multikulturelle politikker. Også på dette område afslører han sin lighed med islamistiske jihadister. Måske er den vigtigste lighed mellem Breivik og jihadisterne foragten for ideen om et åbent, liberalt samfund, der bliver formet af debat, dialog og sammenstød mellem forskellige værdier og overbevisninger og er under løbende forandring. Derfor er det vigtigt ikke at lytte til det voksende kor af stemmer, der antyder, at læren fra Breiviks terrorhandling går ud på, at Norge er blevet et for åbent, liberalt og tolerant samfund med alt for slappe sikkerhedsforanstaltninger, som er helt uforberedt på rædsler som denne.
De rette proportioner
I løbet af de sidste ti år har reaktionen på den islamiske jihadisme i England, Amerika og andre steder været præget af en følelse af frygt og panik, som har gjort det langt lettere for myndighederne at øge overvågningen, udvide politiets beføjelser og underminere ytringsfriheden. Krigen mod terror har ført til vederstyggeligheder som Guantánamo Bay, 'ekstraordinære udleveringer' og tortur. Ved at trampe på de grundlæggende frihedsrettigheder har de vestlige ledere i realiteten gjort terroristernes arbejde for dem.
Det samme må ikke få lov til at ske som reaktion på Breivik. Ligesom højrefløjen har fyret godt op under frygten for en »muslimske overtagelse« af Vesten og skabelsen af »Eurabien«, slår mange på venstrefløjen nu alarm om et nyfascistisk netværk, som er opsat på at sprede terror.
Der er faktisk ingen beviser på, at Breivik er en del af sammensværgelse, der omfatter nyfascistiske grupperinger. Der er heller ikke selv megen dokumentation for, at angreb som Breiviks har nogen forbindelse til højreekstremistiske ideologis styrke.
Som Robert Ford, en ledende forsker i bevægelserne på den yderste højrefløj, har påpeget, er der »ingen forskning, der viser, at der oftere forekommer massakrer i lande med stærke højreekstremisterne bevægelser end i lande uden sådanne bevægelser«.
Vi er nødt til at udfordre nyfascistiske og antimuslimske fordomme, ligesom vi er nødt til at udfordre islamismen. Men i begge tilfælde er vi også nødt til at bevare proportionsfornemmelsen, hvad angår truslens karakter. Norges relativt åbne og frie samfund er blandt landets største kvaliteter. Hvis landet blev mere lukket, ufrit og paranoidt, ville det ikke af den grund blive mere sikkert. Men Breivik ville have vundet.
 
Kenan Malik er en indiskfødt britisk forfatter og underviser. Informations Forlag har udgivet Maliks bog 'Fra Fatwa til Jihad' om ytringsfrihed og tolerance i multikulturelle samfund.
© Kenan Malik & Information 2011
Oversat af Mads Frese




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",4.0,2. august 2011,En artikel pr. redaktion - sendt til jer hver søndag
227,/debat/2016/05/laeserbreve-3,Læserbreve,Informations Debatredaktion," Dansk handel med u-lande er imperialistisk
Per Bregengaard og Margit Kjeldgaard, medlemmer af Enhedslistens politiskøkonomiske udvalg 
Frihandel anses normalt for at være godt for alle parter – men det gælder ikke, når Danmark handler med tredjeverdenslande. Det er nemlig ikke frihandel, når Danmark giver eksportstøtte til Arla, så afrikanske mælkebønder bliver udsat for unfair konkurrence.
Det er heller ikke frihandel, når Danmark opkræver 12,5 procent told på import af tøj, men ingen told på råbomuld. Eksportstøtte og importtold på færdigvarer skaber beskæftigelse og indtjening i Danmark på bekostning af andre lande.
Det er alt sammen åben lyse forhindringer for fattige lande, der selv vil skabe beskæftigelse og forarbejde deres råvarer. Og det får os desværre til at tænke på kolonitiden. Enhedslistens Hovedbestyrelse har derfor netop vedtaget en række principper for handel, bæredygtighed og udvikling.
Vi ønsker grundlæggende at begrænse Danmarks enorme import af sojabønner – som bliver brugt til svinefoder – fra tidligere regnskovsområder i Sydamerika må lade livet. Og dansk eksport af slagtesvin bør ligeledes reduceres kraftigt – f.eks. ved hjælp af en kvote. Det er i det hele taget et godt bæredygtigt princip, at der skal være så kort vej fra produktionsstedet til forbrugerne som muligt.
Endelig mener vi også, at fattige lande skal have fri adgang til at eksportere deres varer til Danmark. Dog skal varerne pålægges en ’solidaritetstold’, hvis løn– og arbejdsforholdene i landet ikke lever op til reglerne. Indtægterne fra solidaritetstolden skal så føres tilbage til fagbevægelsen eller en ngo, der arbejder i produktionslandet og er anerkendt af Folketinget.
Når Danmark køber tøj, elektronik og så videre i udlandet, skal der tages hensyn til mennesker og miljø hele vejen igennem leverandørkæden, og det skal være sikkert, at der bliver betalt skat i produktionslandet. Danmark skal holde op med at presse på med eksport til fattige lande. Og den nuværende sammenblanding af eksport og udviklingsbistand må ophøre – den er et grimt udtryk for dansk egeninteresse og gammeldags imperialisme.
Danmark er et af de rigeste lande i verden, og vi har mulighed for at bidrage til andre landes udvikling og handle med dem på fair vilkår. Det er nogle interesser, som Danmark kunne være bekendt.
Studentikos avis og dens krydsord
Gert Ellested, Kastrup 
Man siger, at djævlen ligger i detaljen, og det gælder også for nærværende avis, som jeg i øvrigt sætter pris på. Weekendens svære krydsord, der også er en kær gæst på dørmåtten, indeholder jævnligt spørgeord såsom ’job’ og ’uddannelse’. Og løsningsordene er altid de samme: Job er som regel murer, tømrer, smed, maler og andet i den boldgade. Mens uddannelse derimod oftest er noget med for eksempel seismolog, kirurg, ingeniør og andre gode fag.
Undskyld, men jeg er ’uddannet’ maskinarbejder – det tager cirka et år mere end at tage en studentereksamen. Jeg har arbejdet i mange år som faglærer, og i dag bjærger jeg penge til huslejen i et ’job’ som cykelsmed. Er det bare mig, som leder efter noget at være at kritisk over, eller har jeg en lille smule ret i at mene, at Information stadig er lidt studentikos og skabselitær?
Bevar AT i gymnasiet
Mathias Lund Schjøtz, København 
Udspillet til en ny gymnasiereform har bragt sindene i kog på både gymnasierne og universiteterne. For samtidig med diskussionen om adgangskrav er der også opstået en diskussion om den pædagogiske og didaktiske sammensætning af gymnasiet.
Regeringen har med udspillet til reformen set sig rigtig sur på tværfaglighed og overvejer derfor nu at lukke gymnasiefaget AT (Almen studieforberedelse) – det er helt skandaløst. Politikerne ønsker mere akademisk dannelse – eller studiekompetence – i gymnasierne, og netop derfor er faget AT også grundlæggende en god idé. Faget handler nemlig om at lade forskellige fag arbejde sammen om at fi nde løsninger på fælles problemer.
Eleverne skal bruge flere fag for at løse en opgave – som de selv er med til at stille – og i den proces lærer eleverne de enkelte fags grænser, erkendelsesformer og metoder bedre at kende. Hvis ikke det er studieforberedende, så ved jeg ikke, hvad der er.
Regeringens udspil hedder ’Fra elev til studerende’. På universitetet, hvor der er rigtig mange valgmuligheder, ønsker man netop studerende, som er selvstændige og kan navigere mellem mange forskellige valgmuligheder. Derfor er et fag som AT uundværligt for udviklingen fra elev til studerende. 
",0.0,10. maj 2016,Udspillet til en ny gymnasiereform har bragt sindene i kog på både gymnasierne og universiteterne. For samtidig med diskussionen om adgangskrav er der også opstået en diskussion om den pædagogiske og didaktiske sammensætning af gymnasiet.
10496,/debat/2012/02/dagligstuen-medierne,Dagligstuen ind i medierne,Lars Weiss," Nye medier har en særlig fascination, og det gælder også Karen Jespersens og Ralf Pittelkows netprojekt, Den korte Avis. Lad så flere af skribenterne være gengangere fra Trykkefrihedsselskabet, CEPOS og andre højreenklaver med enkelte undtagelser som alibi:
De, der glædes ved lyden af kværnens gentagelser, kan her finde bekræftelse og inspiration til at drage i leding på deres kæphest mod tidens slaphed og samfundets forfald.
Generelt er netforsøget interessant i én bestemt sammenhæng: Den igangværende revision af mediestøtten med Dyremose-udvalgets inddragelse af netmedierne som støtteberettigede. Ikke sådan forstået, at de har ytret ønske om offentlig støtte; tværtimod har Jespersen sagt, at den slags stiler man ikke imod.
Det skal nok passe, også selv om vi kender venstrefolks glubende appetit på skatteydernes penge, blandt andet når det gælder hospitaler, banker, landbrug og såkaldt liberale aviser, hvis snabler årligt suger en lille milliard kroner op af borgernes lommer. Ofte samtidig med, at deres redaktører sidder ved skærmene og raser mod statens ødselhed.
Initiativet til revision af mediestøtten er en naturlig konsekvens af nye produktionsforhold og distributionsformer, som er billigere og lettere tilgængelige og dermed kan være med til at bryde det overvejende borgerlige pressemonopol.
Enhver med skrivekløe
	Dette initiativ er et blandt flere eksempler på, hvor svært det er med lov at afgrænse de netmedier, der er berettigede til offentlig bistand. Vil alle og enhver sammen med deres meningsfæller med skrivekløe kunne komme i betragtning, hvad enten det kaldes blog, avis, radio, tv eller noget femte?
Vil de mange journalistkollektiver kunne lægge artikler, lyd og billede på nettet og derved få betalt en del af lønnen? Vil interne foreningsblade med lidt påklistret alment stof kunne konverteres til åbne medier med statsstøtte? Eksemplerne er legio.
Initiativet til revision af mediestøtten er en naturlig konsekvens af nye produktionsforhold og distributionsformer, som er billigere og lettere tilgængelige og dermed kan være med til at bryde det overvejende borgerlige pressemonopol. Så langt så godt for demokratiet.
Især hvis lovforslaget, som formentlig fremsættes i næste måned, trækker klare grænser, så nye tekniske muligheder for mangfoldighed ikke fortsætter et skævt og kaotisk mediebillede.
",0.0,23. februar 2012,"Det skal nok passe, også selv om vi kender venstrefolks glubende appetit på skatteydernes penge, blandt andet når det gælder hospitaler, banker, landbrug og såkaldt liberale aviser, hvis snabler årligt suger en lille milliard kroner op af borgernes lommer. Ofte samtidig med, at deres redaktører sidder ved skærmene og raser mod statens ødselhed."
1254,/debat/leder/2015/11/hollandes-oerkesloese-odysse,Hollandes ørkesløse odyssé,Martin Burcharth," Det er ikke svært at få øje på kontrasten mellem terrroren år 2001 og år 2015.
Efter al-Qaedas terrorangreb mod USA den 11. september 2001 lød det ikke alene fra Paris, at »nous sommes tous Américains« (vi står alle sammen med amerikanerne), Frankrig og de andre europæiske medlemsstater af NATO bedyrede også, at de i henhold til den Nordatlantiske Traktat ville komme USA til undsætning, idet »et angreb på en medlemsstat betragtes som et angreb på alle«, som der står i traktatens artikel fem. Det var således, at vejen til NATO’s 14 år lange militære engagement i Afghanistan blev åbnet.
Skru tiden frem til 13. november 2015, hvor al-Qaedas efterfølger i Irak og Syrien myrder 130 mennesker med koldt blod i Paris. I USA siger folk og politikere nu: »nous sommes tous Français«. Præsident François Hollande erklærer krig mod Islamisk Stat, ligesom præsident George W. Bush gjorde det i 2001 – og det ovenikøbet med formuleringer, der til forveksling ligner Bushs. Hollande er tæt på at aktivere NATO-traktatens artikel 5, men vælger i stedet at gøre krigen mod IS til et fælles europæisk forsvarsanliggende med henvisning til EU-traktatens artikel 42.7. Han undgår m.a.o. at stille den krigsvægrende Obama i et svært dilemma. Når det kommer til stykket, er der grænser for USA’s solidaritet med Frankrig.
Det kan godt være, at man kan trække en tråd direkte fra USA’s invasion af Irak i 2003 – som Frankrig var stærkt imod – og opståelsen af den sunniarabiske al-Qaeda gruppe i 2004, der senere blev omformet og omdøbt til Islamisk Stat eller Daesh, og hele vejen frem til terrorangrebet i Paris i 2015. Men USA’s historiske ansvar interesserer ikke Obama. Han har lært lektien fra Irak. Han er blevet inkarnationen af en anti-Bush, der ikke vil trækkes ind i et nyt blodigt krigseventyr i Irak og Syrien ved at indsætte amerikanske landsstyrker. Trods indvendinger fra Hollande under et møde i Det Hvide Hus tirsdag holder USA’s præsident fast i sin strategi, der sigter mod at inddæmme Islamisk Stat gennem en luftkrig og benyttelsen af kurdiske og syrisk-arabiske ersatz-styrker samtidig med en fortsat forfølgelse af diplomatiske bestræbelser på at bilægge Syriens borgerkrig. ’Vi må give min strategi tid,’ siger Obama.
Præsident Hollandes problem er enkelt: Uden en forstærket militær indsats fra USA’s side skal han ikke gøre sig håb om meningsfulde fremskridt i krigen mod Islamisk Stat i Irak og Syrien. Amerikansk militærmagt er absolut uundværlig; hjælp fra europæiske allierede forslår ikke. Kanslerinde Angela Merkel lovede i går tyske overvågningssatelitter, tankfly til Mirage-jagerfly samt en fregat udstyret med antiluftskytsraketter til beskyttelse af hangarskibet Charles De Gaulle i det østlige Middelhav. Premierminister David Cameron vil have Westminster til at omgøre sit forbud fra 2013 mod luftbombardementer i Syrien, men selv hvis briterne sætter sine Tornado-bombefly ind mod IS, og Danmark vender tilbage til området med sine F-16-fly og udvider målet til at omfatte Syrien, er der grænser for, hvor effektivt et middel luftbombardementer er mod en gruppe som Islamisk Stat, der blander sig med civilbefolkningen og skjuler sig i tunneler.
I USA og Europa er Hollande løbet panden mod en mur. Hans møde med præsident Vladimir Putin i går i Moskva synes at være den sidste chance for at opnå et konkret resultat. Kan Hollande overtale den russiske leder til at rette mere opmærksomhed mod IS? Det skulle man tro efter terrorattentatet mod Metrojet. Rusland er den stærkeste militære magt i Syrien – stærkere end USA. Kan Hollande overtale Putin til at vise Bashar al-Assad døren? Næppe, men det kan ikke udelukkes, at de to ledere enes om en overgangsordning for exit Assad. I modsætning til USA har Frankrig traditionelt haft færre kvaler ved at indgå studehandler med Rusland – in casu, et løfte om en lettelse af EU-sanktionerne for overgrebet på Ukraine.
Fra et fransk synspunkt synes kombinationen af realpolitik og militærpolitik at være den eneste vej frem. Men dybest set er udfordringen en anden: En udslettelse af IS løser ikke per se borgerkrigen i Syrien, ej heller løser en afsættelse af Assad problemet Islamisk Stat. Lige nu er det umuligt at se, hvordan denne gordiske knude kan blive løst.
",1.0,27. november 2015,"Det kan godt være, at man kan trække en tråd direkte fra USA’s invasion af Irak i 2003 – som Frankrig var stærkt imod – og opståelsen af den sunniarabiske al-Qaeda gruppe i 2004, der senere blev omformet og omdøbt til Islamisk Stat eller Daesh, og hele vejen frem til terrorangrebet i Paris i 2015. Men USA’s historiske ansvar interesserer ikke Obama. Han har lært lektien fra Irak. Han er blevet inkarnationen af en anti-Bush, der ikke vil trækkes ind i et nyt blodigt krigseventyr i Irak og Syrien ved at indsætte amerikanske landsstyrker. Trods indvendinger fra Hollande under et møde i Det Hvide Hus tirsdag holder USA’s præsident fast i sin strategi, der sigter mod at inddæmme Islamisk Stat gennem en luftkrig og benyttelsen af kurdiske og syrisk-arabiske ersatz-styrker samtidig med en fortsat forfølgelse af diplomatiske bestræbelser på at bilægge Syriens borgerkrig. ’Vi må give min strategi tid,’ siger Obama."
8491,/debat/2012/12/regionerne-konflikt-familielaegerne,Regionerne i konflikt med familielægerne,Henrik Dibbern," Regionerne har afbrudt forhandlingerne om en ny overenskomst med de praktiserende læger og har i den seneste tid brugt en beretning fra Rigsrevisionen som undskyldning for et frontalangreb på de praktiserende lægers medindflydelse på styringen og udviklingen af almen praksis. Beretningen er en tynd kop te, men det generer ikke de konfliktsøgende regioner, som spiller hasard med hovedhjørnestenen i sundhedsvæsenet. Hvis regionerne gør alvor af truslen om at opsige overenskomsten inden jul, vil det i værste fald føre til, at alle borgere skal betale for at gå til deres egen læge fra den 1. april 2013, hvor overenskomsten udløber samt føre til stigende sundhedsudgifter. Det kan ingen være tjent med.
Medindflydelsen fungerer
Alle er enige om, at Danmark i dag har ét af de bedste primære lægesystemer i verden. Kvaliteten er høj, og borgerne er meget tilfredse med deres familielæge. Vi er tæt på, lette at komme i kontakt med ved akut sygdom og derfor med til at skabe tryghed. Vi er også med til at holde udgifterne i sundhedsvæsenet nede, da vi blot sender hver tiende patient videre til det dyrere sygehusvæsen. Det koster kun samfundet 1.400 kr. om året per borger at sikre hver dansker adgang til lægehjælp 24 timer i døgnet, året rundt. En væsentlig årsag til de fine resultater er, at lægerne har medindflydelse på driften, styringen og udviklingen af almen praksis. Det giver stort engagement hos lægerne, og er en væsentlig forklaring på, at lægerne gennem årtier har taget medansvar og ejerskab til løsninger af sundhedsvæsenets store udfordringer. Den indflydelse vil regionerne nu pludselig med et pennestrøg fratage lægerne.
Lægerne ikke hørt
Anledningen er, at Rigsrevisionen for et par måneder siden kom med en beretning om bl.a. almen praksis, som kritiserer regionernes styring af området. Rigsrevisionens hovedkonklusion er, at de praktiserende lægers medindflydelse på styringen og udviklingen af almen praksis forhindrer en hensigtsmæssig udvikling. Regionerne skal have mere magt, de praktiserende læger mindre. Beretningen kom meget belejligt for regionerne og gav dem et alibi for – i de nu kuldsejlede overenskomstforhandlinger – at kræve overtagelse af driften, styringen og udviklingen af almen praksis.
Beretningen er udarbejdet på baggrund af Rigsrevisionens meget tætte kontakter med regionerne, hvilket Rigsrevisionen heller ikke lægger skjul på, idet der adskillige steder refereres til oplysninger og udtalelser fra regionerne. På trods af Praktiserende Lægers Organisations (PLO) mangeårige medansvar for at udvikle en velfungerende almen praksissektor blev vi ikke inddraget i processen.
Der er ingen tvivl om, at Rigsrevisionen ville have fået et mere nuanceret billede af sektoren, hvis de praktiserende læger var blevet medinddraget. Eksempelvis har regionerne fordrejet fakta over for Rigsrevisionen om, hvordan samarbejdet mellem regionerne og lægerne konkret fungerer, idet de f.eks. har påstået, at lægerne ikke vil medvirke til en hensigtsmæssig praksisplanlægning.
Der er naturligvis også fornuftige forslag i Rigsrevisionens rapport, og dem har vi fra starten erklæret os indstillet på at drøfte. Noget af det, Rigsrevisionen anbefaler, er f.eks. at stramme op på kontrolprocedurerne og sagsbehandlingen i samarbejdsudvalgssystemet. Og vi medvirker gerne til, at regionerne får øget indblik i almen praksis’ virksomhed.
Svag dokumentation
Men vi mener, at dokumentationen i beretningen svigter på helt centrale områder: For det første når Rigsrevisionen mere end antyder, at de praktiserende læger står i vejen for en ensartet lægedækning i landet, hvorfor regionerne skal have mere magt. Beretningen dokumenterer ikke påstanden, og regionerne har heller ikke været i stand til at fremlægge eksempler på, at PLO har blokeret for hensigtsmæssige løsninger på lægemanglen. Vi har oven i købet foreslået, at regionerne opretter et tværgående regionalt udvalg, der uden om lægerne kan bestemme, hvor mange og hvor i landet nye læger skal nedsætte sig.
For det andet når Rigsrevisionen kritiserer de praktiserende læger for ikke at ville give sundhedsmyndighederne andel i produktivitetsgevinsterne i almen praksis. Påstanden er forkert, og vi har med henvisning til den seneste overenskomst dokumenteret, hvordan almen praksis har været underlagt de samme produktivitetsbetingelser som alle andre i samfundet. Vi kan dokumentere, at produktivitetsgevinsterne de sidste mange år er kommet patienter og regioner til gode.
For det tredje når Rigsrevisionen påstår, at regionerne ikke kan føre effektiv kontrol med de praktiserende læger på grund af lægernes medindflydelse på styringen og udviklingen af almen praksis. Påstanden er alene baseret på holdningstilkendegivelser fra regionerne og kan ikke dokumenteres.
Endelig er det selvfølgelig også bekymrende, at der i øjeblikket foregår en intens diskussion mellem regionerne og Rigsrevisionen om sandhedsværdien af de økonomital, der indgår i Rigsrevisionens beretning.
De praktiserende læger ønsker at medvirke aktivt til at gøre en god sektor endnu bedre, men Rigsrevisionens beretning er et alt for unuanceret grundlag til at træffe vidtrækkende beslutninger om almen praksis’ fremtid på.
Henrik Dibbern er formand for Praktiserende Lægers Organisation (PLO)
",1.0,12. december 2012,"Men vi mener, at dokumentationen i beretningen svigter på helt centrale områder: For det første når Rigsrevisionen mere end antyder, at de praktiserende læger står i vejen for en ensartet lægedækning i landet, hvorfor regionerne skal have mere magt. Beretningen dokumenterer ikke påstanden, og regionerne har heller ikke været i stand til at fremlægge eksempler på, at PLO har blokeret for hensigtsmæssige løsninger på lægemanglen. Vi har oven i købet foreslået, at regionerne opretter et tværgående regionalt udvalg, der uden om lægerne kan bestemme, hvor mange og hvor i landet nye læger skal nedsætte sig."
7122,/debat/leder/2013/07/krisepolitik-paa-automatpilot,Krisepolitik på automatpilot,Mads Frese," 
	Få timer inden eurozonens finansministre i går mødtes i Bruxelles, udsendte trojkaen – EU, Den Europæiske Centralbank (ECB) og Den Internationale Valutafond (IMF) – et memorandum om sin seneste inspektion i Grækenland. Finansministrene skulle ved mødet (som endnu ikke var færdigt ved redaktionens afslutning) afgøre, om grækerne lever op til betingelserne i låneaftalen fra 2012 (Grækenland har været under international administration siden den første aftale fra 2010).

	Der skal gennemføres »korrigerende indgreb«, konkluderer trojkaen. Konkret handler det om at »få kontrol over overforbruget i det offentlige sundhedssystem«, styrke skatteinddrivelsen og »bringe reformen af den offentlige sektor tilbage på sporet«. Det kræver, at den græske regering »lever op til de aftalte mål for påtvungne opsigelser«.

	Memorandummet indeholder også formuleringer om at »styrke det sociale sikkerhedsnet, deriblandt gennem målrettede beskæftigelses- og uddannelsesprogrammer med støtte fra EU, og et program, som skal give borgere uden privat forsikring adgang til basale sundhedsydelser«. Ellers bliver grækerne ikke lovet meget. Der er »udsigter til en gradvis tilbagevenden til vækst i 2014«, spår trojkaen og tilføjer: »Forudsigelserne er dog usikre.«

	Et andet punkt på finansministrenes dagsorden var Portugal. Siden låneaftalen i 2011 er landet blevet betragtet som et positivt forbillede, hvad angår implementeringen af trojkaens reformprogram. Men nu begynder det at knibe.

	I sidste uge var den centrumhøjrekoalition, som de sidste to år har dannet regering, tæt på at bryde sammen. Ligesom i Grækenland og Italien opstår der spændinger mellem regeringspartierne, når æren for politiske resultater og skylden for sociale onder skal fordeles.

	Reformprogrammerne, som trojkaen har dikteret i Grækenland og Portugal, og som Italien og Spanien gennemfører frivilligt for at undgå trojkaens direkte indblanding, betyder, at det politiske liv er sat på automatpilot.

	De politiske partier, som har regeret i Sydeuropa og dermed bidraget til krisens årsager, bliver dermed fritaget for forpligtelsen til såvel selvransagelse som fornyelse. Ifølge den spanske avis El País har Portugals regering allerede indledt forhandlinger med trojkaen om et nyt lån og/eller forlængelse af reformernes tidsfrist, men EU-kommissionen benægter.

	»Hvis Portugal ikke genvinder investorernes tillid, må landet bede om en ny redning, hvilket næsten ville være at starte forfra,« skriver avisen Público.

	Det er patientens skyld, hvis krisemedicinen ikke virker, hævder den amerikanske bank J.P. Morgan i en rapport om eurokrisen. Det skyldes bl.a. »svage regeringer«, »beskyttelse af arbejdstagernes rettigheder« samt »retten til at demonstrere, hvis der bliver foretaget upopulære forandringer af det politiske status quo«.

	En krise, der blev forårsaget af politisk afmagt over for manglen på regler på de internationale finansmarkeder, bliver genfortalt, som om problemet var beskyttelsen af borgernes rettigheder i de sydeuropæiske landes forfatninger.

	Problemet er snarere, at de politiske eliter i Sydeuropa har svigtet, og at spareprogrammerne fungerer som deres redningskrans, fordi resten af Europas økonomiske og politiske elite betragter bankøkonomernes forklaring som sund fornuft. Sydeuropas politikere kunne ikke håbe på bedre støtte til at ændre forfatningerne, som skulle beskytte borgerne mod magtkoncentrationer, ulighed og privatisering af fælles goder.

	Internt i trojkaen er der dog en begyndende erkendelse af, at reformerne til dels har været modproduktive:

	»Budgetmålsætningerne blev stadig mere ambitiøse, da nedturen overgik forventningerne,« hedder det i et fortroligt dokument fra IMF, som blev lækket til amerikanske medier for en måned siden. Ifølge de oprindelige fremskrivninger skulle Grækenlands økonomi have oplevet en sammentrækning på 5,5 procent, men den græske økonomi er siden spareprogrammets begyndelse blevet hele 17 procent mindre. Arbejdsløsheden er på 25 procent og ikke på 15 procent som forudset. Samme tendens i Portugal. Derfor er det efterhånden sandsynligt, at der vil blive slækket på betingelserne i forhold til disse skyldnerlande, men først efter det tyske valg i september.
",0.0,9. juli 2013,"	De politiske partier, som har regeret i Sydeuropa og dermed bidraget til krisens årsager, bliver dermed fritaget for forpligtelsen til såvel selvransagelse som fornyelse. Ifølge den spanske avis El País har Portugals regering allerede indledt forhandlinger med trojkaen om et nyt lån og/eller forlængelse af reformernes tidsfrist, men EU-kommissionen benægter."
556,/debat/2016/03/oenskeoeen,Ønskeøen,Julie Top-Nørgaard," »Julie er født og opvokset på Amager, som hun kalder sin ønskeø,« havde pressedamen skrevet til journalisten, der skulle interviewe mig om min nye bog.
Folk, der kender mig, vil vide, at det er, hvad man må kalde en meget skarp vinkling.
Så jeg ringede til pressedamen. »Jeg har aldrig kaldt Amager for min ønskeø,« sagde jeg nervøst. »Jeg har det meget ambivalent med Amager. Jeg er ikke født eller opvokset her. Jeg var i nogle år weekendbarn i et kollektiv, der lå på Kongovej. Tror du, det er godt nok til Amager Bladet?«
Pressedamen mente ikke, at det ville blive noget problem, men jeg var stadig bekymret, så jeg skrev til Amager Bladet: »Det er ikke helt rigtigt, at jeg kalder Amager for min ønskeø. Jeg har det indviklet med Amager. Kan vi stadig lave interviewet?«
»Vi behøver ikke tale om Amager. Men jeg vil da gerne høre, hvad det er med dig og Amager,« skrev hun tilbage.
Så det har jeg tænkt over. Hvad er der med mig og Amager?
Jeg har meget i klemme med hensyn til Amager. Jeg har beklaget mig meget over Amager. Jeg har været frustreret på Amager, jeg har skældt ud på Amager, jeg har slået mig i tøjret over Amager. Her er ingen butikker i nærheden, har jeg hvæset, de putter granulat på pizzaerne i stedet for skinke. De går alle sammen i det samme tøj.
Vi flyttede til Amager, da vores datter var et år. Så Amager var også mødet med småbørnshverdagslivet, hente-bringe, daglige logistiksamtaler som limen i parforholdet.
Det ville være forkert at sige, at der ikke nogle gange opstod en lille snert af klaustrofobi. En lillebitte vrede og følelse af uretfærdighed over hele tiden at skulle sætte andres behov før sine egne. Så kan man godt blive lidt bitter. Og nogle gange lader man måske den slags gå ud over de forkerte. Sin mand. Eller Amager. Jeg har skudt Amager meget i skoene.
Men da jeg gik der og ventede på journalisten fra Amager Bladet, gik det op for mig, at noget har ændret sig. Og det er ikke på grund af Lagkagehuset og Cofoco. Der har vi alligevel aldrig råd til at købe noget.
Jeg kunne ikke genfinde min gamle nerve af desperation, af klaustrofobi. Jeg var begyndt at kede mig selv, når jeg koketterede med min længsel efter det andet.
Ambivalensen er måske bare døet ud, slidt tynd, død af alderdom. Det går jo heller ikke, at børnene vokser op og føler, at de bor det forkerte sted, fordi du bliver ved med at drømme om at bo i en herskabslejlighed på Vesterbro, sagde en veninde. Det kan blive en slags traume for dem. De kan ende med altid at føle sig forkerte. At føle, at de ikke hører til.
Hvis der er noget, vi er bange for i mit segment, ud over højredrejningen i dansk politik og klimakrisen, så er det at give vores børn traumer. Det er djævelsk, for vi ved, at vi gør det, selv om vi ikke ved hvordan. Men traumet over ikke at høre til, det vil jeg meget nødig give dem oven i alt det andet. Når de nu faktisk vokser op rundt regnet i krydset mellem Sundbyvestervej og Englandsvej. Og har en fest med det.
Og jeg kom til at tænke på, at jeg nærmest hver dag har optur over, at der er 500 meter til skolen. At biblioteket ligger lige ved siden af. At nogen har tænkt: Skole og bibliotek, de skal sgu ligge ved siden af hinanden. Folkeoplysning, du!
At svømmehallen ligger rundt om hjørnet fra skolen, så børnene selv kan cykle over og svømme, og at det koster en tier for børn at komme ind før kl. 15. At fritten ligger lige over for svømmehallen.
Der er noget byplanlægning og nogle kommunale tilbud, som gør det rimelig fedt at være f.eks. ni år og bo i Sundby. Og det er en fest at være vidne til.
Alt det her havde jeg nået at tænkte over, da journalisten fra Amager Bladet kom. At jeg måske ikke længere var så ambivalent, som jeg af gammel vane havde givet udtryk for. At der var en masse pænt at sige om Amager. Jeg havde endda skrevet nogle af dem ned på forhånd. Svømmehal, 10 kr., skole/bibliotek, folkeoplysning, fritten.
Men vi nåede aldrig til dem. Og hun skrev ikke noget om det med Ønskeøen i artiklen.
Julie Top-Nørgaard er journalist og forfatter. 
Klummen er udtryk for skribentens egen holdning




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,18. marts 2016,"Det ville være forkert at sige, at der ikke nogle gange opstod en lille snert af klaustrofobi. En lillebitte vrede og følelse af uretfærdighed over hele tiden at skulle sætte andres behov før sine egne. Så kan man godt blive lidt bitter. Og nogle gange lader man måske den slags gå ud over de forkerte. Sin mand. Eller Amager. Jeg har skudt Amager meget i skoene."
2640,/debat/2015/05/nej-altid-betale-gaeld-tilbage,"Piketty: Nej, man skal ikke altid betale sin gæld tilbage",Thomas Piketty," Skal man altid betale sin gæld? For nogle er svaret på det spørgsmål indlysende: Ja, gæld skal altid tilbagebetales. Der findes intet alternativ, uanset hvor hårde sparebudgetter, man må pålægge sig selv. Og især da ikke, når denne forpligtelse er mejslet i de europæiske traktaters granit.
Og dog viser et hurtigt blik på den offentlige gældsstiftelses historie – et fascinerende emne og et uretfærdigt overset forskningsfelt – at virkeligheden er mere kompliceret end som så.
Der er opløftende nyt at hente: Gransker vi fortiden, støder vi nemlig hurtigt på offentlige gældsklemmer af langt større dimensioner end dem, vi aktuelt kan iagttage.
Ikke desto mindre formåede fortidens skyldnere altså på en eller anden måde at redde sig ud af samme.
De kunne her ty til forskellige fremgangsmåder. Dels den langsomme metode, som sigter mod tålmodigt at akkumulere budgetoverskud til gradvis tilbagebetaling af renter og gældens hovedstol, dels en række andre metoder til hurtigt at fremskynde processen: inflation, særskatter, regulære gældsannulationer.
Hurtigt ud af gældsfælden
Et særligt interessant eksempel frembyder Tyskland og Frankrig, som i 1945 begge havde en gæld svarende til to års samlet produktion (200 procent BNP) – et langt højere gældsniveau, end Grækenland og Italien må trækkes med i dag. Allerede i begyndelsen af 19?50’erne var denne gæld faldet til under 30 procent af BNP. En så hurtig reduktion ville naturligvis aldrig have været mulig ved alene at ophobe budgetoverskud.
Begge lande greb da også til en hel vifte af hurtige metoder: Inflationen, der var stærk på begge sider af Rhinen mellem 1945 og 1950, spillede den centrale rolle.
De to lande greb også til forskellige former for ’gældssanering’ – en teknisk term, som finansfolk har hittet på som betegnelse for den regulære eftergivelse, den være sig hel eller delvis, af tilgodehavender (i dag også mere prosaisk kendt som et såkaldt haircut). I Tyskland var de berømte Londonaftaler af 1953 således til stor hjælp. Her blev hovedparten af den tyske udlandsgæld ganske enkelt annulleret.
Det var sådanne hurtige metoder til nedbringelse af gæld – herunder inflation – som gjorde det muligt for Frankrig og Tyskland at gå i gang med genopbygning og vækst i efterkrigstiden uden at være tynget af ??gæld. Dermed kunne begge lande i 1950’erne og 1960’erne investere massivt i offentlig infrastruktur, uddannelse og udvikling. Det er de samme to lande, som nu formaner det sydlige Europa om, at al offentlig gæld partout skal betales tilbage indtil sidste euro, uden inflation og uden at gøre særlige undtagelser.
Hukommelsestab
Lige for tiden præsterer Grækenland et mindre primært overskud: Grækerne betaler lidt mere i skat, end de selv modtager over de offentlige udgifter. Ifølge de europæiske aftaler fra 2012 forventes Grækenland at kunne frembringe enorme overskud på 4 procent af BNP i årtier fremover, hvormed det med tiden vil kunne tilbagebetale sin gæld. Der er her tale om en absurd strategi, som Frankrig og Tyskland lykkeligvis afstod fra at gribe til for deres eget vedkommende.
I dette ekstraordinære historiske hukommelsestab bærer Tyskland åbenlyst det tunge ansvar. Men de skæbnesvangre beslutninger kunne kun træffes, fordi Frankrig ikke gjorde indsigelse. De skiftende franske regeringer, til højre og til venstre, har været ude af stand til at tage bestik af situationen og foreslå en ægte demokratisk restrukturering af Europa.
Ved deres kortsigtede egoisme mishandler Tyskland og Frankrig det sydlige Europa, men de mishandler derigennem også sig selv.
Med en offentlig gæld, der nærmer sig 100 procent af BNP, en inflation på nul og en lav vækst vil det tage begge lande årtier at genvinde en evne til at handle og foretage nødvendige investeringer i fremtiden.
Det mest absurde er, at den europæiske gæld i 2015 altovervejende er en intern gæld – det var for øvrigt også tilfældet i 1945.
De gensidige tilgodehavende mellem landene har nået et uhørt stort omfang: De franske bankers opsparere har andele af den tyske gæld til gode, og de italienske og tyske finansinstitutioner sidder på en god andel af den franske gæld osv.
Men ser vi på euroområdet som helhed, skylder vi altså mest til hinanden. Og hvad mere er: De finansielle aktiver, vi holder uden for eurozonen, er højere end dem, der holdes i eurozonen af resten af verden uden for eurozonen.
Så snarere end at tilbagebetale vores gæld over årtier burde det nu være op til os selv at finde andre måder, vi kan organisere os på.
Thomas Piketty er fransk økonom og forfatter til bl.a. ’Kapitalen i det 21. århundrede’ 
© Libération og Information 
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",55.0,5. maj 2015,Og dog viser et hurtigt blik på den offentlige gældsstiftelses historie – et fascinerende emne og et uretfærdigt overset forskningsfelt – at virkeligheden er mere kompliceret end som så.
6833,/debat/leder/2013/08/sandhedens-pris,Sandhedens pris,Charlotte Aagaard," 
»Hvordan i alverden kunne jeg, en underordret analytiker, tro, at jeg kunne gøre verden til et bedre sted?«
- Bradley Manning

	35 års fængsel. Det blev det officielle USA’s dom over den amerikanske konstabel Bradley Manning, der lækkede mere end en halv million dokumenter fra krigen i Irak og Afghanistan, en kvart million ambassadeindberetninger og ikke mindst en video, der viste amerikanske soldaters nedskydning af to Reuters-medarbejdere i Irak.

	Umiddelbart lyder endom på 35 år hård, men faktisk er straffen overraskende mild, især når man tager i betragtning, at den kun 25-årige Manning ifølge amerikansk lovgivning kan prøveløslades, når han har udstået en tredjedel af straffen. Medregnet de tre år, han allerede har siddet i fængsel, kan han formentlig være ude om otte-ni år. Det er stadig længe at sidde inde, men dog langt fra de mere end 100 år, som anklagemyndigheden indledningsvis krævede. Det er heller ikke udelukket, at det kan lykkes for Mannings forsvarere at få straffen yderlige reduceret ved den appelsag, som alle regner med vil blive anlagt.

	I disse whistleblower-tider er det nærliggende spørgsmål, om den pris, som Bradley Manning nu må betale, har været det hele værd. Og det må man alt andet lige sige, at den har. Det er selvfølgelig nemt at sige for en, der ikke skal tilbringe sin ungdom i et amerikansk militærfængsel. Men det er vigtigt at huske, at de oplysninger, som de mange tusinde filer indeholdt, har fået afgørende betydning for samtiden.

	Som det eneste medie i Danmark havde Information adgang til samtlige 750.000 dokumenter og kunne bl.a. afsløre, hvordan de danske myndigheder i mere end fire år udleverede fanger til det irakiske politi vel vidende, at de blev udsat for tortur – endog med døden til følge. I USA, Storbritannien, Frankrig og Tyskland afslørede vore kolleger samme mønster. Dokumenterne viste også, at antallet af civile tab var 50.000 højere, end hidtil oplyst, og at koalitionsstyrkerne bar deres del af ansvaret for det sekteriske blodbad, der fulgte.

	I Afghanistan indeholdt filerne afgørende oplysninger om den pakistanske efterretningstjenestes rolle som bagmand for Taleban, om NATO’s ulovlige brug af det napalmlignende stof hvid fosfor og om USA’s brug af dødspatruljer. Også ambassadeindberetningerne bragte vigtige nye oplysninger frem, bl.a. om korrupte diktatorer i Tunesien og Egypten, og var i høj grad med til at antænde Det Arabiske Forår.

	Selv fremstiller Manning sig på ingen måde som en helt, tværtimod har han på det seneste lagt sig fuldstændigt ned. På retssagens sidste dag undskyldte han for »at have skadet USA.« Selv om der formentlig er tale om et (vellykket) forsøg på mildne retten, er det alligevel tankevækkende, at han ikke står fast på de idealer, som han tidligere har forfægtet; offentlighedens ret til at vide, hvilke forbrydelser og overgreb, myndighederne gennemfører i demokratiets navn.

	Indtil videre holder hans ’efterfølger’, Edward Snowden, der har afsløret den amerikanske efterretningstjeneste NSA’s massive overvågning, fast. Men også for ham har sandheden haft en høj pris. Landflygtighed i Rusland og en ruineret karriere er formentlig blot de indledende afdrag.

	Det er vigtigt at huske, ikke mindst for medierne, at det altid har en uhørt høj pris at stå frem. Mens journalisterne og deres arbejdsgiver høster berømmelsen og de stigende oplagstal, står dem, der har løbet den virkelige risiko, med ødelagte liv. Det gælder Manning, Snowden, Assange, de fleste af dem, der afslørede løgnen om Irakkrigen. Og ikke mindst vore hjemlige whistleblowers Anders Nørgaard, der begik selvmord efter at have afsløret PET’s illegale overvågning af venstrefløjen, og Frank Grevil, der offentliggjorde FE’s trusselsvurderinger af Irak.

	I de allerfleste tilfælde er de medier og journalister, der fungerede som sandhedens budbringere, gået fri. Og det må mane til alvorlig eftertanke – ikke mindst i en tid, hvor væg-til-væg-overvågningen af enhver form for elektronisk kommunikation gør det næsten umuligt for de traditionelle medier at yde kommende whistleblowers den kildebeskyttelse, der er forudsætningen for, at andre en dag vover at lytte til deres samvittighed og følge i Bradley Mannings fodspor.

	Her kan næste skridt i forsvaret for demokratiet passende begynde.
",25.0,22. august 2013,"	Indtil videre holder hans ’efterfølger’, Edward Snowden, der har afsløret den amerikanske efterretningstjeneste NSA’s massive overvågning, fast. Men også for ham har sandheden haft en høj pris. Landflygtighed i Rusland og en ruineret karriere er formentlig blot de indledende afdrag."
6174,/debat/2013/11/laeserbreve-3,Læserbreve,," 
	Fjern Schur fra Dong

Leif Mentzel, København

	Dong har for nylig besluttet at investere over 16 milliarder kroner i havvindmølleparker i Tyskland. Forhåbentligt går det bedre end deres forrige kæmpeinvestering i gasfelter, som jo mislykkedes totalt.

	Dong havde åbenbart ikke fantasi nok til at forestille sig, at skifergas/olien i USA’s undergrund ville få energipriserne til at rasle så meget ned, at Dong ville ende med at tabe mange milliarder og måtte fyre et utal af medarbejdere.

	Hvordan det kan gå til, at Fritz Schur stadig sidder som formand, er helt uforståeligt. Tag dig nu sammen, finansminister Corydon (S), fyr den mand.

	Ghettoen skal integreres

Jacob Holdt, bestyrelsesmedlem i Kritiske Muslimer

	Selvfølgelig skal vi støtte Yahya Hassans ønske om at integrere ghettoen med gode danske værdier.

	Problemet er, at vi andre ikke ønsker at integrere os med eksempelvis Vollsmoses beboere og netop derved giver dem følelsen af at være ghettoiserede.

	Følelsen af at være forkastet og uønsket i et samfund skaber en vrede, der altid er irrationel og selvundertrykkende. Jeg har set det samme i USA’s sorte ghettoer.

	Denne ufrihed ruller Hassan i sine digte så smukt – og på ægte dansk vis – nu op for vore egne, hjemlige øjne. Man skal blot huske at fortælle ghettoens beboere, at det ikke er islam, som Hassan anklager, men derimod den hykleriske måde religionen bruges til at undertrykke med.

	For islam er i den hadske danske optik lig med vore brune medborgeres identitet.

	I Kritiske Muslimer bakker vi fuldt ud op om Yahya Hassans digte. I virkeligheden er det ikke politiet, der burde beskytte Hassan, det burde derimod ghettoens andre vrede unge mænd, der ligesom han (men desværre mindre velformuleret, bevidst og frigjort) har gjort oprør.

	Dette oprør er rettet mod den selvforagtende og magtesløse forældregenerations indre selvundertrykkelse, som er at udslag af og et vidnesbyrd om vores evige del og hersk-politik.

	Magten tilbage til kommunerne

Nikolaj Villumsen, Enhedslisten

	Kommunalvalget viste, at danskerne er engagerede i det lokale demokrati og ønsker et stærkt lokalt styre. Det burde regeringen tage til efterretning. For sandheden er desværre, at nær-

	demokratiet har trange kår. Regeringen har underkastet sig EU’s økonomiske regime, og kommunerne får derfor stadig mindre råderum.

	Det skyldes ikke mindst den stramme økonomiske spændetrøje, kommunernes økonomi er kommet i efter vedtagelsen af budgetloven. En spændetrøje, der ikke har skabt den ønskede budgetdisciplin, men blot ført til fyringer og budgetkaos.

	Ifølge en ny rapport fra de økonomiske vismænd gør budgetloven det sværere at styre økonomien på kort sigt. Loven giver anledning til store, uovervejede indkøb i årets sidste kvartal, og et underforbrug i kommunerne. Det skyldes ifølge borgmestre og kommunalbestyrelser frygt for sanktioner. Vi bør i stedet styrke vores økonomi, vores velfærd og vores beskæftigelse gennem de nødvendige investeringer i kommunerne.

	Nedskæringer er EU’s kriseplan for Europa, men planen virker ikke. 26 millioner europæere er nu arbejdsløse, og landenes gældssituation er kun blevet værre, efter at EU begyndte at diktere hårde nedskæringer.

	Vi skal fjerne budgetlovens spændetrøje, som får kommunerne til at gå under budgetterne til skade for velfærd, jobskabelse og det kommunale selvstyre. Vi må give magten tilbage til kommunerne.

	Reform spolerer universitetet

Jakob Fredskild Hammeken, København

	Københavns Universitet lægger med Studiefremdriftsreformen op til tvangstilmelding og forringede orlovsmuligheder for de studerende.

	Tiltagene vil betyde mindre tid til fordybelse med dårligere undervisning og dårligere studerende til følge. Orlovsbegrænsningerne vil medføre ringere vilkår for studierelevant arbejde og praktikforløb med mindre kvalificerede medarbejdere til følge.

	Arbejdsmarkedet har ikke brug for hurtige studerende, men for dygtige kandidater.

	Hatten af for Friis Bach

Thure Barsøe-Carnfeldt, Dronninglund

	Hvor er det befriende for en gangs skyld at se en minister, der agerer som en rigtig statsmand med ansvarsfølelse og den rette erkendelse.

	Nu forhenværende udviklingsminister Christian Friis Bach (R) blev i sidste uge heglet igennem på sit pressemøde, men han stod fast. Friis Bach gik af, fordi det alene var hans ansvar, at der var givet forkerte oplysninger til Folketinget og befolkningen.

	Det ville have klædt mange ministre gennem tiden, hvis de havde gjort som Christian Friis Bach gør nu. Hatten af for ham.

	Hjælp de unge svæklinge

Peter Ulrich Toubøl, Mariager

	93.000 flere ældre vil om få år ødelægge kommunernes økonomi. Det kunne man den 20. november konkludere på baggrund af Informations forside. Men det store antal unge svæklinge, der år efter år begynder på en erhvervsuddannelse, er efter min mening en større udfordring for landets fremtid.

	Kort efter skolestart er fraværsprocenten på erhvervsskolerne oppe på 25 til 50 procent. Mindst halvdelen af eleverne har eller har haft ondt i ryggen, selv om de endnu ikke har været i job. Mindst 20 procent har psykiske problemer og diverse ADHD-diagnoser. Kun ganske få kan koncentrere sig og være aktive igennem seks undervisningslektioner. Når de så endelig får lov til at komme i værksted, kan de ikke finde ud af at bruge en skruetrækker eller bare holde sig opretstående.

	Hvorfor mon der er så mange firmaer og svende, der ikke vil have bøvlet med lærlinge?

	Jeg håber, at både den nye folkeskole- og erhvervsskolereform vil tage problemet alvorligt og styrke motion, styrketræning, ernæring, værktøjsfag, arbejdskultur og så videre.

	Ellers kan vi lige så godt vænne os til, at ordentligt håndværk fremover vil blive udført af udenlandsk arbejdskraft, og at vi får stigende sundhedsudgifter, når de unge svæklinge bliver lidt ældre.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,25. november 2013,"	Arbejdsmarkedet har ikke brug for hurtige studerende, men for dygtige kandidater."
2503,/debat/2015/05/pornoens-nye-fanskare,Pornoens nye fanskare,Jakob Steensen," KRONIK – Min ven Christian er 26 år. Han arbejder i mediebranchen, er homoseksuel og besidder ligesom mange andre hipstere det kanoniserede fuldskæg. Han er som alle andre unge på de sociale medier, hvor han kommunikerer med sine venner og bekendte, holder sig opdateret på kulturelle nyheder og følger en lang række offentlige personligheders aktivitet. Blandt de sider og personer, han følger på Instagram, finder man: tv-producent Lena Dunham, indiebandet Future Islands og pornoskuespiller Colby Keller. Sidstnævnte rejser på nuværende tidspunkt alle USA’s stater rundt og skyder en pornofilm i hver af dem under hashtagget #ColbyDoesAmerica – en DIY-produktionsserie, som Christian gerne vil have stemningsbilleder fra i sin hverdag.
En sådan offentlig erklæring af pornoforbrug høres kun undtagelsesvist. Specifikke smagspræferencer inden for genren endnu sjældnere. En hurtig konklusion er, at Christian enten må være småpervers og unormalt åben om sine seksuelle fantasier, eller også har han bare ikke forstået, at listen af personer, man følger på Instagram, ikke er privat.
Porno som smagsfællesskab
Med en smule research på pornofilmstjernernes instagramprofiler kan man dog hurtigt finde frem til, at Christian ikke er et særligt tilfælde. Tværtimod.
Colbys ikke-kommercielle pornorejse har omkring 12.000 følgere på Instagram – en sølle slat, hvis man sammenligner med hans kollega Jake Bass’ 130.000 følgere eller pornodivaen Mia Khalifas 1,2 millioner følgere, hvilket kun er lidt under halvdelen af præsident Obamas.
Pornobranchen har fået et nyt promoveringsmedie, og her klarer den sig fortræffeligt. Unge liker og følger pornoskuespillere på lige fod med musikere, politikere og sportsfolk, og de gør det offentligt. Seksuelle præferencer er blevet til smagsfællesskaber, man kan dyrke på samme niveau som fællesskab om popmusik og sangstjerner.
Foruden billeder af pornoskuespillernes kropsattributter, emmer deres instagramprofiler også af aseksuelle hverdagsmomenter, som vi kender det fra vores venners profiler. Der er altså ikke blot en interesse for, hvad skuespillerne vel i første omgang er kendt for, men også for hvad der foregår, når kameraerne ikke længere ruller. Pornostjernerne bliver på de sociale medier til figurer, hvis liv og kulturelle betydning man følger, beundrer og identificerer sig med.
Hipster-porno
Hos unge er porno lige så underlagt smagsregimer, som andre kulturprodukter er det. Der findes den standardiserede, forfladigende porno, hvorunder Mia Khalifa sorterer. Det svarer nogenlunde til filmindustriens Hollywood-produktioner. Herudover er der de mindre kommercielle eller mere kunstneriske udtryk for genren. Colby Keller hører til sidstnævnte kategori. Med sit fuldskæg og DIY-projektet Colby Does America fungerer han vel nærmest som pornoens pendant til musikkens Bon Iver: Branchens skæggede mand, der undgår de kommercielle magter gennem autentiske og uafhængige produktioner.
Når pornostjernernes betydning rækker ud over pornoindustrien, bliver de til generelle identifikationsfigurer, de unge bruger til at få sig selv placeret på det subkulturelle verdenskort. I tråd med resten af sine indie-præferencer følger min ven Christian således Colby Keller frem for andre skuespillere, idet Colby med sin status som »the Marina Abramovic of gay porn«, som Vice Magazine formulerede det, repræsenterer nogle helt særlige kulturelle kvaliteter, som Christian gerne vil sætte sig selv i sammenhæng med.
Netop Colby Keller og Jake Bass er ved en hurtig Google-søgning da også at finde på en række markante medier, der kan siges at repræsentere det hippe ungesegment, eksempelvis kulturmagasinerne I-D Magazine, Dazed & Confused og Vice Magazine. Magasiner, hvor også populærfeminisme og queer-kultur florerer som naturlige og underliggende værdier.
Pædagogisk potentiale
Nu kunne man indvende, at unges hyldest til pornoens koryfæer og trang til at spejle sig i dem er tegn på en overfladisk kultur, hvor kærlighed er erstattet med sex. Og man kunne begræde, at pornoficeringen af samfundet tilsyneladende er nået helt ind i kernen af unge menneskers identitetsdannelse. Og kritikken af pornografi er da også afgørende vigtig, ligesom de unges store forbrug af genren kræver dialog og debat, hvis ligestillingstanker og realistisk sexforståelse skal opretholdes. Men netop disse mål vil man potentielt kunne komme tættere på at opfylde, hvis man udnyttede de unges pornofankultur hensigtsmæssigt.
For spørgsmålet er, om ikke unges fællesskab om pornopræferencer har potentiale til at udvikle sig til gode og støttende fællesskaber for den identitetsudviklende unge. Fællesskaber, der kan forebygge, at den enkelte ender i ensomhed og isolation som følge af vedkommendes seksualitet.
Vi ved, at selvmordsraten er kritisk høj blandt homoseksuelle og transkønnede, og skønt der lovgives til disse gruppers fordel, forbliver de minoriteter, der udsættes for et kulturelt forventningspres. Fællesskaber er derfor vigtige og udnyttes allerede til at imødegå netop denne problematik.
Samtidig kan fællesskaberne på de sociale medier gøre det muligt for den enkelte at vriste sig fri af stereotype forestillinger om, hvordan man er en ’rigtig’ bøsse eller en ’rigtig’ transkønnet. Tag f.eks. Colby Kellers DIY-projekt. Ud over at han står for de produktionsmæssige kvaliteter som alternativ til pornoens storindustri, repræsenterer han også en kropsfokuseret subkultur, hvor det behårede, muskuløse urmenneske hyldes. En ung, homoseksuel fyr, som ikke nødvendigvis identificerer sig med eller er tiltrukket af den stereotype mediehomo, vil som medlem af Colby Kellers følgegruppe kunne opleve, at han ikke er den eneste, der har den slags præferencer.
Stop fniseriet
Man kan forestille sig, at man fra samfundets side kan udnytte den rollemodelstatus, som de unge forærer pornomodellerne, for eksempel til at sikre, at de på egne præmisser udvikler sig til tolerante, sunde og reflekterede seksuelle individer.
Men når porno tages op i medierne eller i den offentlige debat, fremtræder den desværre fortsat som et tabuiseret emne. De amerikanske og engelske magasiner, jeg tidligere nævnte er klare undtagelser.
Danmarks Radio afsluttede tidligere på foråret sit tema om pornoens mange ansigter. Trods den grundige skildring af mange af pornoens aspekter er fniseelementet i udsendelserne til at få øje på. Samtidig er den tiltagende fankultur helt udeladt af programmet. Der er med andre ord en ærgerlig uoverensstemmelse mellem mediernes dækning af pornogenren og ungdommens virkelighed.
Hvis vi skal høste de potentielle gevinster af fankulturen, kræver det, at vi begynder at italesætte emnet og anerkender, at unge ikke længere opnår deres kønsidentitet gennem seksualundervisning i 8. klasse. Hvis vi som samfund ikke indser, at porno ikke er så tabubelagt, som det bliver udlagt i medierne, bliver det til en selvopfyldende profeti, der fastholder pornokiggeri som stigmatiserende. Lad os i stedet bringe pornoen og fankulturen frem i lyset og udnytte de positive sider, der også findes ved genren.
Jakob Steensen er studerende i Æstetik og Kultur ved Aarhus Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",7.0,27. maj 2015,Danmarks Radio afsluttede tidligere på foråret sit tema om pornoens mange ansigter. Trods den grundige skildring af mange af pornoens aspekter er fniseelementet i udsendelserne til at få øje på. Samtidig er den tiltagende fankultur helt udeladt af programmet. Der er med andre ord en ærgerlig uoverensstemmelse mellem mediernes dækning af pornogenren og ungdommens virkelighed.
5410,/debat/2014/03/forbrugsteater,Forbrugsteater,Lotte Faarup," 
	Det hænder ofte, at man i dagspressens teatertillæg eller i landets teatermagasiner kan læse velmente og hidsige klager over, at dansk teater mangler mod og risikovillighed. Mange i branchen med vidt forskellig faglighed brokker sig over, at der er alt for få, der satser stort, og alt for mange, der satser på det sikre.

	De har ret, men hvem kan gøre noget ved det?

	Man kan jo altid begynde med sig selv. Men ser man problematikken i et lidt bredere perspektiv, burde man diskutere en aktør, der efter min mening har stor indflydelse på teatrenes valg – nemlig teateranmelderen.

	Jeg talte for nylig med fire anmeldere og en redaktør, der alle mente, at deres anmeldelser primært blev skrevet ud fra en faglig kvalitetsvurdering. Formålet var at give publikum den optimale chance for at vurdere, om forestillingen var noget for dem.

	Jeg har i udgangspunktet respekt for den indstilling, men når jeg tænker nærmere over, hvilke konsekvenser den kan have for publikums rolle i teatret og for modet og risikovilligheden i de kunstneriske valg, så bliver jeg meget i tvivl om, hvorvidt den er gavnlig.

	Der er en fare forbundet med, at anmelde ’objektivt’ og definere, hvad der er god, og hvad der er dårlig kunst, alene ud fra argumenter om faglighed og kvalitet, fordi det reducerer kunsten til en vare og publikum til forbrugere.

	Ydermere har opfattelsen af fagligt niveau og kvalitetskriterier en tendens til at blive fastlåste størrelser, som ikke er udviklede nok til at kunne gribe eller måle kunsten. Der er risiko for, at disse vedtagne kriterier fastholder kunsten inden for nogle reaktionære forestillinger om, hvad publikum har krav på. Når det sker, er det ude med nysgerrigheden og ikke mindst modet til at satse på andet end det, man tror, der forventes. Man begynder at opføre sig kunstnerisk ordentligt.

	Fedt eller ufedt?

	Teatret optræder i mange sammenhænge som en forbrugsvare, både i avisernes anmeldelser, men også i diverse selvbestaltede blogs på nettet og i høj grad også i teaterpublikummets egne samtaler.

	»De var meget dygtige«. »Programmet lover dans, men det var der ikke meget af«. »Forestillingen passede fint til aldersgruppen«. »Der er ikke en finger at sætte på spillet«. »Forestillingen er alt for lang«.

	Teatret bliver reduceret til en vaskemaskine og anmeldelsen til en varedeklaration.

	P.H. udtalte for mange år siden: »Det er selve kunstens idé, at folk ikke skal have, hvad de kan li’.«

	Er hans ord blevet umoderne?

	Avisernes anmeldelser er, hvad enten vi er enige eller uenige med dem, meget meningsdannende. De sætter ikke bare dagsorden for, hvad vi mener om en forestilling, men også for hvordan vi taler om en forestilling. Og når disse anmeldelser tenderer til at blive beskrivelser af forbrugsprodukter, så bliver samtalen derefter. Vi kommer til at jage superlativer og sensationer, hjerter og stjerner og gider ikke følge anmelderen, hvis han vover sig ud på en længere studierejse. Kom nu: Var det fedt, eller var det ikke?

	Sund tvivl

	Kort før jul faldt jeg over Per Juul Carlsens anmeldelse af Lars von Triers film Nymphomaniac på DR1.

	Mens jeg læste, jublede jeg. Ikke over filmen, men over selve anmeldelsen.

	Midt i teksten skriver han:

	»Jeg hader at anmelde Lars von Triers film. Ikke fordi der er noget galt med filmene – men fordi der er noget galt med anmeldelser. Ord og argumenter bliver så fattige, når de skal dechifrere så komplekse og strittende størrelser som Antichrist, Melancholia og Nymphomaniac.«

	Senere skriver han:

	»Jeg har allerede fortrudt, at jeg skrev ’jeg hader at anmelde Lars von Triers film’, for jeg er faktisk helt ekstatisk af begejstring over det faktum, at det er så skidesvært at anmelde hans film. F.eks. er det til at blive idiot af, at Triers film er fyldt med modhager ... «

	Dette er et eksempel på en anmeldelse, hvor det ikke længere er interessant at forstå, om Triers film er god eller dårlig, men i stedet hvad det er, der sætter anmelderen så utroligt i tvivl. Hvordan kan han være tiltrukket og frastødt på samme tid?

	Per Juul Carlsen afkræver læseren/publikum deltagelse og medvirken. Han afskærer én fra bare at æde produktet og skide det ud bagefter.

	Mere af den slags, tak!

	Kritiker mere end anmelder

	Jeg savner teaterkritikeren i debatten. Den, der med afsæt i en given forestilling vil noget på hele fagets vegne. Den, som man bliver klogere af at læse. Den, som inviterer til debat. Den, der til stadighed stiller store krav til kunstens udøvere, ikke mindst til deres mod.

	Ikke at disse skribenter ikke findes. Men mediernes og redaktørernes opfattelse af teatret som et forbrugsprodukt fastholder anmelderen som den, der skal koncentrere sig om karaktergivning på en ofte yderst begrænset plads.

	Der burde investeres anderledes!

	Man kunne selvfølgelig også påstå, at teatret får de anmeldelser, det har fortjent, fordi det selv er alt for forbrugsorienteret med sit fokus på at blive en billetsælgende succes. Sandt nok. Vi kommer dog ikke væk fra, at medierne har stor bevågenhed og derfor magt til at sætte dagsordenen for samtalerne i teaterverdenen, og de burde være med til at højne debatniveauet ved at satse mere på teaterkritikeren end på teateranmelderen.

	Teater som mødested

	Så hvis publikum ikke skal forbruge teater, hvad skal det så?

	Jeg ville ønske, at teatret i langt højere grad var et mødested, hvor publikum ikke var forbrugere, som skulle være tilfredse med deres vare, men oplevede sig selv som en større del af selve begivenheden. At teatret i højere grad var en tovejskommunikation. Et rigtigt møde.

	Publikum kan for min skyld sidde oppe på scenen eller helt stille nede i mørket – ingen form er udelukket, så længe den fritager dem fra rollen som forbruger.

	Børneteaterpublikummet er et godt eksempel på en størrelse, der har langt lettere ved at se sig selv som en del af forestillingen. Børn sanser og oplever på stedet og er ofte efterfølgende mere optagede af, hvad der skete, end om det var godt eller dårligt.

	Odin Teatret har f.eks. også altid opfattet forestillingssituationen som et fælles anliggende og søgt byttehandler, mange performancekunstnere tænker altid publikum aktivt ind i værket, og nogle teatre etablerer sociale begivenheder rundt om og i selve forestillingen, som en uadskillelig del af teatret.

	Hvis man er en del af festen, så forpligter det.

	Det er vigtigt, at vi ikke forbruger teatret. Vi bør i stedet tænke os selv ind i sammenhængen og medvirke til at løfte debatten op over betegnelserne godt og dårligt til noget, som i stedet kan styrke teatrets rolle som en avanceret social situation omkring en fælles samtale.

	Det er usundt at fremelske begrebet god kvalitet inden for kunsten. Man gør sig afhængig af noget, man tror, de andre gerne vil have, hvilket dels kan virke yderst begrænsende, dels være decideret forkert opfattet. Og så forhindrer det kunstnerne i at lede i afdelingen for dårlig smag, pinligheder og uforudsete fejl. Dermed går man glip af chancen for at opdage og skabe nybrud.

	Ingen har sagt det bedre end P.H.: »Der findes ikke dårlig smag, kun god – og den er dårlig.«

Lotte Faarup er instruktør og en del af den kunstneriske ledelse af FORSØGSSTATIONEN – et forsøgslaboratorium for professionel scenekunst i København




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,20. marts 2014,"	Jeg har i udgangspunktet respekt for den indstilling, men når jeg tænker nærmere over, hvilke konsekvenser den kan have for publikums rolle i teatret og for modet og risikovilligheden i de kunstneriske valg, så bliver jeg meget i tvivl om, hvorvidt den er gavnlig."
6585,/debat/2013/09/advaret-kemiske-stoffer-lyttede,"Vi blev advaret om kemiske stoffer, men vi lyttede ikke",Finn Bro-Rasmussen," 
	For nylig offentliggjorde det Europæiske Miljøagentur (EEA) en rapport om kemikalietruslen, som vi kender den. Late Lessons from Early Warnings, LL2 hedder rapporten, der har næsten 100 af de fremmeste forskere inden for lægevidenskab, miljøforskning og kemiindustriel udvikling som forfattere. Rapporten beskriver ulykker, forgiftninger, forureninger, som alle har trukket store overskrifter – men som vi helst både gemmer og glemmer. Måske fordi de er ubehagelige at høre om, eller fordi de jo forstyrrer vores tryghed.

	Eksemplerne er ellers markante nok: Vidundermidlet DDT, der udryddede malariamyggene i Italien i 1944, men som forurenede alle danske mejeriprodukter i 1960’erne. Benzin-bly, som man forsøgte at forbyde i 1924, fordi det forgiftede børn, der legede i New Yorks rendestene, men som man alligevel forsatte med at anvende indtil 1980’erne. For ikke at tale om kviksølv i en japansk fiskeribefolkning og i Østersøens fiske- og fugleliv i 1970’erne.

	Eller asbest, som har været kendt som lungeskadelig siden 1898, men som først blev forbudt i Europa i 1980’erne. Det er endnu i dag årsag til mere end 2.500 årlige dødsfald blandt europæiske bygningsarbejdere.

	Tikkende bomber

	I dag taler vi om PCB, der findes i arktiske pattedyr og i murstenshuse, der blev bygget i 1970’erne. Eller om HCB-affald ved den polske østersøkyst. HCB forkrøblede 4.000 tyrkere i slutningen af 1950’erne, det vil sige samtidig med at Cheminovas stof Parathion var udbredt som selvmordsmiddel i Danmark. Som sådan bliver det i øvrigt anvendt på Sri Lanka i dag.

	Og så er der ftalaterne i pvc-plast. De udgør én blandt en større gruppe af hormonforstyrrende kemikalier – herunder også bromerede flammehæmmere, bisfenol A, organiske fluorforbindelser m.fl. Det er stoffer som nærmest uhæmmet anvendes i vore daglige brugs- og forbrugsvarer fra landbrugskemikalier, i byggeindustrien, i sutteflasker, badeforhæng, elartikler og væg- og gulvtæpper. Det er stoffer, som vi alle sammen – også de danske folketingsmedlemmer, grindehvaler og færinger, såvel som isbjørne og eskimoer på Grønland – i dag har i blodet.

	De er enkelteksempler ud af ca. 143.000 kemiske stoffer, som den i 2006 vedtagne REACH-kemikalielovgivning (se faktaboks) retter sig imod. De fleste af stofferne er skabt, isoleret eller udvundet ved menneskelig, industriel aktivitet, og et ukendt antal (et par tusinde?) regner man med at skulle regulere som ’særligt farlige’. Og her er i øvrigt ikke indregnet nogle af de 5-600 stoffer, som er mistænkt for at være hormonforstyrrende.

	Grænseløs beundring

	Miljøagenturets rapport kunne have heddet: ’Vi blev advaret, men lyttede ikke’. For som det fremgår af forordet af den nyligt afgåede EEA-direktør, professor Jaqueline McsGlade, kan den dystre eksempelsamling tages som udtryk for det moderne samfunds »grænseløse beundring af egen industrielle og økonomiske formåen«. Under beskyttelse af »kortsynede, politiske beslutninger« og under anvendelse af et »socialt, splittet sprogbrug« accepterer vi jo i praksis tusindvis af industriskabte og dermed reelt selvskabte kemikalieprovokerede ulykker.

	Er det en uundgåelig del af jagten på vækst og rigdom? Ja, det er det vel, synes EEA-direktøren at mene. Men »vi mangler endnu, at gøre os klart, at mange af de ukendte forhold, vi har omkring os, er – og vil forblive at være – netop ukendte«.

	Hun kalder dermed på behovet for mere aktivt at anvende det overordnede forsigtighedsprincip, der blev nedlagt i kemikalielovgivningen REACH, da den blev vedtaget af EU-parlamentet i 2006. Miljøagenturets rapport skal netop læses som en understregning af dette princip. Desværre viser praksis stadig, at netop forsigtigheden holdes i ave af forestillingen om kemien som økonomisk nødvendighed.

	Det er det, vi netop nu får bekræftet, når de videnskabelige fagspecialister i toksikologi, medicin, biologi etc. geråder i intern uenighed om vurderingen af hormonforstyrrende stoffer.

	Diskussionen går på, hvorvidt den eksisterende videnskabelige praksis kan skelne mellem skadelige og ikkeskadelige virkninger i relation til hormonforstyrrelser, om beskrevne hormonrelaterede sygdomme har andre årsager end kemikaliepåvirkninger, f.eks. genetiske eller livsstilsændringer, og om det i øvrigt er muligt overhovedet at fastsætte sikkerhedsgrænser eller tærskelværdier for hormonforstyrrende virkninger med tilhørende farligheds- og risikovurdering.

	Vi befinder os dermed i en konfrontation mellem et videnskabeligt baseret og i praksis voksende samfundsproblem på den ene side og magtfuld industriel samt økonomisk og forretningsmæssig interesse på den anden.

	Hvis ikke det var for de økonomiske konsekvenser, er der næppe mange, der ville være i tvivl om, at forbud mod mange af disse kemiske stoffer måtte være den umiddelbare – og rigtige – løsning.

	REACH svigter

	Som et minimum kunne man måske blive enige om et forbud mod anvendelsesformer, der giver anledning til belastninger af mennesker og miljø. Men hvor mange – og hvilke – af de i dag ikkeundersøgte kemiske stoffer skulle vi dermed undvære? Det er her, kæden springer af. Det er her, REACH svigter.

	Spørgsmålene skulle jo have været stillet, dengang de kemiske stoffer blev fundet, opfundet eller udviklet, dvs. inden de i stadigt stigende strøm blev introduceret på markedet. I dag skal de – forsigtigvis – stilles omvendt: Hvor mange stoffer har vi brug for? Og hvordan holder vi dem under kontrol?

	De spørgsmål kender vi allerede fra pesticidlovgivningen, hvor kun 80-100 enkeltkemikalier slipper igennem lovgivningens nåleøje – ud af ca. 1.500, der er anerkendt som markedsmodne.

	Men med det nydannede europæiske kemikalieagentur ECHA og med REACH som grundlag virker denne mulighed ikke i praksis. Ud af de i dag i alt 143.000 registrerede stoffer er der kun anmeldt 7-8.000 stoffer. Og ud af de 2-3.000 forventeligt særligt farlige stoffer, som løbende og berettiget giver anledning til bekymringer, er der i dag mindre end 50 identificerede. Og for de stoffer, som industri og erhverv har anmeldt, har man kun modtaget 20 procent eller færre af de oplysninger, der kræves for at vurdere, hvor farlige stofferne er. Alligevel har det ikke fået retslige konsekvenser.

	Kemikalier skal ikke blot være egnede. De skal være uden skadelige bivirkninger. Og i tvivlstilfælde bør bevisbyrden påhvile producent og sælger. Den skal ikke nødvendigvis løftes af en myndighed, og da slet ikke af den forbruger, der magtesløst kan fremvise eventuelle skader.

	 

Finn Bro-Rasmussen er civilingeniør og professor emeritus




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",67.0,27. september 2013,	Grænseløs beundring
10699,/debat/2012/01/straffen-fortsaetter-laenge-forladt-faengslet,"Straffen fortsætter længe efter, man har forladt fængslet",Jack Jönsson," Et par dage efter jeg var blevet idømt 16 års fængsel for drab modtog jeg et girokort på 400.000 kroner. Beløbet skulle dække sagsomkostninger, og betalingsfristen var 10 dage. Regningen var uspecificeret, så jeg havde ingen mulighed for at kontrollere, hvad beløbet dækkede. Jeg kan ikke forestille mig andre erhverv, hvor det ville være nok bare at skrive beløbet uden at dokumentere, hvad udgiften dækker.
Som de fleste andre i min situation har jeg mistet alt i forbindelse med min sag. Kommunen ville ikke hjælpe med at få opmagasineret mine ting, så alt blev smidt ud. Når jeg bliver løsladt, står jeg uden nogen ejendele, og samtidigt vil jeg blive jagtet af myndighederne, fordi de vil have penge til sagsomkostningerne. Et job vil være meget svært at få. Hvilken arbejdsgiver vil vælge én med plettet straffeattest, når der er så mange om buddet?
Jeg starter ikke bare fra bunden, når jeg kommer ud, men et godt stykke under den. Min straf slutter ikke, når jeg bliver løsladt. Den fortsætter resten af livet, fordi jeg aldrig vil kunne blive gældsfri.
Hvis det er det, der er meningen med retssystemet, så meld dog det ud, i stedet for at snakke om, at man resocialiserer mennesker ved at sætte dem i fængsel. Virkeligheden er, at man parkerer mennesker i det tidsrum de afsoner, for så at straffe dem yderligere, når de kommer ud. På den måde er man næsten sikker på, at nogle igen vil vælge den kriminelle løbebane for at kunne overleve.
Uddan os til et andet liv
Et andet problem er de uddannelsesmuligheder, eller mangel på samme, der er i de danske fængsler. Mange tror fejlagtigt, at man kan uddanne sig til alt det man vil i fængslerne, men hvis man har højere ambitioner og mål end en 10. klasse, er det en kamp at få lov til at føre dem ud i livet. De fleste opgiver.
Kunne der ikke være en samfundsmæssig besparelse i at give mennesker, der er i fængsel en uddannelse, de kan bruge til noget. Hvis ikke for fangens skyld, så i det mindste for samfundets skyld. Hvis man løslader folk med dårligere vilkår, end da de kom ind, hvordan kan man så forvente, at de vil klare sig bedre, end da de var kriminelle.
Desværre mener et flertal af danskerne, at vi har det for godt i fængslerne. Det viste en rundspørge, som Megafon gennemførte i december. Men dem, der udtaler sig sådan, har næppe oplevet at sidde i en af Danmarks mange nedslidte arrester eller fængsler.
Hvis man tror, at man kan straffe sig ud af de kriminelle problemer, burde man kigge på, hvordan det er gået i USA. Her har de meget hårde straffe, herunder dødsstraf, men der er næppe nogen, der vil påstå, at de har mindre kriminalitet, end vi har.
Tilhængerne af lange straffe, herunder Peter Skaarup (DF), mener, at man ikke skal tænke på, at fangerne skal have det bedre, man skal udelukkende tænke på ofrene for kriminaliteten. Men det ene udelukker vel ikke det andet. Ofrene får det vel ikke bedre af, at de kriminelle fortsætter deres kriminalitet efter løsladelsen. Målet må vel være at stoppe kriminaliteten, og det gør man altså ikke ved at løslade mennesker under de vilkår, som eksisterer i dag.
Selvfølgelig skal der være en straf og en konsekvens, når man overtræder loven, men at straffe uden nogen form for resocialisering stopper ikke kriminaliteten.
Obligatorisk behandling
Når det gælder behandlingstilbud til fængslede stofmisbrugere, er man inde på noget af det rigtige. Men hvad med alle dem, der ikke er stofmisbrugere? Skal de ikke hjælpes på rette spor?
Selv om man ikke er stofmisbrugere, kan man sagtens have en masse andre problemer, som kan være svære at takle efter løsladelsen.
Der er ganske vist forskellige kognitive tilbud i fængslerne, men der skulle gøres en meget større indsats på dette område. Deltagelse i den slags burde være en del af selve straffen og ikke bare et tilbud, der bliver sat op på opslagstavlerne i fængslerne. Det burde være obligatorisk at tage disse kurser, hvis det bliver vurderet, at de vil kunne gavne.
Man kunne i den forbindelse også inddrage ofrene for kriminaliteten. Hvis en dømt bankrøver bliver konfronteret med den bankassistent, der har været udsat for bankrøveriet, vil det hele komme ned på et plan, som alle kan forstå. Man får sat ansigt på. Hvilket ofrene også ville få noget ud af.
Der har været forsøgsordninger på dette område, men der har ikke været brugt særlig mange ressourcer på det, og det har været frivilligt for gerningsmanden at deltage. Jeg er sikker på, at de fleste gerningsmænd vil tænke sig om en ekstra gang næste gang de overvejer kriminalitet, hvis de tidligere har mødt et offer, set vedkomne i øjnene og hørt, hvor meget ugerningen har påvirket vedkommendes liv.
Glor ind i væggen
Når man har fået sin dom er der arbejds- eller uddannelsespligt. I teorien lyder det fornuftigt, for som det står skrevet i straffuldbyrdelsesloven, skal det forberede fangen på livet, når han bliver løsladt.
Men som så meget andet i kriminalforsorgen, virker det ganske anderledes, når det skal føres ud i livet. De færreste fængsler har arbejde at tilbyde, men dette forhindrer ikke, at man skal møde op.
Derfor aftjener man ofte sin arbejdspligt ved at sidde og kigge ind i væggen i otte timer, før man kan returnere til sin celle.
Undervisningen, som også ser så godt ud på papiret, er ofte aflyst, så også her sidder man det meste af tiden bare og kigger. Jeg ved ikke hvilken arbejdsplads, der efterlyser evnen til stirre ind i en væg, men hvis nogen skulle være bekendt med sådan en, er der flere tusinde fanger, der opfylder kravet.
Sidste skrig: Tekst-tv
Af en eller anden grund er der meget paranoia omkring computere i fængsler — også selv om netop dette medie er et af de nemmeste at holde øje med. I dag skal fangen sende breve i stedet for som andre at kunne skrive en e-mail. Brevene bliver ikke læst, medmindre der er mistanke om kriminalitet. Så der er altså ingen grund til, at kommunikationen ikke kan foregå på det digitale medie. Det ville endda gøre processen nemmere for fængselspersonalet.
Restriktionerne gælder også for internettet, til trods for at intet medie er nemmere at holde øje med. Bare spørg PET, som gør en del i den slags overvågning. Der sættes digitale spor efter alt, hvad vi laver på nettet. Så hvorfor ikke bruge den viden i fængslerne og lade fangerne få adgang til nettet, så de kan følge med udviklingen. Det er først for nyligt, at der er kommet tekst-tv på de fjernsyn, som fangerne kan leje i fængslerne. Så udviklingen halter mange årtier bagefter resten af samfundet.
Nogen vil sige, at alle disse ting vil koste penge. Men det er intet i sammenligning med, hvad det allerede koster alene at have alle disse mennesker siddende i fængsel — i 2009 løb regningen op i 2,9 milliarder kroner, oven i kommer udgifterne til domstolene, politiet og de samfundsmæssige omkostninger, når fangen lukkes ud igen.
Kunne alle disse penge ikke bruges mere fornuftigt? Ét er sikkert: Udgifter falder ikke med de løsninger, der er på bordet i dag. Tværtimod stiger de år for år, selv om der er indført sparerunder alle steder. Man fokuserer på, hvad man kan sparre på nu og her, og kigger ikke bare lidt ud i fremtiden. Det kan godt være, at man kan hente lidt ved — som det er gjort — at rationere, hvor meget toiletpapir hver enkelt fange må bruge, men det er altså småpenge, når man ser på det samlede budget. Af de 2,9 milliarder kroner, der blev brugt alene i Kriminalforsorgen i 2009, blev de fleste brugt til personalelønninger og sikkerhedsforanstaltninger som kameraovervågning — det til trods for, at der næsten aldrig forekommer flugtforsøg fra lukkede fængsler.
Jeg har ikke haft mulighed for at finde ud af, hvad der blev brugt på resocialisering, men der er ingen tvivl om, at beløbet er lavt.
Erkend tingenes tilstand
En løsning på mange af de nævnte problemer kunne være tværfagligt samarbejde, i stedet for som nu, hvor forskellige personalegrupper nærmest bekæmper hinanden. Fra fangen får sin dom kunne man lægge en realistisk handleplan, som gik fra dag ét til et stykke efter løsladelsen. Dette står der allerede i lovgivningen, at der skal ske, men det sker bare ikke i den virkelige verden, og de handleplaner, som bliver lavet nu, bliver ikke læst eller brugt af nogen.
Man burde inddrage Skat, uddannelsessteder, Socialforsorgen, familie og andre, der er relevante for processen. På den måde kunne man lægge et forløb både under afsoning, men også efter løsladelsen. Så ville det ikke kun handle om at straffe, men også om at resocialisere.
Mange af disse tiltag bliver imidlertid bremset af mennesker, der mener, at man skal kunne mærke, at man sidder i fængsel. Jeg skal hilse at sige, at det kan man sagtens.
Men fængselsstraffen burde vel alene indebære frihedsberøvelse. Der står intet i straffuldbyrdelsesloven om, at man også skal straffes med alle de andre ting, jeg nævner ovenfor. Hvis det er meningen, burde man lave straffuldbyrdelsesloven om, så den viser den staf, man i virkeligheden får. Man burde spille med åbne kort om, hvordan afsoningen foregår, i stedet for at bruge en masse fine ord, som intet har med virkeligheden at gøre.
 
Jack Jönsson er indsat i Søby Søgård




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",23.0,23. januar 2012,"Jeg har ikke haft mulighed for at finde ud af, hvad der blev brugt på resocialisering, men der er ingen tvivl om, at beløbet er lavt."
5802,/debat/leder/2014/01/syriske-billeder-kraever-handling,Syriske billeder kræver handling,Martin Burcharth," 
	Sidste gang, verden så billeder af afmagrede, nøgne lig med mærkninger af tortur, var fra koncentrationslejre i Omarska og Keraterm nær Prijedor i Bosnien i 1992. Der skulle gå tre år med yderligere afsløringer af den bosnisk-serbiske hærs og diverse militsers etniske udryddelse af civile bosniakker og kroatere, førend det internationale samfund greb ind. Efter folkedrabet i Srebrenica på 8.000 mænd i juli 1995 og massakren på civile i det belejrede Sarajevo i august indledte NATO bombardementer, som hurtigt bragte borgerkrigen i Eksjugoslavien til en afslutning.

	Siden marts 2011 er antageligt 180.000 blevet dræbt, halvdelen af befolkningen lever i flygtningelejre og efter bedste skøn er 47.000 forsvundet ind i Assad-regimets labyrint af hemmelige fangelejre. Hverken Det Internationale Røde Kors eller FN har fået adgang til at inspicere de forhold og den behandling, fangerne udsættes for. Det er, såvidt vides, uden fortilfælde i en så lang konflikt.

	I går fik verden så endelig syn for sagn. I en rapport udfærdiget af tre tidligere chefanklagere ved krigsforbryderdomstolene for Eksjugoslavien og Sierra Leone og offentliggjort i Informations søsteravis, The Guardian, blev det dokumenteret med titusinder af fotografier af lig, at 11.000 tilbageholdte i Syriens hovedstad og opland er blevet myrdet af forskellige sikkerhedstjenester på en – som forfatterne kalder det – »systematisk og organiseret« måde. Mange af ligene er afmagrede, nogle er efter retsmedicineres vurdering blev sultet ihjel, andre er blevet stranguleret og ombragt på anden brutal vis. Kroppene er tydeligt mærket af tortur.

	At blive konfronteret med disse billeder er at gennemleve et déjà vu fra Bosnien og – længere tilbage – de første fotografier i 1945 fra kz-lejren i Dachau og dødslejren i Auschwitz. Disse horrible billeder, som danske skolebørn fik fremvist for første gang i 1960’erne, har i de forløbne 70 år fået en fundamental betydning for den vestlige civilisations selvforståelse. Er der en ting, vi ikke kan acceptere, må det være en gentagelse af denne tragedie. Alle erkender, at krig og umenneskelig brutalitet ikke forsvinder. Hver dag kan pressen rapportere om overgreb, tortur, mord og henrettelser af de uskyldige, uden at det giver udslag i andet end kortvarig bestyrtelse, og tja – livets trummerum fortsætter bare. Handlingslammelse over for barbariet er i en verden stopfodret med billeder blevet en forsvarlig sindstilstand. Men billeder, der bringer mindelser om de tyske koncentrationslejre tilbage som små lynglimt, tænder samvittigheden. I august sidste år blev verden konfronteret med fotos af syriske børn, som i deres makabre skønhed så ud, som om de lå og sov – i stedet var de blevet gasset til døde af Assad-regimet. Parallellen til Hitlers gaskamre udløste vilje til at handle og gøre gengæld med våben mod gerningsmændene. Lykkeligvis blev en fredelig løsning fundet.

	Denne gang står det internationale samfund over for en mindst lige så vanskelig udfordring. Intet NATO-land synes villig til at intervenere militært; Syrien ligger modsat Bosnien ikke i Europa. EU og Frankrig sender gerne soldater til Den Centralafrikanske Republik for at beskytte civile mod massedrab, dog ikke til Syrien. Risikoen for en storkrig i Mellemøsten ville være overhængende. Ingen synes opsat på at aflyse eller udsætte Geneve II-konferencen, der begynder i dag, selv om USA og dets vestlige partnere (heriblandt Danmark) nu skal forhandle med repræsentanter for et regime bestående af dokumenterede krigsforbrydere.

	Det fundamentale spørgsmål er imidlertid, hvornår og hvordan præsident al-Assad vil blive holdt ansvarlig for forbrydelser mod menneskeheden, hvis Geneve II-konferencen får lov at fortsætte helt uberørt af 55.000 fotografier af 11.000 lig. Hvis der ikke er nogle umiddelbare følger andet end udsigt til en mulig særdomstol for krigsforbrydelser i Syrien engang i fremtiden, vil henrettelserne fortsætte i syriske koncentrationslejre. Ingen forventer, at Rusland og Kina vil røre en finger i FN. Det er nu op til USA og EU at overveje, hvilke midler man råder over til at tvinge Assad som et minimum til at åbne for inspektion af fangelejrene. Vestlige lande bør ikke deltage i en fredsproces, med mindre der er vished om, at masse-tortur og henrettelser ikke længere finder sted i Syrien. Handling er aldrig for sent.
",3.0,22. januar 2014,"	At blive konfronteret med disse billeder er at gennemleve et déjà vu fra Bosnien og – længere tilbage – de første fotografier i 1945 fra kz-lejren i Dachau og dødslejren i Auschwitz. Disse horrible billeder, som danske skolebørn fik fremvist for første gang i 1960’erne, har i de forløbne 70 år fået en fundamental betydning for den vestlige civilisations selvforståelse. Er der en ting, vi ikke kan acceptere, må det være en gentagelse af denne tragedie. Alle erkender, at krig og umenneskelig brutalitet ikke forsvinder. Hver dag kan pressen rapportere om overgreb, tortur, mord og henrettelser af de uskyldige, uden at det giver udslag i andet end kortvarig bestyrtelse, og tja – livets trummerum fortsætter bare. Handlingslammelse over for barbariet er i en verden stopfodret med billeder blevet en forsvarlig sindstilstand. Men billeder, der bringer mindelser om de tyske koncentrationslejre tilbage som små lynglimt, tænder samvittigheden. I august sidste år blev verden konfronteret med fotos af syriske børn, som i deres makabre skønhed så ud, som om de lå og sov – i stedet var de blevet gasset til døde af Assad-regimet. Parallellen til Hitlers gaskamre udløste vilje til at handle og gøre gengæld med våben mod gerningsmændene. Lykkeligvis blev en fredelig løsning fundet."
2366,/debat/2015/06/laeserbreve-11,Læserbreve,Informations Debatredaktion," Landbrugets forkerte tal
Holger Øster Mortensen, Odder
Dansk landbrug er dygtige til at bilde befolkningen ind, at fødevareproduktion er en af landets vigtigste industrier. Men hvis man gransker tallene nærmere, ser regnestykket helt anderledes ud. Der tales om en såkaldt fødevareklynge, som årligt skulle have en værdi af 150 milliarder kroner – eller en fjerdedel af den samlede danske eksport af varer. Heraf skulle svinekød udgøre 30 milliarder kroner og mejeriprodukter 17 milliarder kroner. Fødevareklyngen omfatter også bryggerier, kemifabrikker, minkproduktion, maskiner og andre pekuniære produkter.
Men da man ved, at det koster 50 kroner, hver gang en svineavler sender en gris til slagteriet, kan disse tal ikke passe. Man putter så at sige mere ind i maskinen, end man får ud.
Fødevareøkonomisk Institut har offentliggjort tal, der viser, at landbrugserhvervet fra 2009-2015 satte 28 milliarder kroner til. Kun ved at sminke sig med store offentlig tilskud, kan der skabes en illusion om, at landbruget er et økonomisk aktiv for samfundet.
Siden 1973 har dansk landbrug modtaget mange hundrede milliarder i subsidier, og samtidig oparbejdet en samlet gæld på mindst 360 milliarder kroner. Pengene flyder fra samfundet og hen til bønderne i en stadig stærkere strøm.
Mellem 1.700 og 2.000 landbrug står over for konkurs. Hvis renten stiger en anelse, kan disse mørketal se endnu værre ud. Landbrugets milliardeksport danner grundlaget for, at hver enkel landbrugsbedrift i gennemsnit vil tabe en million kroner hvert år. Det løber samlet op i et tab på to til tre milliarder kroner.
Landbrugets eksport er gældsfinansieret. Dansk landbrug er nået til en skillevej, og en egentlig landbrugs- og landboreform er hårdt tiltrængt. Landbrug skal fremover være både økologisk og bæredygtigt. Og alle landbrugsproblemerne skal være en del af valgkampen.
Sparekniv skader os alle
Asger Watanabe Bertelsen, Vallensbæk Strand
Jeg er privilegeret. Jeg er opvokset i en familie, hvor jeg aldrig har oplevet noget, der nærmede sig sociale problemer. Det betyder – sat på spidsen – at jeg har arvet en større sandsynlighed for at blive veluddannet, leve længere og har mindre sandsynlighed for at blive stofmisbruger, arbejdsløs og kriminel.
Netop fordi andre ikke arver samme privilegier, føler jeg, at jeg og andre i min situation har et ansvar. Derfor vender det sig i mig, når jeg hører tonen i den aktuelle valgkamp.
Vi får at vide, at det bedre skal kunne betale sig at arbejde, og med den begrundelse vil man sænke de offentlige ydelser, spare mere på de offentlige institutioner og indføre mere brugerbetaling. De offentlige institutioner og ydelser er netop nogle af de ting, der, hvis de bliver brugt rigtigt, kan afhjælpe den enorme sociale kløft, der bliver større og større, og som gør det sværere at bryde den negative sociale arv. Vi har ikke behov for nedskæringer, der hindrer den sociale mobilitet. Vi har behov for at hjælpe mere, bedre og tidligere.
Der er uden tvivl nogle, der mener, at man skal være sin egen lykkes smed. Det er også til dels rigtigt, men det er bare en unfair kamp, når nogle af os begynder tættere på målet end andre. Når det står sådan til, har vi ikke alle lige mulighed for at udnytte vores fulde potentiale. En investering i bedre hjælp til at bryde arven er en fremtidsinvestering. Vi taber mange med potentiale, fordi vi ikke hjælper tidligere.
Demokratiets bagstræber
Nils Sjøberg, folketingskandidat (R)
Mens det norske Storting og den svenske Riksdag viser tillid til borgerne og øger åbenheden om alle dokumenter i administrationen, går det danske folketing den anden vej. Danmarks offentlighedslov fra 2013, som blev vedtaget af et stort flertal i Folketinget, er et problem for demokratiet. Derfor vil jeg opfordre alle, som stiller op til Folketinget, til at kæmpe for en ny offentlighedslov.
I både Norge og Sverige har man gode erfaringer med at give borgerne mulighed for at følge alle ændringer i en sag digitalt. Intet kan fjernes fra en sag, uden at det kan ses. Dette gælder også informationer fra spindoktorer.
Mens det danske folketing har lukket for informationer om flere produkters virkninger på sundhed og miljø, har man gjort det modsatte i vores nabolande. Her kan man også klage til en uvildig instans, hvis man føler sig dårligt informeret.
Vi har fortjent en ny offentlighedslov i Danmark efter nordisk model.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,15. juni 2015,E-mail *
1426,/debat/2015/10/chance,En chance til,Julie Top-Nørgaard," »Jeg er så glad for, at du er begyndt i vores klasse,« sagde Marie.
Det var min første uge som studerende, fredagsbaren var åben, og vi fik en flad fadøl nede i gården. Marie så indtrængende på mig og fortsatte: »Du er ligesom beviset på, at man kan få en chance til.«
»Jamen, velbekomme,« mumlede jeg. »Det var da så lidt. Eller, jeg mener, selv tak.«
Og så tog jeg en meget stor tår af min første og sidste fredagsøl på pædagogseminariet. Pludselig føltes det som meget længe siden, at jeg selv var i begyndelsen af tyverne. Dengang jeg gik på RUC, og alt var en fest.
Der var meget vi skulle nå, også ud over at læse Bourdieu og Foucault og Giddens. Faktisk er festerne det, jeg husker bedst, og så følelsen af afmagt når man sad til forelæsning i det store auditorium og prøvede at holde sig vågen dagen efter.
Der var også en anden type studerende. De var gamle. De havde en anden uddannelse i forvejen. De havde prøvet at have et rigtigt arbejde. Jeg gik i en stor bue uden om dem, når vi skulle danne grupper. De var så motiverede, at det virkede mistænkeligt. De læste alt og spurgte om alt muligt underligt. Nogle af dem var over 30, og de havde børn. Shit, jeg syntes, at de var kedelige.
Nu er jeg en af dem. En af de gamle, sære studerende på pædagogseminariet, hvor jeg snart afslutter min nye uddannelse. En af dem, der hellere vil tale med underviserne om dagens tekst end om fredagsbaren med de andre studerende. En af dem, som har forberedt projektforslag hjemmefra og fundet supplerende litteratur, før semesteret går i gang. Men mine medstuderende på pædagogstudiet har været langt mere åbne over for mig, end jeg selv var dengang. Okay, der skal heller ikke meget til, men alligevel.
Jeg kommer hele tiden til at sige noget upassende i undervisningen. Ting, jeg betragter som en selvfølge. For eksempel: »Vi er jo alle sammen en lille smule omsorgssvigtede. Altså, alle mennesker. Ikke?«
Det er meningen, at det både skal være lidt sjovt og samtidig fuldstændig alvorligt. Men de andre, alle de 20-årige, ser bare helt tomt på mig. Eller en dag hvor jeg havde læst lidt op på de psykiatriske diagnoser og sagde: »Jeg kan da kende mig selv i alle diagnoserne. Kan I andre ikke det?«
Igen disse tomme blikke.
Okay, så det er ikke altid, at jeg føler mig helt hjemme på den uddannelse. Der er også noget med livsstilen, der skiller os ad. De andre har en fremleje på Nørrebro indtil september. Vi har betalt realkreditlånet ud om 22 år. De andre tager på økotrancefestival i Spanien, jeg tager i sommerhus og ser ’Grusomme Mig’ med børnene. De andre snapchatter, jeg tjekker forældreintra. De andre løber maraton, jeg har ikke dyrket motion, siden jeg gik til gravidyoga i 2005. De andre har lige været et semester i udlandet. Jeg har lige været forbi Hvidovre for at blive steriliseret.
Jeg har aldrig før følt mig gammel. Det gør jeg på seminariet. Til allerførste undervisningsgang, da nogen spurgte, hvordan man egentlig fremlægger en tekst i plenum, følte jeg mig som et årtusindgammelt bjergmassiv. Jeg følte, hvordan jeg lå der i landskabet, urokkelig, grå. Evigt. Kom sol, kom regn.
Så, altså. Jeg føler mig en lille smule gammel og sær. Det er helt ok. For jeg har en fest på pædagogseminariet. Det er bare en helt anden slags fest, end den jeg havde på RUC.
De andre til festen hedder Järvinen og Becker og Løgstrup. De er virkelig godt selskab, selv om de fleste af dem er døde. Jeg diskuterer med dem og med mig selv, jeg skælder ud og bliver begejstret. Det er virkelig en fest.
Folk spørger stadig: Synes du ikke, at niveauet er lavt på pædagogseminariet? Det var nok meget højere på universitetet, ikke? Er det ikke kedeligt for sådan en som dig?
Jeg svarer, at jeg går på en fantastisk uddannelse, som man kan få utrolig meget ud af, hvis man selv vil.
Men jeg kommer altså aldrig til fredagsbar igen.
P.S. Nogle af de andre studerende er altså også lidt sære, de har bare ikke opdaget det selv endnu.
Julie Top-Nørgaard er pædagogstuderende og journalist. 
Klummen er udtryk for skribentens egen holdning




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,30. oktober 2015,"Jeg kommer hele tiden til at sige noget upassende i undervisningen. Ting, jeg betragter som en selvfølge. For eksempel: »Vi er jo alle sammen en lille smule omsorgssvigtede. Altså, alle mennesker. Ikke?«"
11964,/debat/2011/06/laeserbreve-3,Læserbreve,Informations Webredaktion," Det virker med symbolpolitik
Lauge Rosendahl, Højbjerg
Det er meget forvirrende: Enten er der med de nye udvisningsregler som Information beskriver 23. juni tale om en reel stramning, der vil sende mange mennesker til Langbortistan for bagateller, og endnu flere i limbo på utåleligt ophold  hvad end det er for resten af livet, eller det udløber.
Eller også er der, som SF forsøger at overbevise os om, ingen ændringer af betydning, andet end noget småtteri om at man (stadig) ikke må være bandemedlem.
Hvis SF's udlægning er den rigtige, så er deres tilslutning altså næsten ren symbolpolitik, og deraf kan vi af de mange rasende reaktioner lære, at symbolpolitik virker: Hvis man lader, som om man er et dumt svin, så vil de fleste også opfatte én som et dumt svin.
Kapitalens  politiske magt
Michael Skaarup, Herning
Kapitalen har købt den politiske magt: Hverken bankpakke I, II eller III var til folkeafstemning af den simple grund, at folket ville havde stemt imod.
Hvilket er mere nederen, end de fleste forestiller sig. Det vil sige, at den lovgivende magt er placeret i EU, WTO, IMF og andre kapitalinstitutioner og ikke hos de symbolske nationale forsamlinger som for eksempel vores folketing.
Når vi ser på situationen i Grækenland, så tjener den, til at oplyse det europæiske folk om, hvem der bærer skylden for den nuværende casinokapitalistiske finanskrise, og hvem der så må tage ansvaret; befolkningen.
Trækker man en parallel imellem det arabiske opgør og urolighederne i Grækenland og Spanien, så bliver det indlysende, hvorfor vi aldrig skal have et politikorps under EU.
Så længe politiet selv er borgere i den nation, de gør tjeneste i, så vil de have mere sympati for de folk, der stiller sig imod den politiske magt, end hvis for eksempel danske og tyske EU-betjente skulle skabe orden og ro i Grækenland.
Straf til forældre er nytteløs
Johnny Werngreen, Esbjerg
Der er forsket i anvendelse af straf i mere end hundrede år  fra Pavlov, Thorndike, Watson og Skinner til Seligman og kriminologerne  og det 'triste' budskab er, at straf desværre ikke virker efter hensigten.
For at straf skal have direkte eller præventiv effekt, er der nogle erkendelsesmæssige forudsætninger, der skal være til stede. Og det er de desværre ikke hos hovedparten af den målgruppe, Martin Henriksen ønsker at ramme med kravet om at kommunerne skal udstede flere forældrepålæg ved ungdomskriminalitet.
De reagerer med undgåelsesstrategier, hjælpeløshed, passivitet, usikkerhed og med frustration, modkontrol og aggressivitet. Og man kan vel ikke tilsidesætte mere end hundrede års forskning, blot fordi Martin Henriksen og andre mener, at forskningsresultaterne burde være anderledes.
Man kan straffe af moralske grunde; hævn, retfærdighed og lignende, men ikke i forandrings- eller udviklingsøjemed.
SF og den umulige kunst
Bjarne Bisgaard, København
Det bliver sværere og sværere at tro på, at et regeringsskifte vil kunne rette op på de efterhånden mange stramninger i udlændingepolitikken, som S og SF har lagt ryg til. Det er beskæmmende at se den følgagtighed, der udvises af frygt for at komme i modvind i DF-segmentet. Hvorfor egentligt det er vel en del af jeres opgave?
Nogen har sagt, at politik er det muliges kunst, men hvis det skal have en berettigelse, er politik vel også først og fremmest et spørgsmål om holdninger og det at turde tale fanden midt imod.
Magtliderligheden i sig selv har aldrig ført til noget godt, hvilket historien bærer mange vidnesbyrd om. Et frit menneske og et frit parti kendes vel ved at stå ved sit udgangspunkt og dermed sine holdninger.
For SF taler de seneste opinionstal deres tydelige sprog; og at venstrefløjen nu åbenbart finder det taktisk rigtigt at være halehæng til det yderste højre, siger vel alt. Det er svært at bevare optimismen.
SF's sjæl
Jette Fog, Aarhus
SF's tilslutning til stramningerne af udvisningsreglerne er skamfuld, det er hvad, den er. Og bekymrende.
For et år siden besluttede jeg at hænge på og forblive medlem  og vente og se, hvordan mit parti teede sig, når det fik magten. Det var ikke en let beslutning, for det var ikke mere det SF, jeg meldte mig ind i.
Jeg ved ikke mere, om det ikke var en skidt disposition at blive hængende. Jeg ved ikke mere, hvad SF er for et parti, og om jeg kan stole på, at det er ren taktik, når I den ene gang efter den anden går i gyngen og støtter kulsorte lovforslag. Bliver I ved med det efter valget, så er jeg klar med en udmeldelse.
Og tag så at holde op med den der kvalmende superpædagogik, når I skal forklare jeres sidste tiltag. Vi er jo ikke uforstandige eller dumme, og vi kan godt se, at taktik skal der til.
Men hvis alt automatisk bliver gjort af taktiske hensyn, taber I jeres sjæl og kan kun se politik fra det perspektiv. Det er farligt og jo set før, og vi er en del der er uenige i det, I foretager jer. Håber det anfægter jer.
Ytringsfrihed
Niels Bent Johansen, Søborg
Det dog utroligt med de to hanekyllinger Søren Pind og Morten Messerschmidt, som var så ivrige forsvarer af ytringsfriheden om muhammedtegningerne.
De har åbenbart ikke samme holdning når det handler om kritik af dem selv, jævnfør Marlene Wind, der har fået mundkurv på. Der er vist et citat, der siger noget om at se splinten i sin brors øje og ikke bjælken i sit eget.
Christianias hashproblem
Jens Frederiksen, København
Det er vigtigt at nævne hash-markedet i forbindelse med beboernes køb af Christiania.
Det er en sød idé at køberne investerer lidt mere i fristad og lidt mindre i fed tjald. Men det er et kolossalt problem for Christiania at handlen er koncentreret netop der.
Uanset hvad man måtte mene om hash, legalisering eller ej, så er handlen i dag monopoliseret af regulære forbrydersyndikater, som styrer med meget hård hånd.
Det betyder dels ammunition til Fristadens fjender, dels også en vis  forhåbentlig ganske hypotetisk  risiko for at profit fra Pusher Street hvidvaskes ved køb af folkeaktier. Hvorved Christiania sovses endnu mere ind i organiseret kriminalitet end det desværre allerede er tilfældet.
Løsningen er selvfølgelig legalisering. Og den løsning ligger desværre langt ude i fremtiden.
Psykotikere  i dialog
Annette Chronstedt, København
Tak til Jonas Haugegaard og Sabrina Drevsfeldt for deres dybt relevante artikel om svingdørspatienter i psykiatrien 18. juni og ikke mindst til Aase Dalager for hendes umådeligt modige medvirken!
Modig især, fordi man skal være nærmeste pårørende til en psykotiker for virkelig at have erfaret, hvordan sygdommen må se den mest elskede som sin største fjende. Dette er måske en af de vigtigste årsager til hele det psykiatriske personales udelukkelse af de pårørende:
Via behandlerens logiske identifikation med klienten farves man af psykotikerens omvendte kærlighed et tilsyneladende meget autentisk had, som jo imidlertid 'blot' tjener til at beskytte hjertet, da det ikke kan bære ansvaret for en langt dybere smerte: selvhadet. I psykosen hersker offerrollens rendyrkede projektioner.
Netop derfor er resultaterne også så indlysende positive dér, hvor man har besluttet sig for at inddrage de nærmeste: Først når de nærmeste får plads til at vise, at de ikke lader sig afvise i deres kærlighed, får den syge lejlighed til at hele sine egne følelser. Men psykiatrien er rent biologisk funderet og giver ikke meget for den slags 'snak' om kærlighedens veje.
Det ville således udgøre et logisk og herligt skridt, om Drevsfeldt og Haugegaard gav os en lige så lang og oplysende artikel om metoden Open Dialog. Den praktiseres allerede med forbavsende effekt på Fyn.
Ud med  alle kriminelle
Niels Westh-Hansen, Holbæk
Alle kriminelle udlændinge skal udvises, men hvorfor er det kun kriminelle udlændinge der skal udvises?
Lad os da gøre det ordentligt. Alle kriminelle skal udvises. Hvorfor skal kriminelle danskere have særstatus?
SF løber  fra sine aftaler
Torben Jensen, Haderslev
Det er helt forkert når S og SF går ind for stramninger i udvisningsreglerne på det her tidspunkt. For det første er det et unødvendigt og utiltalende tiltag, og for det andet har Marianne Jelved jo for en gangs skyld ret i, at S og SF løber fra udtalelsen om stramninger.
Jeg er medlem af SF, og efter det pinlige pointsystem begynder jeg alvorligt at overveje om min stemme skal gå til Enhedslisten i stedet. Jeg går ud fra det er en utiltalende valgstrategi, for ellers kunne jeg jo stemme på S, hvilket jeg ikke gør.
Dengang jeg var 15 år var SF et fint alternativ til S. I dag er jeg 62 år og skal til at se mig om efter et alternativ til et SF, der har strammet buen for meget.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",5.0,27. juni 2011,"Det er meget forvirrende: Enten er der med de nye udvisningsregler som Information beskriver 23. juni tale om en reel stramning, der vil sende mange mennesker til Langbortistan for bagateller, og endnu flere i limbo på utåleligt ophold  hvad end det er for resten af livet, eller det udløber."
12188,/debat/2011/05/laeserbreve-11,Læserbreve,Informations Webredaktion," Hjælp til  alle kvinder
Randi Iversen, forkvinde for Kvinderådet, Brønshøj
En af anbefalingerne fra menneskerettighedsvurderingen af Danmark, som FN's Menneskerettighedsråd foretog 2. maj, var bedre beskyttelse af udenlandske kvinder udsat for partnervold i Danmark.
Behøver andre lande fortælle os det? Ja. Det kan ikke være nogen nyhed for politikerne, at disse kvinder lever i en meget udsat situation. Alligevel sker der ikke meget.
Det handler om kvinder, der risikerer udvisning, hvis de forlader deres voldelige partner. Det vil sige, hvis de efterlever det, ligestillings-Danmark opfordrer dem til: at sætte grænser og frigøre sig fra undertrykkelse.
Det siger sig selv, at voldsudsatte kvinder uden ægteskab og opholdsgrundlag ikke råber op, skriver læserbreve eller render politikerne på dørene. Ingen ved, hvor mange det drejer sig om. Der er usikre tal på dem, der får forlænget deres opholdstilladelse efter dispensationsreglerne.
Det var i 2009 48 af 58 sager, og det er godt. Men hertil skal lægges dem, der aldrig bliver en sag. Måske kender de ikke deres rettigheder, måske har de ikke skaffet den nødvendige dokumentation for volden, måske er deres tilknytning til Danmark utilstrækkelig, eller måske er de ikke 'integrerede'. Men hvad så? De har da krav på beskyttelse her alligevel.
Tak til det internationale samfund for at pege på problemet.
Dong og  freudiansmen
Tobias Gemmerli, Åbyhøj
I Information 13. maj kan man på side tre nyde synet af Dong Energy's igangværende klimapartnerkampagne. Den storslåede helsidesannonce afbilder et stort rødt slips, som omfavner det rene himmelblå. Billedet bærer påskriften »Kan et slips tage medansvar for klimaet?« Dette besjælende spørgsmål besvares dog straks med »nej. Men det kan direktøren, der har det på«.
Bevares, det er da hændt, at også kvinder bærer dette magtsymbolske klædestykke, men en patriarkalsk ledelseskultur fremstår ikke desto mindre som en tydelig præmis for annoncens leg med symboler; en freudiansk fortalelse af helsides-dimensioner.
Det bagvedliggende budskab er således, at den miljømoderne direktør er en mand. Det forekommer mig besynderligt, hvorledes Dong forsøger at bore sig ind i det 21. århundredes klimabevidsthed ved hjælp af patriarkalske business-stereotyper.
Måske skulle Dong overveje i slipsekampagnens øjemed at skifte navn til det mere potente og fallisk-korrekte navn 'Ding Dong Energy  af mænd, til mænd!'
Dan Jørgensen er en slapsvans
Jens Rohde, MEP (V)
12. maj anklager Dan Jørgensen mig for løgne og løftebrud. Man fristes til at spørge, om Dan Jørgensen ikke husker fra næse til mund, eller om han helt bevidst omgår sandhed og konsekvens i det, han siger og gør.
Mens Dan Jørgensen gik rundt i valgkampen og ville lukke de danske grænser, stod jeg fuldt og fast på, at vi ikke skulle have den gamle grænse tilbage. Det har jeg holdt fast i siden, og det mener jeg stadig.
Helle Thorning-Schmidt udtalte på DR den 5. juni 2009: »Jeg vil have den gamle grænsekontrol tilbage, som vi havde den for nogle år siden. Det er Dan Jørgensen og jeg helt enige om.«
Socialdemokraterne ville altså også have paskontrollen tilbage dengang. Men siden har ingen nævnt valgløftet. Ingen i Dan Jørgensens egen gruppe aner tilsyneladende, at han gik til valg på det forslag.
Derfor gik de i parlamentet i tirsdags hårdt til angreb på grænselukninger som et højrepopulistisk fænomen. Hertil svarede jeg, at den form for populisme så sandelig trives fint hos Socialdemokraterne og henviste alene til Jørgensens og Thorning-Schmidts valgkamp.
Og lad mig slå fast, at jeg ikke har kaldt min regering populistisk. Jeg har ikke på noget tidspunkt forholdt mig til aftalen mellem DF og regeringen, for jeg kendte den af gode grunde ikke.
Jeg har givet Dan Jørgensens gruppekolleger ret i, at genindførelse af den gamle grænse er udtryk for populisme, og jeg har fortalt i Europa-Parlamentet, at Dan Jørgensen gik til valg på det i 2009. Det forstår jeg godt, at han er ked af, for det afslører ham som en slapsvans både i Danmark og i EU.
Sjusk, Rehling
Bent Jensen, professor emeritus, Syddansk Universitet
David Rehlings leder 7. maj er både i sin form og sit indhold så sjusket, ubegavet og fuld af fejl, at skribenten og avisen skulle skamme sig.
Han er ikke i stand til at stave til ærekrænkende, der optræder en mystisk skarp og indholdsløs parentes, han formår ikke at skelne mellem arkiver og arkivalier, og han forveksler ordet beskytte med beskylde, så meningen går helt tabt.
Han fremsætter den injurierende beskyldning, at jeg af et politisk flertal er blevet »sat til« at drive klapjagt på sovjetiske muldvarpe, og at jeg derfor »fik« et helt center stillet til rådighed. Rehling er glad for dommen fra Svendborg  en dom, der ligesom hans leder er præget af sjusk, misforståelser og modsigelser.
Han fremsætter en misvisende påstand om, at jeg lod hånt om en henstilling fra PET om ikke at bruge PET-arkiver i den offentlige klapjagt på Dragsdahl. Til grund for min veldokumenterede artikel om Dragsdahls forhold til KGB lå foruden offentligt kildemateriale afklassificerede papirer.
Endelig påstår Rehling, at jeg har sendt et dokument til Landsretten, hvori Dragsdahl karakteriseres som KGB-agent, og at jeg i oktober sidste år offentliggjorde »nogenlunde enslydende beskyldninger« på koldkrigscenterets hjemmeside. Jeg sender naturligvis ikke dokumenter til landsretten, og jeg har ikke offentliggjort nogen beskyldninger nogen steder. Jeg har derimod citeret fra nogle afklassificerede PET-dokumenter.
Det er indlysende, at David Rehling ikke aner, hvad han fabler og injurierer om, og heller ikke har forsøgt at sætte sig ind i sagerne. Formentlig overstiger det hans evner.
Information  som burde overveje at kalde sig Dragsdahls Tidende - er virkelig en ringe avis med en sådan skribler. Og desværre er han ikke den eneste.
Japansk har skam partikler
Kirsten Refsing, dekan for humaniora, Københavns Universitet
14. maj interviewer Rasmus Bo Sørensen professor Lars Heltoft fra RUC til artiklen Sgu er ikke længere et bandeord. Det fremgår, at Heltoft til august skal til Japan og »forsøge at forklare de japanske danskstuderende, hvordan det er, de partikler kører på dansk, for de har intet tilsvarende på japansk«.
Jeg tror, Heltoft ville lykkes bedre med at forklare de japanske danskstuderende om 'jo', 'skam' og 'vel', hvis han inden afrejsen satte sig grundigt ind i, hvordan japanske sætningsafsluttende partikler 'kører'.
Partikler som 'yo', 'wa', 'no', 'ne' med flere vil fungere glimrende som oversættelser for de danske småord, da de bærer betydninger, der udtrykker samme holdninger hos den talende, som de danske gør.
Og det er nu engang nemmere at forklare nuancer i et fremmedsprog for en gruppe studerende, hvis læreren selv kender lidt til de studerendes modersmål.
Beskat fyring
Per Bregengaard, Søren Kolstrup (Ø)
Virksomheder og opgaver flytter mod øst, så omkostningerne kan mindskes, og profitten øges, især efter finanskrisen. Jørgen Goul Andersen forsøger i Information 22. februar at rejse en diskussion om det store produktionstab efter krisen i 2008, men forgæves.
Løsningen på tabet af industriarbejdspladser er uddannelse og forskning, lyder det gængse svar. Den fremgangsmåde er utilstrækkelig. Den indiske ingeniør er både veluddannet og billig. Udflagningen vil fortsætte. Derfor er det nødvendigt at rejse en diskussion om modpoler til de privatkapitalistiske virksomheder.
Vi taler her om virksomheder, hvor overskuddet øremærkes til videreudvikling af bæredygtige principper, hvor den investerede kapital ikke kan trækkes ud med gevinst for øje, og hvor der gives rum for et deltagerdemokrati af ansatte og brugere. Eksempelvis bæredygtige teknologier inden for energi, transport, byggeri og lokal fødevareindustri.
International arbejdsdeling er såre fornuftigt, men ikke når udflagningsvirksomheder påfører samfundet voldsomme omkostninger. En fyrings- og udflagningsafgift er ud fra denne logik uomgængelig.
Fyringsafgiften bør sættes i forhold til de afskedigede medarbejderes krav på en ajourført uddannelse. Udflagningsafgiften bør afspejle den ekstra CO2-belastning og forurening, som en udflytning af produktionen udløser af voksende transport.
Afskaf barsel
Knud Jacobsen, Ulfborg
Kære Margrethe Vestager: En stor tak for at du med en delvis fjernelse af efterlønnen har været med til at skærme velfærdsstatens kerneværdier. Men forliget slår vel ikke til?
Derfor vil jeg foreslå, at du også får fjernet barselsorloven. Tænk på, at her går 50.000 unge raske mennesker hvert år rundt uden at lave noget; bare en halvering må kunne give meget til velfærden. Og ferierne! De fleste har 5 ugers ferie, det vil sige, at raske og stærke folk holdes uden for arbejdsmarkedet i 10 procent af året. En halvering her kunne også styrke velfærden meget.
Og kernevelfærden er jo truet. Hvor længe kan vi blive ved med at give skattelettelser til husejerne uden flere indgreb og sikre den frie spekulationsret for bankerne uden stramninger?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,17. maj 2011,"International arbejdsdeling er såre fornuftigt, men ikke når udflagningsvirksomheder påfører samfundet voldsomme omkostninger. En fyrings- og udflagningsafgift er ud fra denne logik uomgængelig."
7735,/debat/2013/04/hedder,"Du er, hvad du hedder",Tine Byrckel," Jeg tror, det er svært for en dansker at forestille sig, hvordan det egentlig er at gå i skole i Frankrig. Og jeg tror slet ikke, man kan forestille sig, hvordan det er, når man gør det på den rigtige måde. Jeg ved det, for jeg er jo selv en udlænding, der har opdraget mine egne sønner i det franske skolesystem, og det tog jeg slet ikke alvorligt nok. Men nu har jeg med mine bonusdøtre opdaget, hvordan det skal gøres.
Den ’rigtige’ måde er selvfølgelig den, hvor man i sidste ende, kommer på de såkaldt ’store skoler’, Grandes Écoles, eller andre institutioner med benhårde optagelsesprøver. Nej, universitetet er ikke det fineste i Frankrig, Napoleon opfandt i sin tid et parallelt system, som stadig er dér, hvor nationens ypperste finder hen og finder hinanden og finder frem til de bedste jobs.
Nu kan jeg i en sociologisk undersøgelse, foretaget af Baptiste Coulmont, læse, at man alene på fornavnet stort set kan regne ud, hvordan det kommer til at gå et ungt menneske. Augustin, Marin, Henri. Bum. Så kommer du i det, der svarer til en gammeldags matematisk-fysisk gymnasieklasse, som er toppen. Sammen med Louis, Pierre Louis og Gaspard. Bum.
I de sproglige gymnasieklasser finder vi Alionor, Violette og Orane. Bum. Sammen med Marguerite, Anouk og Marie-Charlotte. Bum. Det er stadig en fin type klasse, som destinerer en til det finkulturelle.
Min bonusdatter hedder Suzanne. I øjeblikket pukler hun med at læse dansk, som hun allerede skal til studentereksamen i i denne uge. Det er selvfølgelig et ekstrafag, som jeg er enormt stolt over, at hun, som er pærefransk, har taget, bare fordi hun kender mig. Men samtidig er det også et fag, som kommer til at give hende ekstrapoint på eksamensbeviset. Det er overskud.
For Suzanne går i skole på den rigtige måde, som ingen dansker kan forestille sig det. Det vil sige, at man er i skole hele dagen og oftest først har fri ved 17-tiden. Det vil sige, at man kommer hjem, og så laver man lektier. Man laver simpelthen ikke andet end skolearbejde hele tiden. Der er enormt mange lektier, som hun sætter sidste punktum for, lige inden hun går i seng. Og det har både hun og hendes søster, som nu er ved at være færdig med en af de gode handelsskoler, gjort, så længe jeg har kendt dem. Lige fra de var helt små, lavede de bare lektier altid, stort set. De har gået til dans også, om aftenen. I øvrigt med samme målrettede flid som den, med hvilken Suzanne nu forbereder alle de fag, hun skal op i.
Suzanne går i matematisk gymnasieklasse. Det bestemte alle vi forældre, at hun skulle. Bum. Jeg kan ellers se på sociologilisten, at hun burde have gået i økonomiklassen. Sammen med Sixtine, Capucine og Victoire. Bum. Det er også en god klasse. Suzanne ville faktisk helst have været i den litterære, men så skred forældrene ind. Vi vidste alle, at der var allerstørst chancer med matematikken, som lukker alle døre op. Og man skal være enormt flittig og dygtig for at komme i matematisk.
Og så er der dem, der ikke kan hjælpe deres børn med lektier. Som ikke kan regne ud, at der bare ikke er nogen vej uden om at lave lektier hele tiden, hvis man vil op i toppen af det franske samfund. Deres børn går i gymnasiet i de såkaldte tekniske klasser. Der er dem med de engelskklingende navne, Teddy, Adrian og Brandon. Bum. Så er der den med de mere arabisk inspirerede navne. Ahmed, Naida og Yossef. Bum. Eller lidt blandet, Tracy, Hamza og Samir. Der er også alle dem, der nok bliver butiksassistenter eller damefrisører. Det er klassen med Prescilla, Allison og Lolita. Bum. Eller Jessica, Melodie og Sandy. Alle disse navne på hovedpersoner i de amerikanske kærlighedsserier, som kører på tv om eftermiddagen. Også de går i skole hele dagen, i deres gymnasieklasse. Alligevel kommer de aldrig op i toppen af samfundet, lige meget hvor meget franskmænd tror, at skolen er lige for alle.
Det gælder selvfølgelig om at være flittig. Det gælder om at have forældre, som kræver, at man er flittig. Men i sidste ende gælder det i den franske skole, ganske som i den danske, især om at være født i den rigtige klasse. Fra starten. Bum.
 
Tine Byrckel er psykoanalytiker og manuskriptforfatter
",1.0,9. april 2013,Tine Byrckel er psykoanalytiker og manuskriptforfatter
917,/debat/2016/01/nordens-venstrefloej-tage-ansvar-loese-flygtningekrisen,Nordens venstrefløj vil tage ansvar for at løse flygtningekrisen,"Paavo Arhinmäki, Katrín Jakobsdóttir, Audun Lysbakken, Johanne Schmidt-Nielsen og Jonas Sjöstedt"," Bølgen af mennesker på flugt har fået de nordiske lande til at konkurrere om den mest restriktive asylpolitik. I stedet for at svare med samarbejde for at imødekomme mennesker på flugt har landene reageret med national egoisme. Nu indskrænkes en af de vigtigste landvindinger i det nordiske samarbejde: bevægelsesfriheden og pasfriheden mellem vores lande. Manglen på samarbejde mellem de nordiske lande forværres af, at højrepopulistiske partier sidder i nordiske regeringer og påvirker politikken i vores lande. Deres politik med lukkede grænser indebærer ikke bare indskrænkninger i asylretten, den river også det nordiske samarbejde i stykker. Venstrepartierne i de fem nordiske lande ønsker, at Norden i stedet samarbejder for at svare på flygtningesituationen og redde den nordiske pasunion.
Vi ser, hvordan nordiske lande bevidst har gjort det sværere for mennesker at bruge retten til at søge asyl. Det er en farlig udvikling, som sætter asylret og menneskerettigheder på spil.
Sådan kan man ikke opbygge et velfungerende arbejde med flygtningespørgsmål. Svaret på den globale flygtningesituation må tværtimod handle om at samarbejde. Det kan ske på forskellige niveauer – i Norden, i Europa og i FN – afhængig af de politiske forudsætninger. I denne situation, når EU’s politik står over for store udfordringer, er det i særlig grad vigtigt, at de nordiske lande begynder at samarbejde. Vi ønsker, at de nordiske regeringer omgående mødes og diskuterer, hvordan vi i fællesskab kan svare på denne situation.
Kapløb mod bunden
De flygtendes ret til at søge asyl i det land, hvor de befinder sig, må bevares. Samtidig er der brug for, at vi udbygger det fælles ansvar og fordelingen af dem, der har brug for beskyttelse. Et muligt resultat af diskussioner mellem de nordiske lande kunne være minimumsniveauer for, hvordan mennesker, som kommer til Norden, skal modtages. Det kan handle om regler og praktisk samarbejde om familiesammenføring. Så kan kapløbet mod bunden stoppes, samtidig med at hvert land kan indføre mere generøse og humane regler end dem, der fastlægges af minimumsstandarden. Vi vil undersøge mulighederne for at lette familiesammenføringer gennem koordination og samarbejde mellem de nordiske landes ambassader uden for Norden.
Der er brug for, at de nordiske lande går væk fra at lægge pres på flygtningene for i stedet at lægge pres for at få EU til at gøre noget ved problemerne.
Den nuværende Dublin-forordning fungerer ikke og må erstattes af et system, som garanterer asylretten og fordeler ansvaret retfærdigt. Reglerne om behandling af asylansøgninger i første ankomstland må ændres, fordi de lægger et urimeligt pres på visse lande. Familiesammenføring skal være højt prioriteret og kunne ske smidigt.
Svaret kan ikke være passivt at lade store flygtningelejre vokse frem i Grækenland, Italien eller Makedonien. Svaret kan heller ikke være, at Tyrkiet skal agere som EU’s grænsepoliti til gengæld for, at vi i stilhed afstår fra at kritisere den politiske forfølgelse i Tyrkiet.
Mere ansvar til FN
Europa har brug for en ny aftale med tydelige og retfærdige principper for, hvordan vi sammen fordeler de opgaver, vi skal løse. Det kræver en fordeling af ansvar for flygtende på europæisk niveau. Så mange europæiske lande som muligt bør deltage i en fælles solidarisk fordeling af flygtninge.
Desværre tyder meget på, at EU ikke formår at samles om en realistisk løsning. Derfor er vi åbne over for at tage initiativ i en koalition af lande, som er villige til at gå foran og bidrage til en holdbar situation.
En tredje mulighed er, at FN påtager sig en større rolle i den her situation. Vi er klar til at lade FN’s Højkommissariat for Flygtninge, UNHCR, spille en større rolle i fordelingen af flygtninge i Europa, sådan som det er set tidligere.
Den frie bevægelighed i Norden har været en historisk succeshistorie, som har gjort vores lande mere dynamiske. Pasfriheden, som har eksisteret siden 1950’erne, har uddybet og styrket det nordiske fællesskab. Der er brug for en tydelig fælles forståelse for behovet for at undgå grænsekontrol mellem nordiske lande og aldrig lade dem være andet end midlertidige.
Med hårdere grænsekontroller og krav om, at bus-, tog- og færgeselskaber kontrollerer ID, er der en åbenbar risiko for, at det bliver meget svært for flygtninge at komme til Norden. Det kan føre til flere desperate og farlige flugtforsøg. Samtidig fremmer det menneskesmugling. Vi bidrager på den måde til en dominoeffekt af lukkede grænser i Europa. Der er brug for et tættere samarbejde mellem de nordiske lande for at finde fælles løsninger, der bevarer asylretten. Vi ønsker en reguleret indvandringspolitik, men vil ikke, at grænsekontrol, ID-kontrol og visumkrav bruges til i praksis at indskrænke retten til asyl.
Kommer du til Norden, skal du have samme rettigheder og arbejdsvilkår som alle andre lønmodtagere på arbejdsmarkedet. Det skal for eksempel aldrig være en virksomheds beslutning om at opsige eller ansætte en person, som afgør, om vedkommende får asyl. Vi ønsker ikke at svække flygtninges rettigheder på arbejdsmarkedet og skabe et b-hold. I stedet vil vi sikre, at flygtninge så vidt muligt kan bruge deres erhvervserfaring, og vi vil satse på uddannelse og sprogkundskaber.
Det nordiske arbejdsmarked hænger tydeligvis sammen. Derfor er der brug for, at vi bekæmper social dumping og udnyttelse på arbejdsmarkedet.
Indsats i Middelhavet
Vi må gribe de muligheder, der findes, især via FN, for at søge en politisk løsning på konflikten i Syrien. Der er brug for, at de nordiske lande sammen arbejder for en aktiv forhandlings- og fredsproces.
Vi ønsker, at de nordiske lande i fællesskab og langsigtet satser på højere nordiske bidrag til hjælp i Syrien og nabolandene. Bistanden skal bestå af både humanitær støtte og langsigtede satsninger på eksempelvis børns uddannelse.
Vi ønsker et beredskab i verdens rige lande for en ny Marshallhjælp, når der igen er fred i lande, som er ødelagt af krig. Den dag er der brug for omfattende støtte til opbygning af demokratiske institutioner og infrastruktur.
Så længe den akutte krise varer ved, vil der også være brug for direkte livreddende indsatser i Europa. Vi ønsker, at de nordiske lande tager et fælles initiativ for at udbygge redningsindsatsen i Middelhavet og arbejder for en fælles europæisk redningsindsats dér.
Regeringerne i de nordiske lande må omgående mødes for at løse de udfordringer, vi står over for. Den nordiske venstrefløj har de nødvendige forslag, der kan opretholde asylretten og det nordiske samarbejde. Vi kræver, at vores regeringer tager ansvar for situationen og søger fælles løsninger.
Paavo Arhinmäki, Vasemmistoliitto/Vänsterförbundet, Finland 
Katrín Jakobsdóttir, Vinstrihreyfingin - grænt framboð, Island 
Audun Lysbakken, Sosialistisk Venstreparti, Norge
Johanne Schmidt-Nielsen, Enhedslisten, Danmark 
Jonas Sjöstedt, Vänsterpartiet, Sverige




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",16.0,22. januar 2016,Leave this field blank 
5031,/debat/2014/05/homo-economicus-tramper-rundt-social-demokratiske-samtaler,Homo economicus tramper rundt i de social-demokratiske samtaler,Anne Vang," 
	Hvad er det særlige ved at bo i Danmark? Hvad praler du af, når du møder amerikanere, tyskere og tjekker?

	Jeg praler med vores velfærds-institutioner. Vores børnehaver, skoler og hospitaler. Vores fri og lige adgang til dem. De udgør hjørnestenene i vores velfærdssamfund. Som socialdemokratisk partimedlem kan jeg ikke sige mig fri for at bryste mig lidt af at være en del af den bevægelse, der har bygget det. Alligevel handler langt hovedparten af den politiske debat i et Danmark med en rød regering slet ikke om velfærdssamfundets grundpille: dets institutioner. Næ, debatten handler om enkeltydelser til enkeltpersoner og størrelsen af disse. Om velfærdsturisme og samfundssnyltere. Homo economicus tramper rundt og indholdsforskyder den socialdemokratiske samtale.

	Teorien om homo economicus er ikke ny. Økonomer yndede at debattere den i det 19. århundrede. Det gør de stadig. Det rationelle menneske. Mennesket, der træffer beslutninger, alt efter hvad der kan betale sig. Økonomiske modeller er det forskningsområde, der får næstflest forskningsmidler i Europa. Så det er ikke underligt, at tankegangen gennemsyrer politisk tænkning på tværs af det politiske spektrum. Slogans står i kø: Noget for noget. Dovne Robert. Fattig-Carina. Det skal kunne betale sig at arbejde.

	For mig at se er debatten temmelig uinteressant – fordi svaret er simpelt. Vi har kontanthjælpen, førtidspensionen og sygedagpengene, fordi vi gerne vil tage vare på de mennesker, der i kortere eller længere perioder ikke kan tage vare på sig selv. Det er en del af det at være et velfærdssamfund. Ordet kommune betyder i sin oprindelige form fællesskab. Vi passer på hinanden. Fællesskaber kan kun fungere, hvis de ikke misbruges. Derfor skal snyd selv- følgelig bekæmpes, ligesom det skal kunne betale sig at arbejde. Men jeg vil vædde på, at Danmarks arbejdsløse i reglen er ulykkelige over deres situation og har brug for støtte frem for dæmonisering.

	Jeg ønsker mig politikere, der skubber den retoriske forargelse over ydelsesmodtagere til side. Jeg ønsker mig politikere, der fokuserer på velfærdssamfundets serviceydelser frem for dets kontantydelser.

	Lighedsskabende uddannelse

	Vi skal være stolte af vores børnehaver, skoler, universiteter, plejehjem og hospitaler. Men vi skal også udvikle på dem, så de står stærke i en ny tid. Det er opgaven for det 21. århundredes socialdemokrater.

	Den (fortjent) højt besungne franske økonom Thomas Piketty skriver, at det egalitære uddannelsessystem er det primære redskab til at skabe både vækst og lighed. Det er her, de dygtigste bliver udfordret til at sprænge rammer for formåen, viden og vækst. Det er her, unge mennesker med ringere livsforudsætninger løftes til alligevel at klare sig godt. Piketty skriver, at vi ikke helt har formået at knække koden i forhold til at kunne begge dele i uddannelsessystemerne i Europa og USA. Jeg er optimistisk i forhold til, at vi kan knække den kode. Det kan jeg ikke lade være med at være, når jeg hører en 17-årig knægt på handelsskolen diskutere BNP som velstandsmål med sin lærer. Samtidig med at en af hans mindre bogstærke kammerater på HG fortæller om, hvordan hun har fundet ny motivation ved at kombinere teori med praktiske opgaver med at bygge hjemmesider, webshops og lave virksomhedsplaner.

	Men Piketty har ret: Vi er ikke i mål endnu. Det kræver hårdt arbejde. Og ordentlige politiske rammer.

	Opgaven skal ikke løses gennem detailregulering af det faglige indhold. Det har vi set alt for meget af i talrige politiske reformer og bekendtgørelser, hvor timeforbrug og fagindhold reguleres i urimeligt omfang til skade for gode lokale løsninger, fleksibilitet og udover grænsen for, hvad politikere faktisk har forstand på. Daglig drift er ikke politisk.

	Opgaven skal tværtimod løses gennem svar på det helt fundamentale spørgsmål: Hvad vil vi med vores velfærdsinstitutioner? Hvilke incitamenter skal styre ledelsen af dem? Og hvordan skal pengene fordeles imellem dem?

	Fire velfærdsdogmeregler

	Kampen om knappe ressourcer er politik i sin grundform.

	Jeg foreslår fire hovedprincipper:

	For det første skal opgaven for velfærdssamfundets institutioner defineres helt klart. Hvilken opgave er velfærdsinstitutionen sat i verden for at løse? Lad mig give et eksempel fra min hverdag: På ungdomsuddannelserne har vi ikke behov for politisk detail-regulering af vores fagrække. Men vi har behov for politisk stillingstagen til det samfundsmæssigt hensigtsmæssige i, at alle unge strømmer mod gymnasierne. Vil vi et samfund, der har dygtige faglærte og muligheder for de unge, der er mere praktisk end bogligt begavede, er det en politisk opgave at vende udviklingen med en begrænsning af gymnasiernes elevoptag.

	For det andet skal midler rykkes fra kontantydelser til vores fælles institutioner. Hvad om man besluttede sig for at afskaffe børnechecken for til gengæld at finansiere et måltid mad hver dag i børnehave og skole? Det ville skabe bedre forudsætninger for lige muligheder, fordi børn lærer bedst på ordentlig kost – og børn fra udsatte hjem får den ikke. Og det ville skyde en pæl gennem diskussionen om børnecheck og velfærdsturisme. Det er ganske ufordelagtigt at sende boller i karry hjem til Rumænien.

	For det tredje bør velfærdssamfundets institutioner struktureres, så de er for alle. Jeg tror ikke på middelklassens flugt fra et velfærdssamfund, der tager vare på sine udsatte med økonomiske ydelser. Men jeg tror, at middelklassen flygter fra velfærdssamfundets børnehaver og skoler, hvis der er for høj koncentration af socialt udsatte. Det er en politisk opgave at løse den udfordring. Den kan ikke uddelegeres til enkeltindivider eller enkeltinstitutioner. Det kræver højpolitiske beslutninger om ressourcefor-delingen mellem offentligt og privat og danskernes mulighed for at vælge det fælles fra uden at skulle betale for det.

	For det fjerde bør de økonomiske incitamenter vende rigtigt for vores velfærdsinstitutioner. Det forekommer besynderligt at tro så meget på homo economicus, når manden agerer privat – og samtidig underkende økonomiske incitamenter, når den samme mand er på arbejde og skal beslutte, hvad hans institution skal gøre. For jo, offentlige institutioner styres benhårdt på økonomien. Og i dag vender indholdsincitamenterne alt for ofte den forkerte vej. Et eksempel: Hvis en børnehave eller en skole får ondt i økonomien af at tage socialt udsatte børn ind, fordi der er opgaveløsning uden økonomitildeling forbundet med det – jamen, så forsøger den typisk at undgå det.

	Ressourcetildeling institutioner imellem er højpolitisk. Den definerer indholdet i vores velfærdsinstitutioner. Men fordi ingen bryder sig om at tage noget fra nogen, lader politikere ofte virkeligheden forblive, som den er. Igen et eksempel fra min egen verden: De almene gymnasier får langt flere taxameterpenge pr. elev end vores handelsgymnasium. Uden at nogen egentlig kan forklare det med andet end historie – og samtidig med at netop erhvervsrettede uddannelser besynges højt og flot. Hvorfor? Formentlig fordi der ligger en politisk svær konflikt i at lægge sig ud med de mange gymnasieelevers forældre.

	Der er konflikt forbundet med at ændre verden til det bedre. Især når det gælder de velfærdsinstitutioner, vi kender og holder af. Heldigvis har vi en regering, der bryster sig af ikke at være bange for nødvendige opgør. Så jeg er optimist.

Anne Vang er direktør for erhvervsskolen Niels Brocks merkantile uddannelser




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",12.0,17. maj 2014,Leave this field blank 
10845,/debat/2011/12/laeserbreve-1,Læserbreve,Informations Webredaktion," Fremtidens kernekraft
Holger Skjerning, Slangerup
Niels Henrik Hooge argumenterer i sit læserbrev den 19. december imod kernekraft, idet han påstår, at de visioner om kernekraftens positive betydning for klimaet, der opstilles i artiklen ’Atomkraft er blevet miljørigtig’ (7. december), ikke holder. Han påstår, at de såkaldte formeringsreaktorer hidtil har været dyre og meget lidt effektive.
Det er en urimelig vurdering. Der har kørt to store testreaktorer i Frankrig, en i Skotland, en i Japan og en i Rusland. Alle disse reaktorer er prototyper, der er dyre at bygge og vedligeholde.
Den i Rusland, Beloyarsk-3, kører dog stadig og har nu i 28 år produceret 600 MW. I alt har den altså leveret det der svarer til hele Danmarks elforbrug i fire år — den nævner Hooge ikke. For øvrigt er man i Rusland i færd med at bygge en endnu større enhed på 800 MW.
Fordelene ved denne type er, at den udnytter uran og thorium bedre end nu, så der er brændsel til flere tusind års elproduktion. Men det er rigtigt, at disse ’fremtidsreaktorer’ skal udvikles og testes grundigt, før de kan købes nøglefærdige.
Bag om eksistensen
Gustav Hansen, psykiater
Det er jo enkelt: barndom, ungdom, voksenliv, alderdom og død. I psykiatrien, overses det jævnt hen, at en komplet skildring af menneskesindet kræver mere.
Før barndommen sker der en masse. To halve eksistenser, sædcelle og æg, som hver gennem generationer har en tusindårig fortid bag sig, forenes i undfangelsen til en menneskespire.
Den personlige eksistens er dermed grundlagt og den skal nu gennem fosterliv, fødsel og spædbarnealder, før den kan tage fat på barndommen. I disse faser knyttes an til det transpersonlige, eller den kraft i universet, som nogle kalder Vorherre.
Denne kraft er udbredt overalt i universet ganske som de magnetiske og andre kendte kræfter i kosmos. Kraften er der nu, var der før og vil altid være der, den er tidløs, og vi er også påvirket af den.
Stanislav Grof har gennem årtiers forskning i LSD udarbejdet et kort over menneskesindet, der er mere omfattende end nogen andens, inklusive Freud. I denne kortlægning trækkes på alle de nævnte aspekter af menneskets udvikling. Hans behandlingsforslag er til gengæld enkel, og bygger på musiklytning og forstærket åndedræt uden LSD eller medicin.
Patientens bevidsthed ændres derved nok til, at han eller hun kan udpege fejlforløb og traumer i alle lagene, genopleve dem, afklare og integrere dem. Depression, angst og spiseforstyrrelser. Målt med psykiatriens vanlige succesrate nærmer resultaterne sig det mirakuløse.
Job i filmbranchen skal sikres
Katja Holm, Dansk Skuespillerforbund, og Martin Strange-Hansen, Danske Filminstruktører
Film er ikke bare Oscars, bjørne, palmer og andre priser, det er også arbejdspladser. Går det dårligt for dansk film, forsvinder mange danske arbejdspladser.
Der er ikke tvivl om, at manglende respekt for ophavsretten er en af årsagerne til de faldende filmindtægter i disse år. Når folk kopierer, deler filer og streamer uden at betale for filmen, svarer det til at snige sig uden om billetkontrolløren i biografen; den slags gratis smugkig bidrager ikke til at skrabe indtægter sammen til at lave nye film.
Når filmbranchen mangler penge, bliver der ikke lavet så mange nye film. Og færre nye film betyder mistede arbejdspladser. Instruktører, manuskriptforfattere, skuespillere og fotografer står uden arbejde.
Hvis regeringen vil sikre gode rammebetingelser for dansk film, kunne kulturministeren gøre alvor af planerne om den såkaldte brevmodel, som Kulturministeriet har udarbejdet sammen med rettighedshaverne og it- og telebranchen.
Vi tror på, at det hjælper at sende informationsbreve direkte til dem, der fildeler, og på den måde få flyttet internettrafikken fra de ulovlige tjenester til de lovlige. Det er i hvert fald et forsøg værd.
Klare regler om solceller
Holger Øster Mortensen, Præstholm Mk., Odder
I flere aviser har man for nylig kunnet læse, at man kan miste retten til dagpenge i perioder, hvis man installerer solceller. Men der er tilsyneladende en gråzone på området.
Fra min fagforening, SL (Socialpædagogernes Landsorganisation), fremgår det nu, at det ikke har nogen indflydelse på understøttelsen, hvis man installerer solceller, med mindre man producerer energi til videresalg. Der trænges til klare linjer på området.
Gældsbobler bag skævt EU
Poul Erik Riis, København
Jeg er langt hen ad vejen enig med Henrik Herløv Lund i hans kommentar 28. december ’Euroen er en fejlkonstruktion’. Jeg synes, man skal erkende, at skævheden mellem landene i handel, andre indkomster fra udlandet og investeringspositioner er et problem hele verden rundt.
Problemet slog voldsomt igennem allerede i 1980’erne, hvor en lang række lav- og mellemindkomstlande, og dermed store dele af jordens befolkning, blev ramt af gældskrise.
Fra omkring årtusindskiftet er en stor del af de negative investeringspositioner flyttet fra lav- og mellemindkomstlandene til USA og Sydeuropa.
Efter min mening skal man fokusere direkte på at reducere skævhederne både på verdensplan og på EU-plan. Det må kunne gøres på flere forskellige måder, men det handler grundlæggende om at ændre økonomiske dogmer og spilleregler mellem landene.
De enkelte lande skal ikke fortsætte med at kæmpe intensivt om at ophobe tilgodehavender, der er andre landes gæld.
Venstre kan gå på vandet
Torben Jensen, Haderslev
Halvdelen af danskerne synes tilsyneladende, at det er i orden, at Venstre har et ret afslappet forhold til demokratiet og forvaltningen af det, hvilket sagen om udlevering til tortur i Irak viser.
Og der er så mange luskede sager fra de sidste 10 år der er gået upåagtet igennem i meningsmålingerne, at jeg bliver dybt bekymret over demokratiets tilstand i Danmark.
Fælles behov er de vigtigste
Viggo Helth, Måløv
Hvor er det befriende at læse om skoler, som har modet til at styrke fællesskabet, som i artiklen ’Opgøret med egobørn’ 27. december. Og gå nye veje. Kun ved at prøve nyt lærer vi noget nyt og åbner op for forbedringer og tiltrængte ændringer.
Jeg bemærker udtrykket ’behovsudsættelse’. Er det ikke snarere at lære at føle, hvad er mit højest prioriterede behov her og nu?
Den egoistiske behovsdækning er netop mangel på føling med hvilket behov reelt her og nu er højest prioriterede. De behov, som forsøges dækket, er tænkte behov, ikke følte behov, og det giver egoismen.
Hvordan kan jeg dele ud af noget, jeg ikke har, hvis jeg ikke har mine behov dækket. Ved at turde mærke mit reelle behov vil fællesskabsfremmende behov ofte overgå mine egoistiske behov, fordi fællesskabet er vigtigt for at overleve. Vi har et naturligt behov for at overleve i flokken og ikke være udstødt.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,29. december 2011,"Holger Skjerning, Slangerup"
10275,/debat/2012/03/justitsministeriets-halve-sandheder,Justitsministeriets halve sandheder,Morten Messerschmidt," Siden 25 af EU’s regeringschefer blev enige om den nye finanstraktat, har debatten om folkeafstemning bølget. For nylig konkluderede Justitsministeriet, at der »for Danmarks vedkommende ikke med Finanspagten overlades beføjelser som omtalt i grundlovens § 20.« Ifølge juristerne på Slotsholmen afgiver Danmark altså ikke suverænitet, og derfor er en folkeafstemning ikke nødvendig.
Men regeringens jurister har sløset med arbejdet og ladt en række spørgsmål ubesvarede.
Den nye finanstraktat er udformet som en aftale mellem 25 stater – alle EU’s lande undtagen Storbritannien og Tjekkiet. Der er altså ikke tale om EU-ret, men om en mellemfolkelig aftale.
Det er naturligvis helt efter bogen, at EU-medlemsstater laver sådan en aftale. Forslagene kan blot fremsættes efter den almindelige EU-retlige procedure.
Det er dog nødvendigt at sondre mellem de regler, som 25 EU-lande bliver enige at gennemføre i EU, og den aftale, som 25 lande bilateralt har indgået.
Hvad det første angår, vil sådanne nye tiltag – direktiver eller forordninger – basere sig på den eksisterende Lissabontraktat. Der vil i disse sager ikke være tale om suverænitetsoverdragelse.
Det gælder imidlertid ikke for selve finanstraktaten, som jo ikke er EU-ret. Den kan meget vel indeholde myndighedsbeføjelser. Men det problem skøjter Justitsministeriet henover. Eksempelvis skriver man i relation til pligten om at indføre korrektionsmekanismer, budgetlov mv. (jf. pagtens artikel 3), at »i det omfang den med bestemmelserne forudsatte udmøntning vil ske ved udstedelse af EU-retsakter, vil dette skulle ske inden for rammerne af EU-traktaterne. Dansk tilslutning til Finanspagtens artikel 3, stk. 1, litra b, og artikel 3, stk. 2, 2. pkt., vil på denne baggrund ikke indebære overladelse af beføjelser i grundlovens § 20’s forstand, jf. side 17.« Men hvordan kan det være rigtigt, når der ikke er tale om EU-ret?
Spørgsmålet er, om der overhovedet udformes en EU-retsakt eller om budgetlovene blot gennemføres som følge af den indgåede finanstraktat. I første tilfælde, er der tale om almindelig EU-ret, og dermed kan der ikke være tale om suverænitetsoverdragelse.
EU-ret?
I praksis rejser det bare en række spørgsmål i relation til de to lande, som har valgt at stå uden for. For hvordan gennemføres en retsakt, så den gælder for 25 lande, men ikke for de to?
Normalt er EU-retsakter jo bindende for alle EU’s medlemslande, medmindre de har en specifik undtagelse. Derfor må scenariet om at udforme en EU-retsakt nok udelukkes. Vi står dermed tilbage med mulighed nummer to: Finanspagten vedtages som en mellemfolkelig aftale.
Her vedtages budgetloven altså ikke med hjemmel i EU-retten; men af folkeretslig pligt som følge af den nye finanstraktat.
Derved bliver suverænitetsspørgsmålet igen aktuelt – særligt i relation til sanktionsdelen, hvor EU-domstolen kan give et land – også Danmark – bøder.
Hjemlen til det findes ikke i Lissabontraktaten, for budgetloven er vedtaget som følge af finanstraktaten.
Vi er med andre ord på nyt territorium – også selv om det er EU-domstolen, der har myndigheden. Og når man overdrager ny dømmende myndighed, kan man naturligvis ikke komme udenom suverænitetsdiskussionen blot ved at overdrage til en allerede etableret domstol.
Det centrale er, om jurisdiktionen udvides. Det er svært at komme udenom, at det gør den. Særligt hvis budgetloven og sanktionsbeføjelser ikke følger af Lissabontraktaten, men af en ny retskilde: finanstraktaten.
Ny domstolskompetence
Man må altså vælge én af to veje. Enten er Finanspagten EU-ret, og der skal vedtages en EU-retsakt (et direktiv), der pålægger landene at gennemføre de i pagtens betingelser. Eller også er Finanspagten en aftale mellem 25 lande. Den kan ikke være begge dele.
Vælger vi scenarie ét og ser Finanspagten som EU-ret, rejser det spørgsmålet om, de to udenforstående landes retsstilling. Men endnu væsentligere rejser det spørgsmål om, hvorfor finanstraktaten tilsyneladende betragtes som en voldgiftsaftale mellem medlemsstater (jf. artikel 8, stk. 3, der henviser til Lissabontraktatens artikel 273).
Det må betyde, at de 25 lande betragter aftalen som en voldgiftsaftale – altså ikke EU-ret. Ergo rækker aftalen ud over den suverænitet, vi har afgivet med EU-traktaten.
Det rejser så igen spørgsmålet om Domstolens nye bødekompetence. Hvis den ikke hviler på Lissabontraktaten, men en voldgiftsaftale, er kompetencen ny.
Danmark har altså indgået en mellemfolkelig aftale uden for EU-traktaten, hvor EU-domstolen har fået domsmyndighed.
Men kan den nye domstolskompetence betragtes som indeholdt i Lissabontraktaten? Næppe. Domstolen nævnes nemlig slet ikke i Lissabontraktatens sanktionsafsnit. Det gør den derimod i Finanstraktatens artikel 3, hvor den også over for Danmark får dømmende myndighed.
Det bringer os til spørgsmålet i forhold til Domstolens kompetence på euro-området og dansk forfatningsrets opfattelse af sådan en bytten rundt på beføjelserne internt i EU. Med Finanspagten er det nemlig ikke kun Rådet – men nu også Domstolen – der bestemmer. Der er således ikke alene tale om en ny domskompetence, men også en overført beføjelse fra Rådet. Den slags har Højesteret en holdning til.
Hør Højesteret
I kendelse af 11. januar 2011 erklærede Højesteret nemlig, at uenighed om »EU-institutionernes kompetence- og afstemningsregler« var tilstrækkelig til, at den såkaldte lissabonsag måtte realitetsbehandles for at afklare, om der kunne være tale om suverænitetsoverdragelse i § 20’s forstand i forbindelse med at Danmark tiltrådte Lissabontraktaten. Højesteret tilkendegav altså, at interinstitutionelle kompetenceændringer kan være § 20-relevante.
Det er forunderligt, at Justitsministeriet slet ikke finder anledning til nævne Højesterets kendelse. Men måske ville det passe dårligt med den af regeringen forventede konklusion?
Med den nye finanstraktat oprettes der som nævnt nye budgetregler, som skal implementeres i medlemslandenes love. Kravene i dem er med få undtagelser de samme som dem, der kendes i vækst- og stabilitetspagten.
Men kompetencen til at afgøre, hvorvidt medlemslandene lever op til sine forpligtelser, tilfalder EU-domstolen.
For Danmarks vedkommende gælder det alene spørgsmålet om, hvorvidt pagtens artikel 3 er efterlevet – altså om den vedtagne budgetlov lever op til de stillede krav i Finanspagtens artikel 3. Ikke desto mindre er der tale om domsmyndighed på et nyt område, som Justitsministeriet endda slet ikke betragter som en del af EU-retten.
Finanstraktatens relation til Grundlovens §20 er derfor langt mere kompliceret end Justitsministeriet giver indtryk af i sin redegørelse. Derfor efterlader redegørelsen et utal af spørgsmål, som tvivlende borgere nu kun kan finde svar på ved at indbringe regeringen for domstolene.
Ingen kan her være skråsikker i denne sag. Derfor havde det klædt Justitsministeriet at anvende en større grad af ydmyghed i omgangen med Grundlovens § 20. Det er trods alt vort folkestyre og demokrati – ikke regeringens luner – ministeriet er sat til at varetage.
 
Morten Messerschmidt er cand.jur. og medlem af Europa-Parlamentet for Dansk Folkeparti




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",8.0,28. marts 2012,"Det gælder imidlertid ikke for selve finanstraktaten, som jo ikke er EU-ret. Den kan meget vel indeholde myndighedsbeføjelser. Men det problem skøjter Justitsministeriet henover. Eksempelvis skriver man i relation til pligten om at indføre korrektionsmekanismer, budgetlov mv. (jf. pagtens artikel 3), at »i det omfang den med bestemmelserne forudsatte udmøntning vil ske ved udstedelse af EU-retsakter, vil dette skulle ske inden for rammerne af EU-traktaterne. Dansk tilslutning til Finanspagtens artikel 3, stk. 1, litra b, og artikel 3, stk. 2, 2. pkt., vil på denne baggrund ikke indebære overladelse af beføjelser i grundlovens § 20’s forstand, jf. side 17.« Men hvordan kan det være rigtigt, når der ikke er tale om EU-ret?"
11353,/debat/2011/10/laeserbreve-20,Læserbreve,Informations Webredaktion," Glem ikke Libyen
Hashil Seif Hashil, København
Mange mennesker spørger stadig sig selv, hvordan alle de forskellige oprørere i Libyen kan blive enige om at danne en ny regering uden problemer. Og hvad med alle de lande, der deltog i bombningen af Libyen, er de nu rede til at hjælpe med at opbygge et nyt Libyen? Helt ærligt, det er vanskelige spørgsmål.
Hvad Rusland angår, er det blevet antydet, at det handler om olie. Men der er også masser af spekulationer om, at Frankrig står klar til at hjælpe med at udfylde magttomrummet. Vi må ikke glemme, at 'politik er et beskidt spil'. Hvor Libyen går hen nu, er der ingen, der ved.
Lad os antage, at disse oprørere ikke bliver enige om at danne regering. Vil Vesten og de arabiske lande, som startede krigen, indsætte deres egen marionet i Libyen, og hvis ikke, hvad vil de så i stedet gøre? Vil Libyen blive influeret af de demokratiske processer i Tunesien, Egypten og Syrien, og hvilken rolle vil den tyrkiske regering spille for at hjælpe Libyen?
Vi må ikke glemme, at kampene stadig fortsætter i Libyen. Folk, der støtter Gaddafi, kæmper til det sidste. Hvis Gaddafi ikke bliver fanget, vil krigen i Libyen fortsætte i lang tid fremover. Men det vil tiden vise.
Aktivering af handicappede
Torben Kjær, Hillerød
To af regeringens tiltag til at rette op på økonomien har ikke skabt tryghed men stor bekymring; skattereformen med lavere skat på arbejde og reformering af førtidspensionen for at få flere af modtgerne i arbejde. Det tyder på, at førtidspensionister i bedste VKO-stil skal fattiggøres i en misforstået tro på, at det får dem til at tage et job.
Regeringen overser, at førtidspension er ekstremt svært at få, og at det er livslang forsørgelse på det niveau, som andre får midlertidigt på grund af ledighed. Samt at virksomheder ikke har viden nok til at beskæftige mennesker på kanten af førtidspensionering, med mindre der følger en bunke penge med.
Mener den nye regering virkelig, at mennesker, der ikke kan arbejde, med djævelens vold og magt skal tvinges til at gøre noget til gengæld for den offentlige forsørgelse?
Oven i købet skal den lavere skat på arbejde ikke betales af de rigeste, men gennem højere afgifter på el og varme. Afgifter på energi er fornuftigt, men det vil ramme alle pensionister ekstremt hårdt, hvorfor deres forsørgelsesgrundlag skal hæves ikke sænkes.
Ynkeligste program i 60 år
Vagn Simonsen, Ishøj
På DR1 2. oktober fik vi endnu et underholdende søndagsprogram. Det hed 60 år med dansk fjernsyn underforstået Danmarks Radios tv. Selv om startsignalet lød først i 1950'erne, bragtes der næsten ingen sort-hvide filmklip i programmet. Redaktionen holdt sig til farverig underholdning, hvilket de historieløse folk bag programmet nok beskæftiger sig med til daglig.
Det var heller ikke det mindste spor af den sorte samvittighed, der opstod i fjernsynets pubertet, da det gik op for minister og radioråd, at danskernes fritid nu drejede sig om at følge med i de sjove eller spændende tv-serier, et indbrud i enhver familiesammenkomst, der passiviserede nationen i sofaen foran skærmen.
Som modvægt blev tv's Aktualitetsafdeling oprettet med TV-Avisen i 1965. Den skulle efterhånden også med udgangspunkt i den såkaldte public service-forpligtelse genoplyse befolkningen om det, som aviserne ikke rigtigt havde held med længere, økonomi, sundhed, og kultur samt — hvad det alligevel kom til at knibe med — at minde københavnerne om, at vi også har en provins med liv og mennesker.
Det vakte ramaskrig: Her midt i den bedste sendetid skal vi belemres med folk, der bare fortæller og forklarer og i deres uformåenhed griber til at tegne på en tavle!
Alt dette blev i søndags mørkelagt af tavshed, men nogle af os fik en oplevelse ud af det: Det mest useriøse program på dansk tv de sidste 60 år.
Hykleri om efterlønnen
Niels Erik Søndergård, Odense
S-R-SF-regeringen gennemfører efterlønsforliget fra maj 2011. Jeg tror, at S og SF kynisk har planlagt at sige tak for pengene og så give Dansk Folkeparti ansvaret.
Sammen om grøn skat
Christian Ege og Anne-Mette Wehmüller, Det Økologiske Råd
Verden står over for to alvorlige kriser: den økonomiske og klima-miljøkrisen — dette konkluderes i Danmarks nye regeringsgrundlag Sammen om Danmark. Regeringen slår også en grøn tone an, når det handler om at udvikle Danmark til et grønt demonstrationsland.
Den varsler en grøn skattereform, som flytter beskatning fra arbejde til forurening og brug af ressourcer og understøtter princippet om, at det er forureneren, som skal betale for den forvoldte forurening.
Specielt på transportområdet er der et akut behov for at stoppe stigningen i personbilstrafikken og fremme en grøn omstilling fra fossile brændstoffer til vedvarende energi.
Det er positivt, at regeringen både vil fremme cykling og energieffektive køretøjer som hybrid- og elbiler. Afgiftsfritagelsen for elbiler frem til 2015, som den gamle regering foreslog, men aldrig vedtog, bliver nu forhåbentlig vedtaget. Samtidig varsles en provenuneutral omlægning af afgifterne til fordel for de mest brændstoføkonomiske biler.
Dette betyder, at grønne afgifter skal bruges til at kickstarte et nyt marked. Samtidig bør man lade taksten for at passere betalingsringen afhænge af, hvor forurenende bilen — herunder bør elbiler helt eller delvist fritages.
Mission kørt af sporet
Per Dørup Jensen, Aalborg
De seneste to uger har public service-medier som DR og TV2 været påfaldende tavse om, hvad der sker i Nato's krig mod Libyen, hvor Danmark jo spiller en særdeles aktiv rolle. Hvad er det som skal holdes skjult for den danske offentlighed?
Jo, som i Tripoli, forbryder Nato sig på det groveste mod alle FN-konventioner, der forbyder angreb mod civile mål.
I forsøget på at få Sirtes 100.000 indbyggere ned på knæ, bomber Nato hensynsløst byens vand- og elektricitetsværker, samtidig med at angrebsalliancen sammen med de servile oprørere stopper fødevareforsyningen til byens borgere. En yderligere grund til mediernes mørkelægning om Sirte må være, at Nato's FN-mandat som bekendt går ud på at 'beskytte civilbefolkningen'.
I lyset af realiteterne, som altså er, at Nato prøver at udhungre Sirtes civilbefolkning til overgivelse, er dette FN-mandat nok trods alt for skismatisk at sælge — selv til den mest udenrigspolitisk ignorante dansker. Derfor tavsheden.
Det gode eksempel
Carsten Kjær Andersen, Rønde
I de færreste skoler accepteres det, at eleverne i undervisningstimerne er travlt beskæftiget på sociale medier som Facebook og Twitter.
De folkevalgte bør vel foregå os andre med et godt eksempel. Mange af folketingsmedlemmernes aktiviteter under åbningsdebatten styrker næppe lærerne i deres kamp for et bedre undervisningsmiljø.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,6. oktober 2011,"Hvad Rusland angår, er det blevet antydet, at det handler om olie. Men der er også masser af spekulationer om, at Frankrig står klar til at hjælpe med at udfylde magttomrummet. Vi må ikke glemme, at 'politik er et beskidt spil'. Hvor Libyen går hen nu, er der ingen, der ved."
6693,/debat/2013/09/laeserbreve-14,Læserbreve,," 
	Faktafrem for slagord, tak

Hans Børsting, København

	Joachim B. Olsen (LA) gentager i Information 10. september en sætning, som han har læst et eller andet sted: »Mere konkurrence giver bedre produkter, lavere priser og øger den generelle velstand i samfundet«. Herved ønsker han at holde erhvervs- og vækstminister Henrik Sass Larsen op på hans ord om at liberalisere apotekerne.

	Olsen har dog tidligere måttet erkende, at medicin er væsentligt dyrere på de liberaliserede svenske apoteker end på de danske. Jeg kunne ønske mig, at Joachim B. Olsen ville forklare, hvordan han vil bringe de svenske priser ned under de danske? Samt hvordan han samtidig vil forbedre kvaliteten og øge den generelle velstand i samfundet?

	Giv os venligst fakta i stedet for slagord.

	Det frie internet skal reguleres

Katja Holm, formand for Dansk Skuespillerforbund

	I artiklen Det er godt, at vi smadrer myten om det frie internet bragt 7. september, fortæller den amerikanske cyberpunkforfatter Bruce Sterling, at sagen om whistlebloweren Edward Snowden nu har vist, at internettet ikke er frit og åbent og i virkeligheden aldrig har været det.

	Jeg er af den opfattelse, at internettet skal være frit og åbent i den forstand, at alle skal have adgang til det og kunne ytre sig frit.Selvfølgelig skal der være forsamlingsfrihed i cyberspace, som Hillary Clinton citeres for i artiklen. Men hvis det betyder, at magten så overgår til netaktivisterne – eksemplificeret ved Pirate Bays attitude om, at »det på internettet var dem, der havde magten« – så bliver det grotesk.

	Hvis aktivisterne bestemmer sig for, at frihed er at ’dele’ musik og film, som andre har lavet og har rettighederne til, bliver det udemokratisk og en begrænsning af andres frihed. Så bliver det aktivister og ikke regeringer der begrænser friheden,og det har intet med hverken demokratieller frihed at gøre.

	Frihed bør naturligvis gælde for alle.Også for de mennesker, der har rettigheder til film eller musik.

	Opgør med håbløse regler

Michael Kongstad Nielsen, Virum

	Produktivitetskommissionen offentliggjorde mandag sin tredje analyserapport, hvori der lægges op til at afbureaukratisere den offentlige sektor for at sikre bedre kvalitet. Ræsonnementet er, at man i alt for mange år har opstillet regler og målt og vejet på arbejdsprocesser i stedet for at vurdere, om borgerne opnår den ønskede effekt og tilfredshed. Det lyder så rigtigt, så hvorfor har vi det ikke allerede sådan i dag?

	Det skyldes, at den offentlige sektor under VKO-regeringen var lagt for had. Det offentlige skulle helst privatiseres eller minimeres, og indtil man nåede dertil, skulle det offentlige styres benhårdt med regler og dokumentation, da man ikke havde tillid til, at det kunne noget selv. Foragten for det offentlige førte til kronisk mistillid og mistro, og enkelt sager eller fejl udløste vildtvoksende regler om arbejdsprocesser og dokumentation for deres udførelse.

	Resultatet var lav arbejdsglæde og lav produktivitet. Så hip, hip, hurra for kommissionens anbefalinger, det kan ikke gå hurtigt nok med at få dem ført ud i livet, og få genskabt tilliden til den offentlige sektor.

	Hvad med USA og Israels våben?

Finn Gunst, Brønshøj

	Meget tyder nu på, at det internationale samfund på en eller anden måde vil få mulighed for at få kontrol over de kemiske våben, der måtte eksistere i Syrien.

	Men også andre steder er den gal med hensyn til brug af uacceptable våben. Under krigen i palæstinensiske Gaza i 2008-2009 brugte Israel fosforbomber. Da et FN-undersøgelseshold ville undersøge den sag i Israel, nægtede Israel FN adgang. USA brugte i sin tid napalm mod den vietnamesiske civilbefolkning oghar senest brugt napalmbomber under krigen i Irak. USA har siden tiltrådt dele af konventionen fra 1980 om et forbud mod anvendelsen af napalm mod civilbefolkninger –men ikke mod militære mål.

	Så da det nu tyder på, at verdenssamfundet vil gå ind og kontrollere syrerne, bør det fortsætte med en kontrol af blandt andet Israels og USA’s kemiske våbenarsenaler.

	Mere ulighed er ikke selvskrevet

Niels-Holger Nielsen, København

	Den 10. september udtaler professor i sociologi Mads Meier Jæger, at vi må acceptere den stigende ulighed i samfundet. Jæger argumenterer, at øget ulighed er noget man ser overalt i den vestlige verden, og atder simpelthen ikke er noget der tyder på, at udviklingen vender.

	Nu er der heldigvis en god præcedens for at såkaldte uvildige eksperter i stigende grad tager fejl, når snakken falder på sociologiske, sociale og klassemæssige forhold. Hvis de ikke kan se, at magtforholdene forandrer sig, så tror de heller ikke, at de gør det.

	Læg øret til jorden og lyt til den dybe undergrund. Men lyt godt efter, for det er svært at se, hvad der vil ske. Kritisk masse kommer altid ud af den blå luft som ved et trylleslag. Sådan ser det i hvert fald ud fra magtens side.

	Cain har også etansvar

Ib Jensen, Søborg

	Er der ikke en venlig sjæl, der kan holde Geoffrey Cain i hånden? Under overskriften Oprørerne har også et ansvar skriver han 7. september, at »modstandsbevægelsen må om nogen være vidende om, at deres oprør mod Hitler får de frygteligste konsekvenser for civilbefolkningen. Men det rager dem en pind«.

	O.K., han skriver ikke »modstandsbevægelsen« men »oprørerne« i Syrien, og ikke »Hitler« men Syriens præsident »Bashar al-Assad«. Men Cain, hvad er forskellen?

	Yes, Minister

Niels I. Meyer, Hørsholm

	DR genudsender i disse dage den engelske satiriske serie Yes, Minister.

	Det er nyttigt at blive mindet om, hvordan embedsmændene styrer deres ministre, hvis de skulle få selvstændige tanker. Det er også tankevækkende, at seriens rollefordeling ikke passer på den nuværende danske regering. De ledende danske ministre med finansministeren i spidsen gør livet let for embedsmændene ved ikke at få nogen selvstændige tanker.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,12. september 2013,"	Det skyldes, at den offentlige sektor under VKO-regeringen var lagt for had. Det offentlige skulle helst privatiseres eller minimeres, og indtil man nåede dertil, skulle det offentlige styres benhårdt med regler og dokumentation, da man ikke havde tillid til, at det kunne noget selv. Foragten for det offentlige førte til kronisk mistillid og mistro, og enkelt sager eller fejl udløste vildtvoksende regler om arbejdsprocesser og dokumentation for deres udførelse."
9024,/debat/2012/10/europa-maa-genfinde-forskelligheden,Europa må genfinde forskelligheden,Jens Salling," Som konservativ tror jeg på, at vi mennesker selv er bedst til at træffe de beslutninger, der gør os lykkelige. Derfor stiller jeg mig skeptisk overfor politikere, der vil blande sig afgørende i min livsførelse. De politikere findes overalt; på rådhuse og Christiansborg. Men mere end noget andet sted findes de i EU-systemet. Dernede kan de regulere mange flere og meget mere, end før vi fik unionen – endda i det frie markeds hellige navn – til skade for alle europæere.
Tidligere har der været en grænse for, hvor mange skatter og hvor meget regulering et europæisk land kunne indføre, for hvis omkostningerne og bøvlet ved at drive virksomhed blev for store, flyttede produktionen over på den anden side af grænsen, og arbejdspladser gik tabt. Landende imellem konkurrerede vi på de bedste forhold for at leve og drive virksomhed. Den konkurrence landende imellem er det, der op gennem historien har gjort Europa førende økonomisk og kulturelt. I dag er den føringsposition truet, og det er kun rimeligt at frygte, at som østens økonomier stormer frem, vil deres kultur og deres tilgang til demokrati og menneskerettigheder også blive mere fremherskende. Alle mennesker, der ønsker frihed, må derfor også ønske sig et økonomisk stærkt Europa.
EU skaber ikke vækst
Når politikerne i dag kan regulere og besværliggøre for alle europæere på én gang, giver det dem usete muligheder for at indføre begrænsninger, der gør det sværere at drive virksomhed alle steder i EU. Vinderne er de kinesiske fabrikker. Taberne er de europæere, der ikke kan finde sig et arbejde, fordi vi bliver mindre og mindre konkurrencedygtige. Og der er ikke noget at tage fejl af. Europas vækst var højere i årene før det indre marked end efter. At unionen og det indre marked skulle gøre os rigere, er altså meget langt fra virkeligheden. Hvis vi igen skal have fremgang, kræver det et europæisk samarbejde, der sikrer, at frihandel og konkurrence ikke forveksles med ensretning.
EU’s fejl
En diskussion af fremtidens Europa og EU kræver et blik på, hvordan unionen håndterer sine egne fejltrin. Det bundløse hul, som Grækenland sammen med en række andre sydeuropæiske lande befinder sig i, skyldes naturligvis primært uansvarlige politikere, men også en euro, der har gjort det alt for nemt for dem at låne penge.
Det bedste havde været aldrig at indføre euroen, men når skaden er sket, burde det naturlige træk have været, at give grækerne ansvaret for og redskaberne til at få deres land på ret kurs igen. I stedet har EU indsat sine egne folk i en græsk regering. Det samme i Italien. Opskriften er klar: Når unionen laver rod, rydder unionen op ved at tage mere magt til sig – og grænsen er ikke nået ved medlemslandenes ret til selv at vælge deres regeringer.
Uviljen vokser
Ligesom Grækenland har behov for at få de økonomiske værktøjer, der skal til for at komme ud af krisen, til sin rådighed, er det nødvendigt, at vi indretter os sådan, at landene selv er ansvarlige for deres økonomi uden en rig Onkel Tyskland, der skal kautionere hver gang. Hvis vi i fremtiden ikke formår at gøre op med en euro, der opfordrer til uansvarlighed, går vi fallit.
Uviljen mod unionen er stigende overalt i Europa, alt imens eliten med stadig skrappere og mere arrogante midler trumfer sin vilje igennem. Spørgsmålet er efterhånden ikke længere, om det kan blive ved, men hvornår det kommer til en ende. Og hvilken ende bliver det? Europa består af forskellige folk med forskellige kulturer, værdier og skikke. Derfor nytter det ikke noget at blive ved med at forlange den ensretning, som så nært et samarbejde som EU kræver.
Europa er et lille kontinent, og det er nødvendigt at have et samarbejde landende imellem. Et samarbejde om frihandel mellem frie stater og frie mennesker. Sådan et samarbejde skal være mere ligeværdigt for deltagerne, end det vi ser i EU i dag. Mit håb er, at vi om fyrre år ikke har Europas Forenede Stater, men derimod et mere uformelt samarbejde med respekt for forskelligheden. Det kræver, at europæerne begynder at stemme på partier, der stiller sig kritisk over for unionen. Først der vil de, der har magten for alvor forstå, at unionen er uhensigtsmæssig såvel som uønsket.
Den bevægelse er allerede i gang. Selv i Tyskland er der tale om at starte et rigtigt konservativt parti, der ønsker et opgør med unionen. Faren er, at unionisterne vil ignorere signalerne fra befolkningen og klamre sig endnu hårdere til magten med måske endnu mere arrogante midler end hidtil. Den fare, mener jeg, er overhængende. Hvis grænsen ikke er nået ved at indsætte ikke-folkevalgte regeringer for at føre unionens politik i Grækenland og Italien, hvem kan så fortælle mig, hvor den går?
Det er langt mere realistisk, at et nyt frugtbart og ligeværdigt samarbejde mellem Europas lande må bygges op fra bunden. Uviljen mod en tilbagerulning af politikerne og embedsværkets magt i EU kan være for uoverkommelig til, at det kan lade sig gøre at gøre EU til EF igen. Derfor er det mit håb, at Danmark sammen med de andre europæiske lande så hurtigt som muligt indser unionens fundamentale og urettelige fejl og starter med at bygge et nyt europæisk samarbejde op uden om EU. Et samarbejde, der baserer sig på frie mennesker, frie lande og et frit marked.
 
Jens Salling er generalsekretær i Europæiske Unge Konservative og stud. cand.oecon.
",4.0,2. oktober 2012,"Den bevægelse er allerede i gang. Selv i Tyskland er der tale om at starte et rigtigt konservativt parti, der ønsker et opgør med unionen. Faren er, at unionisterne vil ignorere signalerne fra befolkningen og klamre sig endnu hårdere til magten med måske endnu mere arrogante midler end hidtil. Den fare, mener jeg, er overhængende. Hvis grænsen ikke er nået ved at indsætte ikke-folkevalgte regeringer for at føre unionens politik i Grækenland og Italien, hvem kan så fortælle mig, hvor den går?"
12807,/debat/2011/01/dansk-folkeparti-social-indignation,Dansk Folkeparti - nu med social indignation,Özlem Sara Cekic," Det er lidt komisk at læse Martin Henriksens (DF) indlæg i Information, hvor han pludselig har fået trang til at fremstå som socialt retfærdig.
Når Martin Henriksen beskylder SF for at skabe flere fattige, kan jeg ikke lade være med at realitetskorrigere ham. Hvem er det, der i de sidste 10 år har skabt historisk fattigdom og ulighed i vores Danmark?
Martin Henriksen har nok glemt, hvem der står med ansvaret i forhold til flere tusind fattige børn i Danmark. Jeg hjælper gerne hans hukommelse på gled. Jeg nævner gerne nogle af forslagene fra Dansk Folkeparti, der har støttet de riges forbrugsfest på bekostning af de udsatte i samfundet. Den støtte har bl.a. betydet, at man har givet færre børnepenge og kontanthjælpsloft til de fattige for at give ufinansierede skattelettelser til de rige.
Martin, det virker bare lidt dobbeltmoralsk, at du lader som om, du vil have mere lighed i samfundet.
En sværm af udspil
SF har sammen med Socialdemokraterne fremlagt et tipunkts fattigdomsudspil, som vi agter at gennemføre, når vi får en rød regering.
Jeg nævner gerne nogle af dem her, resten må du læse om på sf.dk.
Vi vil etablere en fattigdomsgrænse og afskaffe de ydelser, der skaber fattigdom.
Vi vil give alle forældre mulighed for at give deres børn en værdig opvækst. Derfor har vi afsat godt 500 millioner kroner til at afskaffe lave sociale ydelser som starthjælp, kontanthjælpsloft og 225-timers-regl. Et øget økonomisk råderum til forældrene vil give øget overskud til børnene og mulighed for at give dem den bedst mulige start på livet.
Samtidig mener vi ikke, at det at blive syg skal være starten på en social deroute. Derfor vil vi have fjernet varighedsbegrænsningen af sygedagpenge, så ingen må gå fra hus og hjem, hvis de ikke er blevet raske inden for 52 uger. Samtidig har vi også sagt, at folk på overførselsindkomster skal have 2.000 kr. mere at leve for.
Jeg har svært ved at tro på det, men hvis DF virkelig vil begynde at sætte fokus på de fattiges vilkår, er jeg da spændt på at se, hvordan Martin Henriksen vil stemme i Folketingssalen, når vi igen fremsætter vores forslag om flere rettigheder for socialt udsatte og alle vores andre tiltag for at mindske fattigdom. Måske får vi ligefrem opbakning?
",37.0,29. januar 2011,"SF har sammen med Socialdemokraterne fremlagt et tipunkts fattigdomsudspil, som vi agter at gennemføre, når vi får en rød regering."
999,/debat/2016/01/folk-18,FOLK ,Johanne Ramskov Erichsen," Bowie
Fødselsdag og ny plade på gaden. I går var der meget at fejre for den legendariske musiker David Bowie. Ikke nok med at han kunne fejre sin 69 års fødselsdag, så udgav han også sit 25. studie­album Blackstar. Tillykke til ham.
Lemmy
I Oslo skal den afdøde forsanger og bassist fra bandet Motörhead, Lemmy Kilmister, hædres. Hver dag klokken 18 frem til 1. juni skal melodien til Motörheads »Electricity« lyde, når klokkerne ringer på Oslo Rådhus. Det skriverGaffa.dk.
Lizzy
Og så er der godt nyt for Dizzy Mizz Lizzy-fans. Der er gået 20 år, siden vi sidst hørte fra bandet, men til marts udgiver de et nyt album. Og de tager også på danmarksturné, skriver Gaffa.
Hermione
Skuespillerinden Emma Watson henvendte sig til twitterfolket for at få hjælp til navnet på sin nye feministiske bogklub. I går skrev hun på Twitter, at navnet bliver Our Shared Shelf, og at den første bog, der skal læses, er Gloria Steinems My life on the road.
",0.0,9. januar 2016,Lemmy
784,/debat/leder/2016/02/paa-braet,Alt på ét bræt,Christian Jensen," Vi kender velfærdsstatens udfordringer, og vi ved, hvem vi skal give skylden, hvis vores samfundsmodel styrter i grus: flygtningene.
Op til de trepartsforhandlinger, der i eftermiddag indledes i Spejlsalen i Statsministeriet, har vi igen og igen hørt den samme forfaldsfortælling fra statsminister Lars Løkke Rasmussen: Ikke alene afhænger nationens økonomi af vellykket integration.
Om få år vil vi slet ikke kunne genkende det danske samfund, hvis årtiers mislykket integration fortsætter. Det forudså Lars Løkke Rasmussen senest i et interview i weekenden i Berlingske:
»Det vil splitte Danmark. Og det vil splitte vores økonomi og sprænge vores regnestykker i stykker.«
Ingen skal undervurdere den integrationsindsats, landet står over for. Hverken på det økonomiske eller menneskelige plan.
Læs også: Kampen for en vellykket integration
Ifølge regeringens prognoser skal landets kommuner i år integrere 17.000 flygtninge. Det er en ekstraordinær opgave. Men helt ærligt: Den danske samfundsmodel står og falder altså ikke med flygtninge i det omfang, der i øjeblikket ventes til landet. Og det ved Lars Løkke Rasmussen selvfølgelig godt.
Statsministerens pessimistiske fremtidsudsigter tjener mest af alt som politisk taktstok forud for trepartsforhandlingerne mellem regeringen, landets arbejdsgivere og fagbevægelsen. Det er alvor. For alle parter. Og for flygtningene ikke mindst.
Statsministeren peger på det helt rette problem, og vi har ingen grund til at betvivle hans ønske om at finde holdbare løsninger.
Allerede før trepartsforhandlingerne er der bred politisk enighed om nødvendigheden af et paradigmeskifte i forhold til integrationsindsatsen. Hvor der tidligere har været fokuseret på sprogskole før arbejdstøj, skal det fremover være omvendt.
Det er en af de vigtigste og smerteligste erkendelser fra flere årtiers fejlslagen integrationspolitik, politikerne dermed tager et opgør med. Hurra for det.
Nu er det så op til regeringen – sammen med arbejdsmarkedets parter – at finde en model, hvor flygtninge reelt kan komme i arbejde. Flere svære spørgsmål venter: Skal flygtninge have samme løn som danske kolleger? Hvordan kan det undgås, at flygtninge skaber ulige konkurrence? Hvordan sikrer arbejdsgiverne den bedst egnede arbejdskraft?
Selvfølgelig kan der findes svar på de spørgsmål. Og hvis man spørger flygtningene, så er den sidst tjente krone nok ikke afgørende. For de fleste vil det være vigtigere at blive del af det danske samfund, lære sproget og få kolleger og venner.
Derfor har det fornuften med sig, når formanden for Foreningen af Offentlige Ansatte (FOA), Dennis Kristensen, har foreslået en model, hvor flygtninge får en såkaldt integrationsløn, der minder om de velkendte ordninger med indslusningsløn til andre udsatte grupper på arbejdsmarkedet.
Hverken regeringen eller arbejdsmarkedets parter behøver altså opfinde helt nye modeller for at løse den nationale udfordring.
På forhånd har dele af fagbevægelsen kritiseret forslaget om integrationsløn. Bedre forslag er selvfølgelig velkomne, men vi må håbe, at kritikerne føler sig forpligtet til under forhandlingerne at komme med dem.
Midt i en politisk mørketid med polarisering og nationalistiske tendenser i Europa vil en bred dansk integrationsaftale kunne tænde et lys af håb. Modsat: Hvis det ikke skulle lykkes, bærer regeringen og arbejdsmarkedets parter selvfølgelig det primære ansvar.
Spørger man Lars Løkke Rasmussen, er dette ansvar overordentligt tungt. Som statsministeren skrev i går i sin presseinvitation til trepartsforhandlingerne:
»Vores økonomiske og kulturelle sammenhængskraft krakelerer, hvis ikke vi får langt flere flygtninge i arbejde hurtigere.«
Med andre ord: Det er integration eller velfærd. Det er integration eller skattestigninger. Det er integration eller kulturelt sammenbrud. Det er alt på ét bræt.
Der er åbentbart meget på spil, når regeringen og arbejdsmarkedets parter i dag indleder forhandlingerne. Måske også mere end rimeligt er.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",33.0,11. februar 2016,"Der er åbentbart meget på spil, når regeringen og arbejdsmarkedets parter i dag indleder forhandlingerne. Måske også mere end rimeligt er."
11070,/debat/2011/11/ny-iphone-nyt-liv,"’Jeg vil ikke  have en ny iPhone, jeg vil have et nyt liv’",Birger Steen Nielsen," De omfattende demonstrationer og protestbevægelser rundt omkring i verden har vakt betydelig offentlig opmærksomhed. Af gode grunde. I den arabiske verden har der været tale om egentlige oprør, hvad man jo ikke kan sige, når det gælder Europa og USA. Men en vis uro synes at brede sig blandt ’iagttagerne’, som man siger. Måske også hos magthaverne?
’Hvorfor eksploderer oprøret nu?’, spørger de. Det kan man så spekulere over. Men det er ikke et spørgsmål, der kommer indefra, fra oprøret og de demonstrerende selv.
Lad os i stedet spørge lidt anderledes. Hvad er det, der er i bevægelse? Hvad er det, der begynder aftegne sig i disse manifestationer? Er der noget, der binder dem sammen på tværs af deres meget forskellige samfundsmæssige kontekster og betingelser?
Hvis vi vil prøve at besvare de spørgsmål, er det vigtigt, at vi ser dem i et større historisk perspektiv. Selvfølgelig relaterer de sig — i hvert fald i USA og Europa — til kapitalismens tilspidsede krise, men de kan ikke bare forstås i forhold til den. De skal snarere ses som del af en understrøm i den moderne historie, der er langt mere konstant og omfattende, end man ofte gør sig klart.
1983 udgav Robert Jungk bogen Menneskeskælv. Den rummede en 33 sider lang »kronologi over uroen« i ét år, 1982. År for år kunne man gøre det samme. Spændvidden er enorm. I den ene ende finder vi beretninger, der slipper ud fra Kina og fortæller om vedvarende og udbredt uro de sidste mange år, undertiden oprørslignende. I den anden ende ser vi omfattende studenterprotester over hele Europa.
I hvert fald siden 1960’erne har der været en uophørlig uro i verden. Ind imellem fortætter det sig til store protester, bevægelser, måske opstande. Jungk kaldte det »menneskeskælv«, rystelser af samme kraft som jordskælv, umulige at forudsige, dog ikke tilfældige, men relateret til mere grundlæggende bevægelser. Ikke et naturfænomen, men udtryk for menneskers bevidste protest og modstand.
Som regel har disse protester forskellige, konkrete anliggender, kun undtagelsesvist en fælles som ved de verdensomspændende protester op til invasionen i Irak. Men selv om målene og formerne er vidt forskellige, er der også noget, der binder dem sammen — potentielt i hvert fald. Noget som man kan knytte håb til.
Det er et ønske om at leve på en anden måde, om et menneskeligt liv. »Vi vil leve, overleve: det er for lidt«, som det hed i en italiensk kampsang i 1970’erne. Det var det politiske omdrejningspunkt for hele oprøret i 1960’erne og 1970’erne, ikke en ’livsstilsspecialitet’ for hippierne, som man åbenbart gerne vil se det i dag.
Ønsket var et udtryk for en forventningshorisont, der rakte langt videre end til dem, der tog del i oprøret. Dengang som i dag var det primært unge, der offentligt og personligt legemliggjorde denne forventning, men det betyder ikke, at den kan reduceres til et ungdomsfænomen. Den har en langt mere fundamental kulturel forankring. I det perspektiv kan vi også se de aktuelle bevægelser.
Hinsides politik
For de fleste er det ubegribeligt, at Besæt Wall Street-bevægelsen ikke har formuleret nogen konkrete krav. En politisk bevægelse uden krav? Hvordan skal man så kunne forhandle med dem? Hvordan skulle de kunne opnå noget, når de ikke stiller krav?
Men i deres måde at være offentligt til stede på, viser de på hverdagslivets niveau et konkret alternativ til det, Wall Street repræsenterer. Bevægelsen er i selve sin form et overlegent moralsk argument, der ikke kan forhandles og relativeres. Deri ligger også en politisk opfordring og et krav. Besæt Wall Street betyder: Noget andet må sættes i stedet for dette. »Ægte demokrati nu,« siger los indignados i Madrid. »Vi kræver en etisk revolution«.
Det kan der ikke forhandles om. Men der kan forhandles om hvordan og om de konkrete former og skridt. Men det er ikke ’bevægelsen’, der skal gøre det. Den skal ikke feticheres til et politisk subjekt. Det ville være den fascistiske vej: bevægelsen, il movimento, som agerende masse, hvor de enkelte individer er ligegyldige — i den højere sags tjeneste.
I de nuværende protestbevægelser ser vi noget helt andet. Protesterne antager en social form, der netop foregriber en anden måde at leve på. Tahrirpladsen i Kairo, Puerta del Sol i Madrid, Zuccotti Park i New York — det er ikke tilfældigt, vi lærer protestbevægelserne at kende som pladser. Heri ligger der mere end blot navngivning til mediebrug. Overalt har demonstranterne — for en tid — slået sig ned på disse pladser og forvandlet dem til menneskelige levesteder, kendetegnet ved »civil ulydighed og social omsorg på samme tid«, som Mikkel Thelle skriver om Zuccoti Park (Information 28. oktober).
Her opstår der nye former for offentlighed — en modpraksis til de neoliberale privatiseringsstrategiers nedbrydning af egentligt offentlige steder i byrummet. Frie, selvregulerede former for offentlighed: Det er på én gang effektive protestformer, yderligere rekrutteringsgrundlag for bevægelserne og begyndelser til en modmagt. Derfor bliver de ryddet med magt, og derfor dukker de op igen.
I juni talte jeg med en ph.d.-studerende fra Kairo. Hun fortalte om noget tilsvarende hos dem. Om bevægelsen som begyndelsen på en civilisering af hverdagslivet. Om selvorganiseringer i hverdagen, om kvindernes centrale rolle i protesterne. Om myndighedernes angst for frie offentligheder. Det svarer til, hvad studerende, der besøgte universitetsbesættelserne i Barcelona, forløbere for de store demonstrationer, har fortalt.
Således peger disse bevægelser ikke narcissistisk på sig selv som bevægelser, men tilbage mod hverdagslivet, og dermed på alle menneskers forhåbninger.
Ønsket om en ændring af hverdagslivet, af vores liv hver dag, det er, hvad de stræber mod og springer ud af. »Jeg vil ikke have en ny iPhone. Jeg vil have et nyt liv.« En anden måde at leve på.
Det er, i nye former, også den politiske kerne i de aktuelle protestbevægelser. Det rækker ud over traditionelle forståelser af politik. Det er det universelle potentiale, der kan forbinde dem på tværs af deres forskellige konkrete situationer og mål.
Og det forsvinder ikke bare, når den aktuelle protestsammenhæng ebber ud. Det gør det ikke, fordi det ikke er opstået med protesterne som sådan, men er den jordbund, de vokser frem af. ’Vi går langsomt, fordi vejen er lang.’
Mod en anden økonomi
Verden over er der masser af begyndelser til En anden måde at leve på. Det omfatter også andre måder at arbejde og producere på, en anden økonomi. Og det er måske det vigtigste. Nye former for offentlighed er ikke nok. En omlægning af samfundene i retning af bæredygtighed forudsætter, at mennesker selv tager ansvar for deres arbejde. Ikke bare for arbejdsforholdene, men også for det, de skaber. De dominerende ledelses- og managementstrategiers primære funktion er at forhindre det. I vores samfund støder de hver dag sammen med de arbejdendes bestræbelser på at lave et godt stykke arbejde. Det sker f.eks. i velfærdsinstitutionerne, hvor de ansatte i stigende grad bliver tvunget ud i et kulturhykleri: de må ikke kritisere institutionerne, men må gøre gode miner til slet spil, samtidig med at de alligevel prøver at gøre deres arbejde godt nok. Et sådant kulturhykleri undergraver samfundsmoralen — præcis som vi så det i de kommunistiske stater i deres stagnationsperiode.
Bestræbelserne på at ændre tingenes tilstand udgør en understrøm i hverdagen. Samtidig er der ved overfladen egentlige forsøg på at skabe en anden økonomi, herhjemme godt nok i det små, men dog åbninger mod alternativer med en større rækkevidde. Hvis udsynet er vidt nok, får også de små begyndelser en anden horisont. Det er en sådan anden samfundsmæssig horisont, der markerer den indre sammenhæng mellem protestbevægelserne og udgør deres politiske potentiale.
En radikal reformpolitik
Protestbevægelserne i sig selv er ikke det vigtigste. Men ’alternativerne’ skal heller ikke idealiseres. En anden verden opstår ikke bare gennem en mangedobling og koordinering af dem. Et politisk svar er ikke hjulpet af en abstrakt snak om »en helt ny demokratisk konstitueringsproces« (Hardt og Negri, Information 28. oktober). Det må bevæge sig i et andet spændingsfelt: Omfattende udvekslinger på græsrodsniveau, også på tværs af kontinenterne, er af afgørende betydning.
Men samtidig må man lokalt, regionalt, arbejde for at skabe nye politiske konstellationer, hvor alternative eksperimenter kan spille sammen med og blive understøttet af en reformlovgivning, der overhovedet kan gøre bæredygtige forandringer mulige på et samfundsmæssigt niveau.
Det kræver læreprocesser på begge sider, men det er muligt. Jeg kalder det radikal reformpolitik. Det kan vi alle bidrage til med de forskellige udgangspunkter og begrænsede muligheder, vi nu har. »Skal man angribe samfundsstrukturerne udefra eller indefra?«, spørger Information mig, da jeg blev opfordret til at skrive denne kronik. Svaret er ja.
 
Birger Steen Nielsen er aktionsforsker og professor i Uddannelsesforskning på RUC. Til december udgiver han artiklen ’ Vinden blæser på spørgsmål og svar. Om kritisk humanisme og universitetets opgave i dag’ i Social Kritik/128. Til januar kommer bogen ’Pædagogisk faglighed i daginstitutioner’ på Frydenlund.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",31.0,21. november 2011,"Det er et ønske om at leve på en anden måde, om et menneskeligt liv. »Vi vil leve, overleve: det er for lidt«, som det hed i en italiensk kampsang i 1970’erne. Det var det politiske omdrejningspunkt for hele oprøret i 1960’erne og 1970’erne, ikke en ’livsstilsspecialitet’ for hippierne, som man åbenbart gerne vil se det i dag."
362,/debat/2016/04/oevelse-meningsloeshed,En øvelse i meningsløshed,Casper Gronemann," Beskæftigelseskonsulent. Sådan lyder jobtitlen på en væsentlig del af de kommunale stillinger, jeg som nyuddannet kandidat havde mulighed for at søge. De var oplagte, fordi de faglige og erfaringsmæssige krav ofte var meget lave.
Det er i sig selv en bizar konstatering. At de mennesker, der skal rådgive arbejdsløse i at finde arbejde, først og fremmest hverves blandt grupper med beskeden erfaring og ringe tilknytning til arbejdsmarkedet.
Ikke dermed sagt, at de jobkonsulenter, jeg mødte i min tid som ledig, alle var nyuddannede. Nogle var ældre kvinder, der slavisk fulgte deres computers anvisninger til at sammensætte mit videre forløb.
Andre var smarte, jakkesætsklædte mænd i 40’erne, hvis eneste faglige kompetence tilsyneladende var evnen til at strikke en flot profil sammen på ’LinkedIn’. Et glimrende værktøj, hvis den nyuddannede vil fortælle om de erfaringer, han ikke har, til et netværk af tidligere kolleger, som ikke eksisterer.
Dette ’professionelle, sociale medie’ er et godt eksempel på den gensidige håbløshed, der eksisterer mellem bruger og funktionær i det danske ledighedssystem. Jobkonsulenter med forsvindende lille indsigt i arbejdsmarkedsforskning om, hvad der rent faktisk får folk i job, bruger deres kræfter på detaljeorienterede ’tips & tricks’ i, hvordan man strikker et CV sammen, som den ledige i princippet kan få serveret lige så fordøjeligt på YouTube.
Læs også: Mangel på kvalifikationer blandt jobkonsulenter
Det er dog blot en lille del af det uvirkelige gøglercirkus, man som arbejdsløs skal stå model til. Og problemet er ikke – som mange arbejdsløse ellers klynker over – at man som dagpengemodtager er jaget vildt.
Mængden af tid, man bliver tvunget til at investere i kontakten med den stat, der finansierer ens ledighedsperiode, er yderst rimelig, og – om noget – for lav.
Problemet er snarere, at de aktiviteter, man bliver bedt om at tage del i, er meningsløse. Hver anden måned skal man til en snak om, at man stadig får afslag på sine ansøgninger. Hver gang med en ny konsulent hos A-kassen, som i øvrigt ikke har talt med den nye sagsbehandler på jobcenteret.
Hver 14. dag skal man så trykke på en stor blå knap på en hjemmeside. Og en sjælden gang i mellem skal man på kursus i noget, der har lige så megen relevans for ens jobsøgningsproces, som oldtidskundskab har for en kontorelev.
Systemet kræver ikke, at du er engageret i din jobsøgningsproces. Det kræver alene, at du simulerer dette engagement gennem symbolske handlinger som at udfylde en ’joblog’ eller opdatere dit CV en gang hver tredje måned.
Og på samme måde skal du ikke forvente, at systemet viser en ærlig interesse i din jobsøgning. I stedet bliver du mødt af folk, der foregiver denne interesse, og vejledere, som ikke engang har læst eventuelt fremsendt materiale, når du skal til ledighedssamtale.
Og hvem kan bebrejde dem? De ved lige så vel som du, at det ikke kommer til at være den åh så forstående halve times sniksnak om de manglende kommaer i din seneste ansøgning, der knækker nødden og får dig til jobsamtale.
Alligevel poster samfundet svimlende summer i systemet. Især i den type af private virksomheder, vi kalder ’anden aktør’, der konkurrerer om at kunne levere den absolut billigste overholdelse af de minimumsstandarder, som staten har til mødet mellem borger og dagpengesystem.
Alene i 2013 kostede landets jobcentre 16 milliarder på trods af en nærmest ikkeeksisterende dokumentation af effekten. Hertil kommer A-kasse, kontrolsystemer, app- og hjemmesideudvikling m.m.
Det er med andre ord omtrent lige så dyrt som tidens hotteste, politiske emne: indvandringen.
Det er ikke dumt, at skiftende regeringer har udvidet indsatsen på ledighedsområdet. Men det nuværende system er penge ud ad vinduet og gavner udelukkende en industri af slangeoliesælgende private virksomheder.
Formålet er at få ledige til at annoncere deres tilgængelighed til et jobløst arbejdsmarked, hvilket resulterer i en hær af arbejdsløse, der kaster ansøgning efter ansøgning ned i et sort hul.
Casper Gronemann er cand.scient.adm. og journalist. Klummen er udtryk for skribentens egen holdning




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",10.0,21. april 2016,"Andre var smarte, jakkesætsklædte mænd i 40’erne, hvis eneste faglige kompetence tilsyneladende var evnen til at strikke en flot profil sammen på ’LinkedIn’. Et glimrende værktøj, hvis den nyuddannede vil fortælle om de erfaringer, han ikke har, til et netværk af tidligere kolleger, som ikke eksisterer."
8055,/debat/leder/2013/02/stoette-stedet-straf,Støtte i stedet for straf,Mette-Line Thorup," Hvordan hjælper det folk ind på arbejdsmarkedet, at man bliver smidt ud af sin bolig?
Spørgsmålet er absurd, men ikke desto mindre relevant, fordi et stigende antal unge på den nedsatte ungeydelse ender på gaden.
Ifølge blandt andre Københavns Kommune, som i årevis har forsøgt at råbe op om problemet, og Rådet for Socialt Udsatte, er det fordi, kommunerne ikke kan stille billige boligtilbud til rådighed, som de unge kontanthjælpsmodtagere har råd til at betale på den lavere ydelse.
Oven i det kommer de sanktioner, som kontanthjælpsmodtagere modtager, hvis de ikke møder op til samtaler og aktivering. Undersøgelser fra København viser, at halvdelen af dem, der bliver sat på gaden, har fået frataget kontanthjælpen i kortere eller længere perioder.
Det danske kontanthjælpssystem bygger på ydelser til gengæld for, at man står til rådighed for arbejdsmarkedet. Konsekvensen er sanktioner, hvis kontrakten brydes.
Men i Danmark har man erstattet den hjælpende hånd med straf og sanktioner i en grad, så det placerer os på en fjerdeplads over de lande, der straffer de arbejdsløse hårdest.
I stedet for fagligt kompetente socialrådgivere møder kontanthjælpsmodtagere, der er belastede af svære sociale problemer, op i de såkaldte ydelsescentre, hvor kontoruddannede har fokus på paragraffer og økonomi og ikke socialpolitik.
Partiet Venstre mener imidlertid, at kommunerne slet ikke er konsekvente nok i deres brug af sanktioner og har spillet ud med krav om øget straf i den kommende kontanthjælpsreform.
Beskæftigelsesminister Mette Frederiksen (S) vil have de unge til at tage en uddannelse. Og det gør hun ret i. Samtidig erkender hun, at der skal en helhedsorienteret indsats til for de unge med svære sociale problemer. Det må det siges at være, hvis man ikke har råd til en bolig på en lav kontanthjælp. Alligevel tyder alt på, at hun laver reformen med strammerne i Venstre.
Kan Mette Frederiksen komme igennem med, at de stærke unge skal have et skub, mens de svage skal have støtte i stedet for straf?
",3.0,19. februar 2013,"Beskæftigelsesminister Mette Frederiksen (S) vil have de unge til at tage en uddannelse. Og det gør hun ret i. Samtidig erkender hun, at der skal en helhedsorienteret indsats til for de unge med svære sociale problemer. Det må det siges at være, hvis man ikke har råd til en bolig på en lav kontanthjælp. Alligevel tyder alt på, at hun laver reformen med strammerne i Venstre."
10862,/debat/leder/2011/12/kapitalisme-anno-2011,Kapitalisme anno 2011,Christian Jensen," Fra Folketingetstalerstol fjernede den konservative erhvervsordfører, Lars Barfoed, al tvivl. Med stor selvsikkerhed slog han fast, at vi kan stole så meget på kapitalismens love, at vi indretter vores eget samfund efter dem.
Meldingen faldt den 28. marts 2003 under folketingsdebatten om indførelsen af nye, afdragsfrie boliglån, hvor danskerne skulle gives mulighed for at købe et hus eller lejlighed uden at betale af på gælden i de første 10 år.
De skeptikere, der påpegede det grundlæggende usunde i at lade danskerne købe ejendomme, de reelt ikke havde råd til, blev afvist som pengepugende husmænd og økonomiske analfabeter.
Fra talerstolen fremlagde Lars Barfoed en økonomisk grundsætning: Over en periode på 10 år vil en boliginvestering altid stige. Så enkelt er det! Derfor ville det nærmest være som at stjæle fra befolkningen, hvis Folketinget ikke vedtog loven om de afdragsfrie lån, lod Lars Barfoed forstå:
»Det afgørende er naturligvis, om afdragsfrihed i op til en 10-årig periode vil indebære en risiko for, at pantets værdi forringes til mindre end lånets restværdi. Ser man historisk på det, vil man så opdage, at prisudviklingen på ejendomsmarkedet altid over en 10-årig periode viser en stigning. Sådan viser historien, at det er«.
Loven gik glat igennem Folketinget: 99 stemte for og kun 13 medlemmer fra SF, Enhedslisten og Kristendemokraterne sagde nej.
Men selv modstanderneerklærede sig enige i sandheden om, at boligmarkedet med sikkerhed giver gevinst over en periode på 10 år. Kritikken fra Enhedslistens Pernille Rosenkrantz-Theil, der i dag er medlem af Socialdemokraterne, handlede derfor om lovens sociale ulighed. Boligejere, der »rammes af skilsmisse, arbejdsløshed eller sygdom vil blive ramt endnu hårdere«, fordi de må sælge i utide, sagde hun. »Efter den afdragsfrie periode skal der betales en væsentligt større ydelse i resten af lånets løbetid, og risikoen for at ende med ikke at kunne betale afdrag overhovedet og løbe ind i en tvangsauktion bliver så væsentligt større for dem, som ikke er i stand til at forudsige deres økonomiske situation meget nøjagtigt 10 år ud i fremtiden«.
Opfordringen fraFolketinget til befolkningen i foråret 2003 lød altså: Køb dyrt, køb stort. Køb, køb, køb, men sørg blot for at blive boende i mindst 10 år. Så får du gevinst, og befolkningen lyttede til politikernes skråsikre forsikringer.
Ved udgangen af kriseåret 2008 havde danske boligejere således optaget afdragsfrie lån for 1.037 milliarder kroner. Og her ved udgangen af 2011 står Danmark tilbage med verdensrekord i boliggæld, og det ser værst ud for de yngre boligejere under 40 år. Hver femte af dem har i dag større gæld i deres bolig, end den er værd. De seneste tal fra Realkreditrådet viser, at udbudspriserne alene i 2011 er faldet med 4,1 procent.
De afdragsfrie lånstår i dag tilbage som et skamfuldt symbol på de nyrige 00’eres grænseløse griskhed og politikernes svigt ved at lovfæste den ansvarsløse opførsel til den rigtige opførsel.
Ingen synes i dag at have løsningen på, hvad vi skal stille op med de afdragsfrie lån, og politikerne sidder handlingslammede tilbage og ser på, hvordan kapitalmagten er blevet større end deres politiske magt. Boligmarkedet må således klare sig selv, lød meldingen så sent som i går i Information fra erhvervsminister Ole Sohn (SF).
»Branchen er på alle vigtige områder begyndt selv at regulere, så jeg ser ingen grund til at gribe ind politisk,« sagde han med henvisning til, at Nykredit tidligere på ugen som første realkreditinstitut langt om længe besluttede at begrænse adgangen til de afdragsfrie lån.
Enhver kan i dagse, hvor fatalt politikerne tog fejl, da de vedtog en lov, der gav folk mulighed for at købe ting, de ikke havde råd til. Med de afdragsfrie lån ser vi konsekvenserne af kapitalismen, når den er allermest uhyggelig.
På Information undersøger vi hen over julen og nytåret kapitalismens væsen. Det er ikke et spørgsmål om at være for eller imod kapitalismen. Det er et spørgsmål om, hvilken kapitalisme vi vil have. For selv om mange under vægten af det globale økonomiske kollaps i 2008 dømte kapitalismen død, har den aldrig tidligere haft så få rivaler.
Politikerne og realkreditinstitutterne lokkede i forening almindelige danskere til at spekulere imod almenvellet. For sagen er jo den, at så mange danskere i dag har bundet så mange milliarder fast til de afdragsfrie lån, at både realkreditinstitutter og banker er tvunget til at holde hånden over dem for ikke selv at blive revet med i faldet.
Dermed betaler de danskere, der har indrettet deres tilværelse og købt bolig efter evne og behov for de mange danskere, der lever over evne og nyder over behov. Det er ikke i orden. Og det er ikke den form for spekulationskapitalisme, vi vil have.
Glædelig jul!




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",31.0,23. december 2011,De 5 artikler I har brugt mest tid på
1136,/debat/2015/12/noedt-respektere-sex-haandvaerk,Vi er nødt til at respektere sex som håndværk,Eini Carina Grønvold," I kommentaren »Er pornoen feminismens rette kampplads?« den 10. december i Information forsøger William Schou at fremsætte en kritik af den såkaldt feministiske porno ved at påpege, at dens fremblomstring kan ende som en legitimering af pornoindustrien. Men han argumenterer ikke på noget som helst tidspunkt for, hvorfor det ville være et problem, hvis ’pornoindustrien’ (så har vi da lige fået sat en stod fed stereotyp streg under FJENDEN) kopierede elementer fra den feministiske porno.
Dermed beviser Schou, at han ikke har forstået præmissen for det opbrud, vi har gang i lige nu. Han forudsætter, at porno pr. definition er noget, der gøder patriarkatet. Han sætter det ligefrem lig med dem, han (ironisk?) kalder »kvindehaderne«. Dermed indskrænker han, i tradition med det patriarkalske system, kvindens seksuelle handlemuligheder, fordi han fratager kvinden mulighed for at agere som subjekt i dele af seksualiteten. Hvis hun træder ind på pornoens område, er hun et offer, om hun ved det eller ej. For her regerer mandens vilje, og kvinden vil altid være underlegen.
Læs også: Ikke kun blid sex med et laaaangt forspil ...
Jeg ved godt, det ikke er Schous hensigt, men det er det, han kommer til at gøre i sin misforståede omsorg. Ligesom mange før ham. Den feministiske kamp for et nyt pornosprog handler netop om, at der ikke er noget galt med porno i sig selv, men at porno som alt andet kan afspejle en kønslig ulighed, og at seksualitet og i særdeleshed kvindens seksualitet stadig er underlagt ekstremt meget skam og stigma.
Det bevirker blandt andet, at kvinder den dag i dag ikke betragtes som ligeværdige mennesker i det øjeblik, de falder i luderkategorien, om det så er ved at kneppe med (for) mange eller ved at tage penge for at sælge sex med eller uden kamera på.
Læs også: Feministen, der blev pornostjerne
Samtidig overser Schou fuldstændig det klassemæssige aspekt, der rent faktisk er værd at diskutere i den her sag. Netop det forhold, at han selv tankeløst generaliserer pornoindustrien som en stor dehumaniseret masse af ’andre’ – uden tilsyneladende at have nogen nævneværdig indsigt i, hvad den professionelle pornoindustri rent faktisk er. Og uden reelt at interessere sig for de arbejdende kvinder, som udelukkende ynkes for deres villighed til at have analsex med halvfremmede mænd.
Et skridt på vejen
For mig står et spørgsmål over alt andet lige nu: Hvor er snakken om rettigheder i den her blussende feministiske pornodebat? Hvis målet er ordentlige arbejdsvilkår for dem, der laver porno, hvorfor arbejder flere så ikke for at sikre dem? Hvorfor er sexarbejderrettigheder stadig et feministisk tabu? Guderne skal vide, at de mangler rettigheder.
Hvorfor skal dem, der på nuværende tidspunkt ernærer sig med den stigmatiserede sex, sejle deres egen sø? Man vil i feminismens navn gerne lave alternativer til den herskende pornoindustri, men man vil ikke hjælpe dem, der allerede er en del af den. Det forstår jeg ikke.
Læs også: Vi anbefaler: Forbrugerbevidst porno
Jeg var også til stede til Kvinfos tabusalon, og jeg synes, det var et fint skridt på vejen i at åbne præmisserne for denne debat op. Også selv om rettigheder ikke blev nævnt med et ord. Der blev faktisk fremsat forsvar for mainstreampornoens diversitet, og der var hæderlige forsøg på ikke at stigmatisere nedad (sådan som Schou eksempelvis gør ved at reducere sund/usund porno til et spørgsmål om cumshots eller ej). Det var svært at forestille sig ske i Kvinfos navn for bare få år siden.
Målet må nemlig ikke være bare at flytte grænserne for, hvad der er acceptabelt og uacceptabelt kinky. Målet må være en grundlæggende omstyrtning af måden, vi tænker køn og sex på. Et cumshot kan være langt mere samtykkende end et missionærknald i en ægteseng.
Virkelighed og fiktion
Men der er selvfølgelig masser af blufærdighed forbundet for mange ved det her emne. Og det er okay. Vi må bare ikke forveksle blufærdighed med omsorg.
Når vi ynker kvinden, der klynker med analdildoen i røven og sæden i ansigtet, kan det sagtens være, der er en seksualitet i spil, som vi bare ikke forstår.
Læs også: Med porno skal porno bekæmpes
Pornoen bør som alt andet søge en autenticitet, men det er ikke det samme, som at der ikke må skelnes mellem virkelighed og fiktion. Det er også noget med at have respekt for fiktionen og ikke mindst respekt for sex som det performative håndværk, som det muligvis aldrig kun er, men i hvert fald ?også? er.
En rigtig god vej til at få mere god porno kunne jo være ved at anerkende dem, der rent faktisk gør det godt. Tænk, hvis »jeg laver porno« var noget, man kunne få lov til at sige med stolthed.
Eini Carina Grønvold er debattør og manuskriptforfatter




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",30.0,15. december 2015," I kommentaren »Er pornoen feminismens rette kampplads?« den 10. december i Information forsøger William Schou at fremsætte en kritik af den såkaldt feministiske porno ved at påpege, at dens fremblomstring kan ende som en legitimering af pornoindustrien. Men han argumenterer ikke på noget som helst tidspunkt for, hvorfor det ville være et problem, hvis ’pornoindustrien’ (så har vi da lige fået sat en stod fed stereotyp streg under FJENDEN) kopierede elementer fra den feministiske porno."
13163,/debat/2010/11/laeserbreve-2,Læserbreve,Informations Webredaktion," Ingen  tørklæderegler
Bertel Haarder, sundhedsminister (V)
Reglerne om tørklæder på sygehuse er meget enkle: Der er ingen regler - og der skal ikke være regler.
Det er en ledelsesopgave at vurdere, hvad der er rimeligt at tage hensyn til. Patienterne kan naturligvis bruge det frie sygehusvalg. Transporten er på egen regning.
Umyndiggjort
Lise Uhrup Jensen, København
Man betaler til en arbejdsløshedsforsikring - i mit eget tilfælde i snart 30 år- og lige så snart man får brug for den i en kortere periode, klapper fælden, og man bliver fuldstændig umyndiggjort.
Jeg har været ledig i små tre uger og bliver straks indkaldt til lovpligtigt møde både i a-kassen og i jobcenteret, hvor jeg skal godtgøre for mine bestræbelser på at komme i arbejde, medbringe de ansøgninger, jeg allerede har sendt og de jobannoncer, jeg har tænkt mig at søge.
Mødet i a-kassen fik jeg selv lov til at booke, men jobcenteret sendte en mødeindkaldelse med under en uges varsel, som ikke kunne aflyses. Samme dag skulle jeg ellers til en undersøgelse for livmoderhalskræft, som jeg har ventet længe på, men det var ikke en gyldig grund til at aflyse. Det hjalp heller ikke at fortælle jobcenteret, at jeg skulle til møde i a-kassen dagen efter deres møde, og at indholdet var nøjagtig det samme.
Jeg fortalte også, at jeg arbejder i et vikarbureau, hvor jeg har været i arbejde mere eller mindre non-stop i de sidste tre år, og at jeg bare venter på det næste vikariat, men der er ingen kære mor. Jeg har bare at aflyse min tid hos lægen og møde op den pågældende dag. For helvede da! Er det rimeligt, at man skal behandles som et udskud, når man i årevis har betalt sin arbejdsløshedsforsikring i dyre domme?
Datadeling redder liv
Henrik Schroll, speciallæge i almen medicin, ph.d., leder af DAK-E IT
Praktiserende læge Lars Søgaard-Jensen mener, at samkøring af data kan skade patienten (24. november).
Han fastslår, at systemet Datafangst overvåger den enkelte patient og medfører fejlbehandling og død.
Indlægget viser, at Søgaard-Jensen ikke selv har datafangst. Systemet opsamler ganske rigtigt data fra almen praksis og leverer rapporter tilbage til praksis om kvaliteten af behandlingen af patienter med kroniske sygdomme. Rapporterne kan efter aftale i overenskomsten mellem Danske Regioner og Praktiserende Lægers Organisation alene tilgås af egen læges klinik og kun ved brug af faglig digital signatur. Der kan altså IKKE offentliggøres personhenførbare data, hvor man kan identificere enten patient eller læge. Der er altså ingen fare for, at persondata siver frit til forsikringsselskaber, sådan som Søgaard-Jensen skriver.
Fra august 2010 kan diabetespatienter med NemID se egne data på Sundhed.dk. Mange patienter er trygge ved at blive involveret i deres egen kroniske sygdom og er glade for også at kunne se, hvad der specifikt bidrager til risiko for komplikationer. Det hjælper dem til selv at handle. Hvis Søgaard-Jensen havde sat sig nærmere ind i Datafangst, havde han formentlig bemærket, at systemet beregner den enkelte patients optimale behandlingsmål ud fra patientens diabetesvarighed og øvrige sygdomme.
Datafangst er således justeret efter den nyeste forskningsbaseret viden på området og er helt i overensstemmelse med vejledningen fra specialselskabet om den bedste diabetesbehandling.
Der er altså mange grunde til, at begge parter i overenskomstforhandlingerne går ind for, at alle læger skal anvende Datafangst.
Så kom sneen
Claes Harvald, Brædstrup
Så kom sneen til Udkants-danmark. Hvor vi før i tiden frydede os over det smukke, sneklædte landskab, forbander vi nu det hvide skidt langt væk. Der er ikke penge til snerydning - for vi har jo en regning, som skal betales. De heldige med fast arbejde kan ikke komme frem - det samme gælder børnene, som tilbringer timer i nedslidte skolebusser med sommerdæk, da vores skoler i nærområdet er nedlagt.
Man må håbe, at de få, som har fået glæde af skattelettelserne, nyder sneen.
Sæt innovation i system
Karsten Egtved, Køge
'Vi skal leve af iværksættere, innovation og nytænkning'. Den svada hører vi hele tiden. Jeg er enig i budskabet, men udviklingen kommer ikke af sig selv.
Mange har gode ideer, men måske har de ikke lige penge til at stå for udvikling og patentering, og så risikerer de at brænde inde med de gode ideer, som Danmark måske kunne leve af i fremtiden.
De bedste ideer skabes langt fra altid på støvede professorgange eller i toppen af dansk erhvervsliv. De ideer, virksomhederne tager æren for, er enten blevet til hos deres lavtlønnede ansatte eller hos forbrugerne. Penge og fine titler er altså ikke ensbetydende med evnen til at få gode ideer.
Derfor er det vigtigt, at samfundet sørger for, at de idérige forsynes med nødvendige ressourcer og hjælp til at omsætte deres ideer til praksis.
Hvorfor ikke oprette en række udviklingscentre? De skal finansieres over skatten og facilitere den viden, der skal til for at gøre idé til virkelighed. De skal med andre ord bistå processen, lige fra borgerne kommer med deres første spæde idé til opfinderen opnår patent på den og er klar til at sætte den i produktion. Udviklingscentret kan så efterfølgende indkræve honorar som tak for hjælpen. Det vil medvirke til at finansiere dets arbejde.
Mig bekendt findes der ikke noget tilsvarende nogen steder i verden. Danmark kan med andre ord blive det første land, der gennemfører ideen. Det vil give os et kæmpe forspring i forhold til andre lande.
Hjerneflugt
Anders Johansen, Humlebæk
Dansk Folkeparti ønsker at forhindre 'hjerneflugten'. Det er da også et helt oplagt tiltag for partiet: Medlemmernes og de fleste, der stemmer på partiets, hjerner er jo forlængst flygtet. Tilbage er der intet andet end hjerneforladte medlemmer og stemmekvæg!
Nedergaard gøgler
Hans Houmøller, Rødovre
Det er utroligt, hvad VKO er sluppet af sted med gennem deres ni år ved magten af forløjet servering af det ene lovforslag efter det andet. Ikke mindst fra Undervisningsministeriet, hvor der den ene gang efter den anden kommer forslag, der skal se nye ud, men som er gammelkendt stof i det mindste inden for undervisningsverdenen. >
Senest skal forældre kunne ringes op for at hente deres børn, hvis de forstyrrer undervisningen. Gammel vin på nye flasker. Det ligner lidt Bertel Haarders (V) forsøg på for et par år siden at komme med en 'ny idé' om at dele eleverne i mindre hold! Hvor var manden henne i 1970'erne?
Vælgerne er heldigvis ved at komme ud af busken, men før politik bliver flyttet fra underholdningsafdelingen til faktaafdelingen, kommer vi sikkert til at se mange forsøg på at holde os for nar og binde os historier på ærmet. Derfor: Op med dem, ærmerne, og bekæmp regeringen med argumenter i tilpas store mængder. De står i kø, argumenterne, og der ER noget at komme efter!
Beskyt  arbejdstagerne
>Ole Christensen, medlem af Europa-Parlamentet for Socialdemokraterne og Gunde Odgaard, sekretariatschef i Bygge-, Anlægs- og Trækartellet
Ved en eventuel traktatændring bør EU skrive arbejdernes fundamentale rettigheder ind i traktaten. I dag er rettighederne underlagt EU's fire økonomiske friheder: Varernes, kapitalens, virksomhedernes og arbejdskraftens frie bevægelighed.
Det er på ingen måde tilfredsstillende. Det er ikke stærkt nok til grundlæggende at sikre lønmodtagernes rettigheder, som i de seneste år er blevet yderligere udvandet af den byge af domme fra EF-Domstolen: Laval-, Rüffert-, Viking-Line- og Luxembourg-dommene. De har alle været med til at underminere arbejdstagerrettigheder på det europæiske arbejdsmarked.
Det er helt forkert, at arbejdstagerrettigheder og konfliktretten tolkes i forhold til de fire økonomiske friheder, sådan som EF-Domstolen har fået for vane at gøre, og sådan som det netop er blevet foreslået af Kommissionen i deres forslag til en ny Single Market Act.  >Derfor er den bebudede traktatændring en kærkommen lejlighed til, at EU også i praksis beviser sin vilje til at drive markedsøkonomi med et socialt ansigt over for de europæiske arbejdstagere.
Det skal ske ved, at arbejdstagerrettigheder og konfliktretten får traktatmæssig status og ikke som nu er indskrevet i et langt mere uforpligtigende såkaldt charter.
>En traktatmæssig forankring af arbejdstagerrettighederne kan være med til at genvinde en del af den folkelige tillid, som EU har tabt igennem de seneste år.
En pseudosejr
Morten Bro, Broager
Jeg må ærligt vedstå, at jeg i hjertet blev enormt glad, da jeg læste Karen (jeg-ved-ikke-hvad-jeg-mener) Espersens garanti for, at Fatima og hendes søstre nu ej længere risikerer tvangsægteskab. Det har Danmark simpelthen sat en stopper for på den store internationale scene. Det kan nok være vi kan. Blot trist, at Frederikke og hendes søstre nu skal vælge akademikere at ægte for at være rigtig velkommen i Danmark.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,27. november 2010,"Vælgerne er heldigvis ved at komme ud af busken, men før politik bliver flyttet fra underholdningsafdelingen til faktaafdelingen, kommer vi sikkert til at se mange forsøg på at holde os for nar og binde os historier på ærmet. Derfor: Op med dem, ærmerne, og bekæmp regeringen med argumenter i tilpas store mængder. De står i kø, argumenterne, og der ER noget at komme efter!"
8851,/debat/2012/10/afmytologiser-finansloven-version-20,Afmytologisér finansloven (version 2.0),Hans Jørgen Vad," Under denne overskrift (i version 1.0) forsøgte Preben Wilhjelm i sommer at pille ved den nærmest mytologiske status, som finansloven har fået på venstrefløjen – efter tre års næsten permanent debat. Så ærindet var velkomment og tidspunktet velvalgt. For kronikken kom kun tre dage efter regeringens skatteforlig med Venstre – et foreløbigt sammenbrud for Enhedslistens (EL) parlamentariske strategi om at trække regeringen til venstre. Men lykkes denne afmytologisering så? Det synes jeg ikke; derimod er Wilhjelm nærmere med til at forstærke de myter, som skal presse EL til ’finanslovsansvarlighed’. Især myten om, at hvis EL ikke stemmer for, så vil regeringen vælte. Wilhjelms løsning på dette er, at vi kan stemme for en samlet finanslov og blot kræve enkeltafstemninger om de dele, vi er imod. Stemmer vi ikke for, går vi nemlig de borgerliges ærinde. Kronikken slutter med, at »EL’s magtfulde hovedbestyrelse« burde kunne forstå denne argumentation efterfulgt af et »Eller Vad?« med slet skjult hentydning til undertegnede. Derfor kommer der her et svar:
EL-debatten om finansloven startede i efteråret 2009 med en påstand om, at de borgerlige ville vælte en ny regering ved første givne lejlighed, hvis ikke vi stemte for finansloven – derfor skulle vi gøre op med det gamle princip om at stemme imod.
Det blev dengang anfægtet af flere (herunder undertegnede) med henvisning til, at der ikke var konkret belæg for påstanden. Alligevel gør Wilhjelm det også til sin præmis og forsøger på en kringlet måde at gøre det til en problematik, som har været gældende siden 1975, hvilket jeg dog ikke husker nogen partidebat om. Dernæst springer han elegant over Nyrup-årene og ukritisk frem til sommeren 2012, hvor f.eks. Hans Engell allerede luftede muligheden af, at Venstre nok alligevel vil stemme for.
At det kan blive tilfældet, kan ingen være i tvivl om i dag. Med andre ord: Her brast den første og mest grundlæggende myte!
Regeringens gidsler?
De to næste underliggende myter hænger lidt sammen: Nemlig 1) at det er så altafgørende, hvad der sker ved selve finanslovsforhandlingerne. Og 2) at det kun er de parlamentariske styrkeforhold inde på Borgen, som er afgørende for udformningen af dansk politik.
Hvad angår den sidste, er der jo mange eksempler på, at bevægelser uden for Folketinget har sat nye rammer for, hvad man kan vedtage indenfor. F.eks. efter påskestrejkerne i 1985, hvor Schlüter måtte erklære, at han ikke var så konservativ, at det gjorde noget. Og velfærdsbevægelsen i 2006-07 blev reelt en blokering for Foghs offensiv på området.
Det samme gælder også selve finansloven. For selv om den fastlægger en overordnet ramme, så er politiske forlig i løbet af året ofte langt mere afgørende. Bare for at nævne et eksempel, så var indholdet af sommerens skatte- og fleksjobsforlig jo på ingen måde indskrevet i dette års finanslov. Ligesom det er urealistisk at tro, at dets negative virkninger kan neutraliseres i næste års finanslov. Noget, som man jo godt kunne få indtrykket af med snakken om den ’krone til krone’-kompensation, som dog på det sidste blev opgivet.
Med disse forringelser er det derfor nærmest utænkeligt, at EL kan stemme for en samlet finanslov (hvilket dog ikke udelukker støtte til delforlig). I det mindste, som linjerne er trukket op lige nu, og forudsat at der ikke sker noget dramatisk. Dette ’dramatiske’ skete hverken, da SF fik ny formand, som straks bandt sig selv på hænder og fødder i forhold til hele regeringsgrundlaget. Eller med den ’løsning’ på dagpengeproblemet – den nye akutpakke – som er uden reelle garantier, og som må regnes for en uforpligtende hensigtserklæring om 12.500 job.
De kommende uger kan dog byde på nye overraskelser, f.eks. en anden ny ’åbning’ på dagpengespørgsmålet. Næppe en grundlæggende løsning, men højst én, som umiddelbart tager sig bedre ud end ’det, der er værre’, altså ren Venstre-politik.
Her vil jeg advare mod, at vi i EL går på udsalg i et spil om at gøre os mere ’lækre’ over for regeringen end Venstre. Det spil, som politikere og kommentatorer inde på Borgen er så vilde med, har langt mindre troværdighed ude i befolkningen. Blandt alle, som alligevel rammes, vil det føles som et svigt, hvis EL blåstempler en ikkeløsning, bare for at få lidt plusser i karakterbogen inde på Borgen.
Tusinder rammes
Vi står med det problem, at 32.598 (Politiken, 11. okt.) står til at falde ud af dagpengesystemet. Selv hvis den nye akutpakke skulle virke fuldt ud, vil det stadig efterlade 20.000, som intet loves.
Det, som vi hidtil har talt om, har primært været et papir- og talproblem. Men efter nytår vil det få nogle helt andre dimensioner, når tusinder begynder at falde – mennesker af kød og blod – og tager deres familier med i faldet. Et problem, som bare i løbet af første kvartal kan vokse til titusinder. Heraf mange, som må gå fra hus og hjem – og ikke vil have nogen forståelse for EL’s medvirken til dette – uagtet særstandpunkter i delafstemninger.
Jeg er enig med 3F’s Poul Erik Skov Christensens vurdering af, at »det kan regeringen ikke holde til«. Men hvad en regering kan holde til, er jo i høj grad afhængig af, hvad bl.a. EL og en aktiv fagbevægelse vil acceptere. Bliver det en pseudo- eller mellemløsning, hvor tusinder fortsat vil falde ud, må det være en fælles forpligtelse at holde fokus på dem som svigtes, så problemet ikke bliver usynligt. Hvis regeringen ikke kan holde til det – hvad enten det skyldes demonstrationer, en fortsat styrtblødning i meningsmålingerne eller protester fra udkantsborgmestre (af alle partifarver) – så bliver den nødt til at finde en løsning. Uafhængigt af om vi skriver december, januar eller februar. Og bliver den det, kan det blive et strategisk tilbagetog for regeringen, der åbner op for tilbagetog på andre områder.
Af disse grunde er det vigtigt, at EL holder sig fri af al parlamentarisk fedtspilleri på dette spørgsmål for at komme med i finansloven. Det gælder også i sin yderste konsekvens, hvis sagen sættes helt på spidsen, og det skulle vise sig at blive et kabinetsspørgsmål.
Gør brættet op
For selv om Venstre har meldt fredsommeligt ud, kan de jo godt have gemt en enkelt kniv i ærmet, da de teknisk set har den fordel at sidde i baghånd. F.eks. hvis finansloven ikke bliver helt efter Venstres hoved pga. nye kompromisser for at tilfredsstille SF’s bagland, kan der opstå den situation, at Venstre kun vil støtte den, hvis regeringen kan opvise sit eget flertal – måske også for at presse EL?
EL ser ikke noget formål i at vælte regeringen, men alligevel kan det føre til et psykologisk nervespil om, hvem der har mest is i maven. Og som – hvis det ikke løses – kan udløse et valg. Her er det gode spørgsmål: Vil det begejstre Vestager med en valgkamp, som kommer til at køre på, at hun reelt ikke vil hjælpe de mange, som står til at miste deres dagpenge?
Eller vil det begejstre Thorning og Vilhelmsen for så vidt? For de skal også forklare, at de ikke vil være med til den mest oplagte løsning af alle: Nemlig at opgive de nye dagpengeregler, som kun koster tre mia. (til sammenligning koster aktiveringscirkusset 12-14 overflødige mia.) – og af den grund valgte at vælte sig selv!
Det tror jeg ikke, de vil, men jeg kan jo tage fejl. Men så må vi tage den valgkamp, og skulle det føre til en Løkke-regering, er det jo ikke givet, at det vil føre til et nyt borgerligt årti, da de økonomiske problemer er uløste. Og måske kan det give et nødvendigt pusterum til intern omorganisering blandt Socialdemokraterne – ja, måske også hos SF og de radikale? Alt dette hører med, når regnebrættet samlet skal gøres op.
 
Hans Jørgen Vad er medlem af Enhedslistens hovedbestyrelse.Ovenstående betragtninger bygger ikke på noget officielt vedtaget i Enhedslistens hovedbestyrelse, men står helt for egen regning.
Version 1.0 af ’Afmytologisér finansloven kan læses her: http://www.information.dk/304480




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",15.0,26. oktober 2012,Regeringens gidsler?
619,/debat/2016/03/laeserbreve-3,Læserbreve,Informations Debatredaktion," Information bidrager til magtmedløb
Christian Harlang, advokat
I et indlæg i Information den 27. februar kalder Rene Cambo Lunn domstolens hidtil behandling Anne Lunn-sagen og Informations ensidige artikel »Arven efter enken« fra den 16. januar for et justitsmord. Betegnelsen ’justitsmord’ bør anvendes med yderste forsigtighed, men i dette tilfælde er der dækning.
Sagen drejer sig om annullering af de bestemmelser, Anne Lunn havde truffet om sin arv, og hvorledes hun ville leve sine sidste år. Retslægerådet, der ifølge loven skal anvendes til bedømmelse af lægefaglige spørgsmål, er i retssagen blevet skåret bort.
Det er fast praksis, at ved lægefaglig tvivl skal Retslægerådet udtale sig. Tvivlen i denne sag gik på om der, som antaget af en professor i demenssyge, alene var tale om en alderdomssvækket – ikke dement – person, eller om der, som antaget af en speciallæge, hvortil den konkurrerende familie havde bragt den ældre kvinde, var tale om en svært dementsyg person.
Det enøjede i Information og journalist Line Vaabens vinkling er at skrive historien ud fra kun det ene synspunkt. Eksempelvis ved at bruge betegnelsen »dement kvindes millionarv«.
I stedet for at fokusere på de retssikkerhedsmæssige problemer bliver sund fornuft fortrængt af en underholdende overflade.
Hvorfor afskæres Retslægerådet? Har dette sin rod i, at en udtalelse fra Retslægerådet kunne betyde, at der i retssystemet hidtil er begået grove fejl mod sagens oplysning? Hvad ville det betyde for de involverede dommere, hvis deres fejl blev blotlagt? Hvorfor er sagen hidtil blevet afgjort ud fra kun den ene sides ensidigt indhentede lægeudtalelse? Hvad er den principielle betydning for ældre personers selvbestemmelse i fremtidens Danmark?
Ved blindhed over for centrale spørgsmål om retssikkerhed og journalistens egen bias svigter Information sandheden til fordel for farverig underholdning og magtmedløb. Et af virkemidlerne er den skæve vinkling i forhold til mig som advokat. Derudover optræder der decideret usand-heder i et sådant omfang, at det desværre er mig umuligt at forsvare mig inden for den spalteplads, der stilles til rådighed.
Læserne kan i stedet fordybe sig i sagens realiteter på Annelunn.simplesite.com eller afvente, at der med tilladelse fra Procesbevillingsnævnet bliver mulighed for at indbringe sagen for Højesteret, der efter praksis ikke afskærer Retslægerådet om at udtale sig som lægefagkyndigt uvillig.
Åben døren til det kødfri køkken
David Pedersen, kampagneleder Kødfri MandagMickey Gjerris, bioetiker og medlem af Det Etiske Råd
Da skuespilleren Leonardo DiCaprio for nylig modtog sin første Oscar, brugte han sin sparsomme taletid på et vigtigt budskab: »Klimaforandringer er virkelige, og de sker lige nu. Det er den alvorligste trussel mod vores art, og vi må arbejde sammen og ikke udskyde handling på dette område.«
Det bedste sted at starte er ved at reducere vores kødforbrug.
Vores husdyrproduktion dækker 14,5 procent af vores samlede udledning af drivhusgasser, ifølge den videnskabelig undersøgelse Climate Change and Food Systems, der blev udgivet i 2012.
Der er imidlertid to vigtige indsatsområder på vejen mod en mere klimavenlig kost: Som borgere skal vi have mere viden om husdyrproduktionens rolle i klimaregnskabet og dermed en bedre forståelse for, hvor meget vi selv kan gøre på området. Dernæst skal der kultiveres en lyst til at udforske det grønne køkken og en vilje til at ændre vores kostvaner.
En større viden kan bidrage til en større forståelse for vores egen rolle i klimaforandringerne og give mennesket en oplevelse af, at den enkelte rent faktisk kan gøre en forskel.
Vi skal huske på, at de afgørende politiske aftaler, som vi går og venter på først kommer, når vi stemmer på politikere, der faktisk vil forandringer. Og det sker næppe, før vi selv har mod til dem.
Uanset hvordan man vender og drejer problemet, så begynder og slutter det hos borgerne. Det er let at miste modet i lyset af klimaforandringerne.
Her er en chance for at få lidt af det tilbage. Det kræver bare lidt madmod – åben døren på klem til det kødfri køkken.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,7. marts 2016,"Hvorfor afskæres Retslægerådet? Har dette sin rod i, at en udtalelse fra Retslægerådet kunne betyde, at der i retssystemet hidtil er begået grove fejl mod sagens oplysning? Hvad ville det betyde for de involverede dommere, hvis deres fejl blev blotlagt? Hvorfor er sagen hidtil blevet afgjort ud fra kun den ene sides ensidigt indhentede lægeudtalelse? Hvad er den principielle betydning for ældre personers selvbestemmelse i fremtidens Danmark?"
3614,/debat/2014/12/sofie-carsten-nielsen-ved-hvorfor-himlen-blaa,"Sofie Carsten Nielsen, ved du, hvorfor er himlen blå?",Laurits Andreasen," Kære Sofie Carsten Nielsen. I dag så jeg et stjerneskud. Det var slet ikke noget, jeg havde forventet. Det havde regnet kraftigt, og himlen var dækket af tykke skyer. Men ikke desto mindre var der et hul i det ellers tunge skydække, og i denne stribe klar himmel faldt altså en sten ned fra himlen.
Min oplevelse er ikke unik. Mennesker har så tit kigget op i natten og set et lille glimt. Det særlige ved min oplevelse er nok nærmere, at jeg har en idé om, hvad det var, jeg så – nemlig en sten fra det ydre rum brænde op i Jordens atmosfære. Den viden kan jeg takke alle de undrende mennesker, der har kigget op før mig, for.
Faktisk var det min egen undren, som i sin tid fik mig til at søge ind på fysikstudiet. Spørgsmål så umiddelbart simple som: »Hvorfor er himlen blå?« og »hvorfor lyser stjernerne?« var simpelthen så spændende, at jeg ikke kunne lade være med at følge min nysgerrighed.
Nogle gange har jeg tænkt, at jeg burde blive ingeniør i stedet. Og de spiller da bestemt en vigtig rolle i vores samfund. Men, Sofie, det gør den blå himmel også.
Mod til den vovede vej
Verden stopper hverken ved den blå himmel eller ved stjerneskud. Og masser af andre fag står klar til at tage over, hvor fysik slipper. Og som fysik er studiet af disse fag ikke bare store spørgsmål, det er også en systematisk, gennemstruktureret tilgang til spørgsmålene, hvor analytisk og seriøs tænkning anvendes i forsøget på at besvare dem.
Og nu hvor viden, forståelse og erkendelse netop er noget, vi mennesker ønsker, er det mig uforståeligt, at den slags prioriteres lavere og lavere i det danske samfund. Læs f.eks. kommissoriet for regeringens kvalitetsudvalg. Det nævner end ikke, at vi mennesker søger viden og erkendelse, fordi det har værdi i sig selv, og fordi det betyder noget for os. I stedet nævnes jobmuligheder, arbejdsmarked og erhvervsliv. Ikke fordi jeg synes, det er irrelevant. Slet ikke! Det er bare meget langt fra hele historien.
Og kvalitetsudvalget er ikke alene om den tilgang. Vi taler mindre og mindre om de store spørgsmål, selv om vi mere end nogensinde har mulighed for og frihed til at diskutere dem. I stedet går det hele op i vækst og leverpostejmadder til dem, der står tidligt op.
Men viden og erkendelse er vigtig for alle mennesker. Både dem, der smører leverpostejmadder en tidlig morgen, og dem, der ikke gør. Lad os derfor turde vælge viden og erkendelse, og lad os dele den med hinanden. Lad os forfølge de spørgsmål, som alle mennesker søger svar på! Spørgsmål om, hvad der er rigtigt og forkert, hvad der er smukt og afskyeligt, og hvorfor himlen er blå. For i sidste ende er alt dette langt vigtigere end hurtig vækst og erhvervsrelevans.
Så kære Sofie! Lad os tænke stort, højt og frit. Lad os være drevet af vores nysgerrighed og ikke af regneark. Lad mig kunne kigge op på stjerneskuddene og beskæftige mig med kvantemekaniske beregninger uden at skulle skamme mig over, at jeg valgte fysikstudiet og ikke ingeniørstudiet.
Så kort sagt: Hold universiteterne fri af fremdrift og ugennemtænkte dimensioneringer, og lad os i stedet love hinanden, at universiteterne kan være steder, hvor folk kan blive dannet og uddannet i de store og små spørgsmål, og hvorfra de forsigtige svar og overvejelser, vi i skrivende stund har på disse spørgsmål, kan sive ud til resten af samfundet. Lad universitetet være et sted, hvor man tør gå den vovede vej uden at skulle frygte uoverkommelige konsekvenser. Lad mig turde vælge kurset i kvantefeltteori frem for det i elektronik, selv om jeg måske ikke består førstnævnte i første forsøg.
Nysgerrig på verden
Og mon ikke der også kunne klemmes lidt vækst ud af denne form for tankevirksomhed. Den romantiske Ørsted, kendt for opdagelsen af elektromagnetismen, havde næppe forestillet sig, at han ved at følge sine ideer om helhed og ånd i naturen ville lægge kimen til det elektriske samfund. Den videbegærlige Hertz havde nok heller ikke forestillet sig, at hans forsøg med elektromagnetiske bølger ville skabe forudsætningerne for hele det informationssamfund, vi har i dag. Og Hertz og Ørsted er blot to af enormt mange eksempler på, at den frie tanke kan føre mange uforudsete ting med sig.
Det samme kan et omskifteligt uddannelsesforløb. Her kan alle danskeres yndlingsvidenskabsmand, Niels Bohr, nævnes. Efter sigende begyndte Bohr med at læse filosofi og matematik og skiftede først senere til fysik, som han nu er verdenskendt for. Ikke noget Bohr kunne have gjort under fremdriftsreformen, hvor skift af fag og studier undervejs er ganske besværligt. Desuden blev Bohr ikke kandidat på fem år. Men hvordan havde verden i dag set ud uden Bohr? Den havde nok været helt anderledes. Bohrs ideer og den efterfølgende udvikling af dem, i dag kendt som kvantemekanik, har allerede haft enorm praktisk betydning for vores samfund. Elektronik, stråleterapi, kemisk og biokemisk industri er bare få eksempler på områder, som er blevet udviklet voldsomt takket være Bohr og hans ligemænds ideer. Alle ideer, der blev udviklet, fordi mennesker var nysgerrige på verden. Ikke på erhvervslivet.
Og naturvidenskaben er bestemt ikke ene om dette bidrag. Humaniora er mindst lige så vigtig for vores samfund. Hvad er et højteknologisk samfund uden en forståelse for, hvem vi er, hvordan vi tænker, og hvordan vi skal leve og tænke sammen? Hvad er et samfund med hurtig kommunikation uden kunst, kultur og gode historier at dele?
Jeg tror, det er et fattigt samfund. Fattigt på alle parametre.
Tal med os, Sofie
Hverken naturvidenskaben eller ingeniørvidenskaben kan stå alene. Naturvidenskaben kan måske fortælle dig, at mennesket blev til for hundrede tusinde år siden, men den kan ikke fortælle dig, hvad du skal stille op med denne viden. Den tilvejebringer fakta, og derefter har den brug for andres hjælp. Heldigvis står en masse humanistiske fag klar til at hjælpe med, hvad vi skal stille op med denne viden om mennesker. Og tak for det!
Eller hvad med ingeniøren, der udvikler et produkt, som gør tilværelsen lettere for en borger i Danmark, men som forurener under produktionen i Kina. Ja, her er det vigtigt og aktuelt at have et kendskab til både etik og kultur. For hvem har ansvaret, når en dansker køber et produkt, der har forurenet langt borte? Forbrugeren? Importøren? Producenten? Også her kan humaniora byde ind. Og det var blot nogle få eksempler på områder, hvor humaniora har stor relevans.
Så hvad tænker du, Sofie? Hvor vil du hen? Jeg tror, du er på vej i den gale retning. En retning vi fortryder, vi udstak, når vi tænker tilbage senere hen. Vi er mange, som gerne vil kende mere til dine tanker. Hvad er dit syn på videnskaben og dens berettigelse? Synes du, det er vigtigt at tænke over livet og dets mening? Over hvorfor himlen er blå og stjerner lyser?
Jeg tror, vi gør bedst i at give unversiteterne frihed og lade dem forske og undervise i de ting, vi dybest set alle finder væsentlige og interessante. Så skal billige iPads, store fladskærme og alt det andet, du ønsker dig af vores samfund, nok følge med som det tynde øl.
Men kom og mød os, Sofie. Vi er mange, som gerne vil tale, men som ikke bliver hørt. For hende, der skal høre os, tager sig ikke tid. Hun gemmer sig bag embedsfolk, kommissioner og rektorater. Kom ud af busken og mød os i en diskussion af det, som er væsentligt.
Laurits Støvring Andreasen er fysikstuderende ved Aarhus Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",40.0,5. december 2014,"Verden stopper hverken ved den blå himmel eller ved stjerneskud. Og masser af andre fag står klar til at tage over, hvor fysik slipper. Og som fysik er studiet af disse fag ikke bare store spørgsmål, det er også en systematisk, gennemstruktureret tilgang til spørgsmålene, hvor analytisk og seriøs tænkning anvendes i forsøget på at besvare dem."
5648,/debat/2014/02/hjaelp-forsvarets-whistleblowere,Hjælp Forsvarets whistleblowere,Nikolaj Villumsen," 
	Vi er mange, der med spænding følger den amerikanske whistleblower Edward Snowden, der med sine afsløringer har skabt en livsvigtig demokratisk diskussion. Som demokratisk samfund bør vi værdsætte og støtte mennesker som Snowden, men i sidste måned valgte den danske regering at svigte fremtidens danske whistleblowere.

	Enhedslisten havde fremsat et forslag om en whistleblower-ordning for Forsvaret, men det ønskede hverken regeringen eller de øvrige partier at bakke op om, da det kom til afstemning i Folketinget.

	Formålet med whistleblower-ordningen var én gang for alle at komme skandalesagerne i Forsvaret til livs. Vi ville sikre, at de mennesker, der har modet til at stå frem med oplysninger, ikke skal stå alene med deres sag og i værste fald blive mærket for livet – som det skete under klapjagten på efterretningsofficeren Anders Kærgaard.

	Han havde sat sit liv på spil i Irak, men blev efter lækket kun mødt med kulde og mistænkeliggørelse. Forsvaret og Auditørkorpset jagtede budbringeren i stedet for at undersøge de alvorlige afsløringer af, at Danmark har været medansvarlig for mishandling af civile irakere. Hvis vi havde haft en instans, som Anders Kærgaard kunne gå til, ville han ikke være blevet straffet, fordi han var trådt frem som vidne. Han havde ikke stået alene.

	I Forsvarets egen interesse

	Det er derfor dybt skuffende at se, at der blandt Folketingets øvrige partier ikke for alvor er en interesse for at skabe større åbenhed om Forsvarets arbejde og sikre en større grad af tryghed for de ansatte i Forsvaret. Det er faktisk fuldstændig uforståeligt.

	Forsvaret har nemlig selv interesse i, at det som magtinstans har en folkelig opbakning. Og den opbakning sikres kun ved, at befolkningen har tillid til, at det følger de nationale og internationale regler, Danmark har tilsluttet sig.

	Forsvarets ansatte skal kunne fortælle om ulovligheder og korruption uden frygt for at miste jobbet eller blive chikaneret, og det kunne beslutningsforslaget have banet vej for. Det skylder vi ikke blot de mennesker, der har modet til at træde frem, det skylder vi også demokratiet.

	Whistleblowerne er livsvigtige for demokratiet. Regeringen har svigtet dem.

	 

Nikolaj Villumsen, forsvarsordfører for Enhedslisten
",0.0,14. februar 2014,"	Det er derfor dybt skuffende at se, at der blandt Folketingets øvrige partier ikke for alvor er en interesse for at skabe større åbenhed om Forsvarets arbejde og sikre en større grad af tryghed for de ansatte i Forsvaret. Det er faktisk fuldstændig uforståeligt."
12234,/debat/2011/05/doeden-bin-ladens-sidste-store-rolle,Døden var bin Ladens sidste store rolle,Olivier Roy," Al-Qaedas politiske død blev markeret af Det Arabiske Forår. Organisationens de facto-bortgang gik altså forud for dens karismatiske leders en kronologi, der ikke er uden en vis ironisk logik.
På ti år er vi med World Trade Centers undergang gået fra det ultimative sammenstød mellem civilisationer til fremvæksten af en virkelig politisk kultur i den arabiske verden: Den tid er forbi, hvor fascinationen af den store karismatiske leder (Nasser, Boumedienne, Khomeini) kunne samle tilslutning ja, allerede efterfølgerne var blot despoter på en lille skala.
Den tid er også forbi, hvor det endnu kunne fungere at påkalde sig en besværgende sammenblanding af de store mytiske mærkesager fra panarabisme og panislamisme til forsvaret af det palæstinensiske folk og kampen mod en imperialistisk eller zionistisk sammensværgelse, hver gang politisk afvigende stemmer søgte at blive hørt.
I den arabiske verden dyrker man nu politik i ordets gode forstand: Mangfoldighed ses i stigende grad ikke som en negation af folkets enhed, pluralisme er blevet praksis og princippet om frie valg er bredt accepteret.
Al-Qaedas diskurs gik imidlertid i stik modsatte retning af denne nye politiske kultur og har da heller intet haft at sige om de aktuelle arabiske opstande, hvis vi ser bort fra tilhængernes afliring af det sædvanlige gamle omkvæd om 'udenlandske komplotter'. Derved har bevægelsen de facto har taget plads i diktatorernes lejr.
Antidemokrati
Sandt at sige har al-Qaeda fra begyndelsen knyttet an til kilder, som står i modsætning til den nye demokratiske kultur.
F.eks. er tilknytningen til en global tredjeverdensradikalisme tydelig. Den har sit udspring i 1970'ernes ultravenstrefløj dvs. i hine dage da Baader-Meinhof-gruppen koordinerede flykapringer med palæstinensiske venstreekstremister.
Hos begge organisationer finder vi:
•Militærtræning af internationalistiske krigere i lejre hos tidens foretrukne guerillabevægelser (i Bekaa-dalen i går, siden i Afghanistan)
•Smag for spektakulære aktioner uden hensyntagen til uskyldige ofre
•Iscenesættelse af gidslers henrettelse (før blev de dømt af en revolutionsdomstol, siden af en islamisk. Zarqawis militante gruppe i Irak kopierede fuldstændig de italienske Røde Brigaders iscenesættelse af mordet på Aldo Moro)
•Besværgende påkaldelse af den palæstinensiske konflikt
•Fordømmelse af amerikansk imperialisme
•Den erklærede vilje til at følge Che Guevaras taktik med hensyn til at trække amerikanske tropper ind i nye krigsskuepladsers hængedynd.
Til dette føjede sig den radikale islam, som er inspireret af Said Qutb og Det Muslimske Broderskab med dennes dybe pessimisme over for de muslimske samfunds muligheder for at genopblomstre og forløsende vision om den enlige helts offerdød (som klart må skelnes fra den enkelte soldats død på slagmarken, der sker som følge af krigslykkens ugunst og aldrig udgør et mål i sig selv i den klassiske definition af den militære jihad).
Tv-fænomen
Al-Qaeda blev aldrig et politisk parti af den leninistiske type, omgav sig aldrig med satellitorganisationer og forsøgte aldrig at udvikle en masseaktion dvs. en strategi for at gennemsyre et helt samfund med sine militante netværk.
Al-Qaeda eksisterede og eksisterer kun gennem handling eller mere præcist ved iscenesættelse af spektakulære aktioner. Organisationen behøver derfor mediernes formidling. Den har brug for billeder, brug for iscenesættelse og brug for spændingsmomentet: Hvornår vil al-Qaeda slå til igen? Hvor er de sovende celler? Hvor er træningslejrene?
At det fungerer så godt, skyldes kun, at det vestlige mediepublikum så villigt lader sig invitere til at deltage i disse fantasmer. Vi bliver i dag advaret imod »gengældelse« fra al-Qaeda, hvilket kun viser, at organisationen ikke længere behøver at eksistere i virkeligheden for at eksistere i vores fantasi.
Æggende fantasi
Al-Qaeda har levet i en fantasiverden, der fascinerede terroristaspiranter så vel som eksperter i kulturelle sammenstød. Fantasien handler om en geostrategi, hvor en ældet og svækket vestlig verden besejres af den muslimske verden, som samtidig infiltrerer den med sine indvandrere.
Talrige udkigsposter har stået klar i deres vagttårne for at se støvet rejse sig, når kolonnerne fra al-Qaeda i Det Islamiske Maghreb rykkede frem igennem Saharas sandklitter, idet de drømte sødt om Gibraltar.
Vi tænker stadig på integration af indvandrere i termer af islams teologiske forenelighed med demokrati, sekularisme, kvinders rettigheder osv. Og vi appellerer til nødvendigheden af at reformere islam .
Vi har glemt, at al-Qaeda aldrig har formået at placere sig i hjertet af den arabiske verden. Organisationen har aldrig vundet fodfæste i Egypten, Libanon, Palæstina end ikke i Irak, hvor bevægelsen blev smidt ud af de irakiske sunnier.
Al-Qaedas historie i Mellemøsten er historien om et vedvarende nederlag. Organisationen har aldrig for alvor truet de regimer, det lagde for had. Nu er nogle af disse regimer faldet efter flere ugers fredelige protester.
Magnet på rodløse
Al-Qaeda har altid været en bevægelse fra periferien og rekrutterede fra 1990'erne stort set kun blandt næsten helt globaliserede unge, der ikke var rodfæstet i noget lokalsamfund. Det typiske al-Qaeda-medlems profil er som Mohammed Attas, en af piloterne bag angrebene den 11. september. Han blev født i ét land, uddannet i et andet og indsat i aktion i et tredje.
Man kan finde adskillige unge andengenerationsmuslimer, som er helt og holdent vestliggjorte, men som ikke behøvede en længere religiøs vækkelse, før de blev vakt af en brat fascination af politisk vold.
Fascinationen af al-Qaeda er en fascination af en heroisk fortælling: En enkelt person (der som oftest har brudt med sine omgivelser) hævner ummaens lidelser og krænkelser ved at begå et attentat. I kraft af sin død bliver han helt. Al-Qaeda har et ustandseligt behov for iscenesættelse. De, som har meldt sig frivilligt til at gå i døden, filmer sig selv, før de tager skridtet, og henrettelsen af gidsler sker foran et kamera efter et makabert ritual.
Kontinuiteten i iscenesættelsen stilles herefter gratis til rådighed af medierne, der viser angrebene mod World Trade Center i uendelig løkke og slår hvert angreb, hvor uskyldige vesterlændinge dræbes, op med de største overskrifter. Denne spejleffekt mangedobler frygten, og al-Qaedas virkning får en global og apokalyptisk dimension, der dybest set er organisationens eneste reelle mulighed for at gøre skade.
Bin Ladens 'sejr' har været at besætte mediernes rum, at tvinge Vesten til at gøre al-Qaeda til sin værste frygt og 'overreagere'.
Det mediecirkus, vi har set i dagene efter offentliggørelsen af hans død, er dermed den sidste iscenesættelse fra en stor skuespiller, der døde på scenen, imens han spillede sin rolle den sidste.
Der er en romantisk dimension i bin Laden-karakteren, som fascinerer unge oprørere i deres søgen efter en stor sag. Denne selviscenesættelse og dyrkelse af heroisme og død har intet at gøre med den kolde beregning hos politiske aktivister, der er ivrige efter at nå et strategisk mål. Terrorisme er ikke længere et middel den er et mål i sig selv.
Morbid narcissisme
Det indså de arabiske masser meget hurtigt. Bin Laden var i grunden slet ikke interesseret i deres sag. Han var kun interesseret i en anden sag: sin egen. Der er en morbid og narcissistisk elitedyrkelse i al-Qaeda, der både forklarer dens succes hos unge fanatikere og dens politiske fiasko. Denne romantiske dimension er tæt knyttet til individet bin Ladens karismatiske figur og kun til den.
Utvivlsomt vil hans genfærd stadig kunne fascinere. Der vil blive begået nye angreb. 'Fans' vil holde flammen i live, men de ny aktører vil kunne rable samme gamle historie af sig over for et publikum, der for længst er blevet træt.
Den apokalyptiske tragedie vil blive til telegramstof, uanset at telegrammer som bekendt kan berette om nok så dødbringende hændelser.
Olivier Roy er islamforsker, professor ved Firenze Universitet og forskningschef ved det franske nationale forskningscenter, CNRS.
© Le Monde og Information
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,10. maj 2011,Leave this field blank 
2843,/debat/2015/03/drop-doktor-google,Drop Doktor Google,Signe Hagel Andersen," Hver femte forælder tror, at myndighederne holder vaccinebivirkninger skjult for befolkningen. Folkeskolelærere fortæller, at bedrevidende forældre ringer dem op og anfægter deres planlagte pensum og karaktergivning. Et kongeeksempel på manglende opbakning til samfundsautoriteterne leverede Kronprinsen, da han trodsede Sund & Bælt’s afspærrede Storebæltsbro i et farligt stormvejr. Prinsen, som om nogen repræsenterer myndighederne, blæste høj og flot på autoriteternes anvisninger og signalerede dermed, at den slags henstillinger ikke skal tages for alvorligt.
I min egen branche, sundhedsvæsenet, er der en stigende tendens til, at patienter ikke vil overlade deres helbred til den enkelte professionelle. Folk vil selv tage stilling til, hvad der er bedst for dem. Information har tidligere skrevet (den 20. december 2014), at befolkningens tillid til lægestanden er faldende. Artiklen bød blandt andet på et eksempel, hvor en patient løj til stuegang for at undgå at blive udskrevet. Han skulle nok selv vurdere, om han skulle sendes hjem.
Ammestuesnakken trumfer
Engang troede man blindt på lægens, præstens og lærerens ord. Vi gjorde, hvad de sagde – på godt og ondt. Den tid er heldigvis forbi. Det er ikke længere givet, at autoriteter har ret. Vi er blevet oplyste, vi kan selv finde viden, tage kritisk stilling og dermed tage ansvar for vores eget liv. Nutidens tendens er, at mere magt skal tages fra autoriteterne og gives til patienten, den ældre, brugeren, forbrugeren – til borgeren.
Bagsiden af den medalje er et Doktor Google-samfund, der ligestiller videnskab, lov og faglighed med troen på Gud, naturens selvhelbredende kræfter, blogs og andre ammestuehistorier. Doktor Google er lige ved hånden og nemmere at få fat på end egen læge – han giver dig det svar, du søger efter, men ikke nødvendigvis det svar, du bør høre.
Den udvikling har enorme konsekvenser. Hvordan skal læreren skabe ro i klassen, når lille Olivia og kammeraterne har hørt derhjemme, at underviseren tager fejl? I mødregruppen bekræfter vi hinandens ammestuehistorier i stedet for at ringe til sundhedsplejersken. Og den usikre mor kan ikke skelne sundhedsmyndighedernes anbefalinger fra damebladets kulørte helsetrends.
Blandt resultaterne er, at hvert femte forældrepar nu fravælger at få vaccineret deres børn mod mæslinger, hvilket betyder vækst i en sygdom, som ellers var tæt på at blive udryddet.
Jeg indrømmer gerne, at læger og sygeplejersker kan begå fejl som alle andre. Læreren kan have misforstået noget. Forskning afdækker ikke alt. Men støtter vi ikke op om de samfundsautoriteter, vi uddanner og ansætter, hvem skal så bestemme, om stormen er for stærk til kørsel på Storebæltsbroen? Hvordan sikrer vi så, at den nyeste viden formidles troværdigt? Hvordan skal en usikker mor kunne stole på sundhedsmyndighedernes vejledning? Hvem skal udarbejde de anbefalinger, som institutioner kan basere deres arbejde på?
Nogen ved bedre
Jeg erkender gerne, at borgerens ytringer ikke altid tages alvorligt af os fagprofessionelle. Da min egen far var patient, forsøgte han at ændre faktuelle fejl i sin journal, men endte med at indgive en klage, da personalet ikke hørte på ham. Reel inddragelse af borgeren skal den enkelte ansatte dagligt arbejde med. Politisk skal der også være reel vilje til at skabe tid og rum til inddragelse, ved at det prioriteres lige så højt som produktivitetsmål, effektiviseringer og høj faglighed.
Men vi bliver nødt til at anerkende, at nogen ved bedre end andre. Ikke fordi vi vil fratage borgeren deres frie valg; ikke fordi vi vil bestemme, hvad andre skal gøre; ikke fordi vi skal underminere vores rolle og ansvar som forældre, patient eller pårørende. Men fordi, hvis alle anerkendes som eksperter, ender ingen med at være det.
Signe Hagel Andersen er kredsnæstformand i Dansk Sygeplejeråd, Hovedstaden
",1.0,1. april 2015,Nogen ved bedre
9783,/debat/2012/06/sikker-sex-uden-kondom,Sikker sex uden kondom,Henriette Laursen og Susan Cowan," I lægejournaler kan man i dag finde råd fra de infektionsmedicinske læger til hiv-patienter i retning af: »Er informeret om, at han med langvarig fuld supprimeret hiv kan droppe kondomet«.
For ’sikker sex’ for en hiv-positiv er i dag ikke bare sex med kondom, men også sex, hvor den hiv-smittede er i medicinsk behandling.
Medicinsk hiv-behandling har i dag status som en egnet beskyttelse mod smitte helt på linje med – eller endog mere effektiv – end kondombrug. Det er derfor helt efter bogen, når lægen informerer velbehandlede patienter om, at de kan droppe kondomet f.eks. for at få børn på den gammeldags facon.
Denne viden har dog mere end almindelig svært ved at trænge igennem. Ikke mindst i forbindelse med såvel den tidligere som den nuværende regerings overvejelser om, hvad der skal ske med den danske hiv-straffebestemmelse, som p.t. er suspenderet, fordi hiv ikke længere er en livstruende sygdom.
En arbejdsgruppe under Justitsministeriet har som alternativ til den tidligere straffelovsbestemmelse foreslået, at hiv-smittede, der kender deres hiv-status, skal kunne straffes med op til to års fængsel for at dyrke sex uden kondom. Dette helt uden hensyn til, om patienten på grund af medicinens virkninger overhovedet kan smitte.
Der foreligger til dato, 15 år efter indførelsen af hiv-behandling, ikke ét eneste dokumenteret tilfælde, hvor en velbehandlet hiv-positiv har smittet en anden person gennem sex.
Smitten kommer derimod fra hiv-smittede, som endnu ikke kender deres hiv-status, og som derfor ikke er i medicinsk behandling. Disse personer kan på grund af deres manglende viden om, at de er hiv-positive af gode grunde ikke straffes.
Smittende kan ikke straffes
Gennemføres arbejdsgruppens forslag til lovbestemmelse betyder det i grove træk, at dem, der kan smitte, ikke kan straffes, og dem, der kan straffes, ikke kan smitte.
Arbejdsgruppen har ikke ønsket at begrænse bestemmelsen til hiv-smittede, der rent faktisk er til fare for nogen, fordi det ville være alt for besværligt for anklagemyndigheden under en retssag at skulle bevise, at den hiv-smittede, da pågældende dyrkede sex uden kondom, rent faktisk var til fare for nogen.
Arbejdsgruppen mener øjensynligt ikke, at de samme vanskeligheder er til stede, når det drejer sig om at bevise, om der er anvendt kondom.
Besynderlig fremgangsmåde
Det forekommer helt besynderligt, at det skulle være nemmere at bevise, hvad der er sket imellem to personer i et soveværelse end via lægejournaler at konstatere, om den hiv-smittede på det pågældende tidspunkt har været i hiv-behandling, og om resultaterne af de regelmæssige blodprøver viser, at hiv er reduceret i en grad, der betyder, at den pågældende ikke kan smitte.
Må vi bede om, at fremtidig lovgivning baseres på nutidens viden om hiv. Der er siden gennemførelsen af den tidligere hiv-straffebestemmelse sket så mange fremskridt inden for sygdomsområdet, at det ikke længere giver mening at kriminalisere hiv-smitte.
Hiv bør fremover sidestilles med andre alvorlige smitsomme sygdomme og ikke have sin egen særbestemmelse i straffeloven. Hiv bør i stedet helt fortrinsvis tackles i sundhedssystemet.
Skadelig kriminalisering
Det bør desuden tages med i overvejelserne, at kriminalisering af hiv-smitte efter vores opfattelse ikke virker, når det gælder om at begrænse udbredelsen af hiv. Tværtimod får frygten for straf folk til at gemme sig, undlade at blive hiv-testet, og derfor kommer de ikke i behandling. Det er ikke bare skadeligt for den enkelte, der risikerer sygdom og endda død, men også for forebyggelsen.
Hvis regering og Folketinget derimod gik foran i arbejdet med at rydde fordomme og stigmatisering af hiv-smittede af vejen ved at gennemføre en afkriminalisering af hiv, ville det være til stor gavn for forebyggelsen.
Tiden er kommet til at ophæve hiv-bestemmelsen i straffeloven. Den medicinske udvikling har gjort, at hiv ikke længere er den samme type sygdom, som for både 10 og 20 år siden.
Måske kan det berolige nogen, kan man for vores skyld godt reservere et hjørne i straffelovens eksisterende regler om legemsangreb eller fareforvoldelse til en evt. alvorlig sag, hvor en person, der kender sin hiv-status, og som ikke er i medicinsk behandling, på en hensynsløs måde og gentagne gange bevidst udsætter andre for smitte. Men at indføre en bestemmelse som den foreslåede er ikke bare meningsløst, men ligefrem skadeligt for hiv-bekæmpelse i Danmark.
 
Henriette Laursen er direktør i aids-Fondet
Susan Cowan er afdelingslæge Statens Serum Institut




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",10.0,13. juni 2012,"Denne viden har dog mere end almindelig svært ved at trænge igennem. Ikke mindst i forbindelse med såvel den tidligere som den nuværende regerings overvejelser om, hvad der skal ske med den danske hiv-straffebestemmelse, som p.t. er suspenderet, fordi hiv ikke længere er en livstruende sygdom."
10009,/debat/2012/05/danskerne-stor-tillid-big-brother,Danskerne har stor tillid til big brother,Hans Redder," Danskerne føler sig mere trygge i områder med synlig overvågning – og det på trods af, at vi inderst inde godt ved, at kameraerne næppe gør den store forskel i bekæmpelsen af kriminalitet.
Sådan lyder konklusionen fra Anders Hede, forskningschef i TrygFonden og en af bagmændene bag rapporten Sikkerhed og tryghed på befærdede steder. Den konkluderer blandt andet, at synlig overvågning er med til at gøre danskerne mere trygge.
»Verden derude rummer en lang række forskellige farer. Som individ kan vi ikke håndtere dem alle sammen, så en del af dem udliciterer vi til andre. Jeg kan for eksempel være meget bekymret over, om der nu er ren luft, når jeg cykler hjem fra arbejde. Men jeg kan også vælge at sige, at det vil jeg simpelthen ikke bruge tid på at spekulere på, for jeg satser på, at Miljøstyrelsen og andre institutioner har lavet regler på området og har styr på det,« siger Anders Hede.
Han understreger, at vi i det moderne samfund konstant definerer nye farer. De færreste af dem får folk til at sove dårligt om natten, men de avler alligevel bekymringer, der kan få folk til at deltage i en politisk diskussion eller til at stemme anderledes.
»Folk er grundlæggende optaget af, at det politiske system – staten – tager sig af den sikkerhed, som nogle af farerne kræver,« siger Anders Hede.
Livskvalitet
Anders Hede skelner mellem de mange forskellige årsager, der kan være til utryghed i hverdagen.
»Den form for utryghed, der virkelig præger folks livskvalitet er pengemangel, sygdom, druk, ledighed og andre meget nære ting. Den form for form for utryghed kan overvågning naturligvis ikke hjælpe på. Men overvågningskameraet giver følelsen af, at der – bevidst sagt lidt upræcist – er et system, som tager sig af de problemer, som staten kan og bør tage sig af. At det så måske i virkeligheden ikke har hold i virkeligheden, fordi der ikke er mange, som sidder og glor på de overvågningsbilleder, tænker folk ikke synderligt over,« siger Anders Hede.
Ifølge ham bliver det væsentlige for den enkelte, at der er nogen, der kan hjælpe en på vej, når man nu ikke selv kan garantere sin egen sikkerhed.
– Men det er jo velbegrundet i forskningen, at overvågning i sig selv ikke spiller den store rolle i kriminalitetsbekæmpelsen. Gør det ikke indtryk på folks opfattelse?
»Forskning viser nu, at det hjælper en smule på nogle former for berigelseskriminalitet. Hvis du sætter synlig overvågning op på en parkeringsplads, er der færre biltyverier og indbrud i biler. Men forestillingen om, at der er færre overfald i byen om natten, fordi man har installeret kameraer i gaden, er der ikke belæg for. Og det tror jeg i virkeligheden godt, at mange folk ved. Men følelsen af, at kameraet er der, og at der er nogle, som holder øje, er nok i sig selv.«
Døve øren
Selv om der er eksempler på, at overvågning kan have en præventiv effekt, er Anders Hede ikke bleg for at indrømme, at overvågning generelt ikke har den store effekt. Der er bare ikke ret mange af os, som bruger den viden til noget.
»Det her er et af de områder, hvor forskningen taler for seriøst døve øren. Jeg tror, dels det skyldes den logiske slutning mange gør sig om, at når der overvåges meget, må der nok være mindre kriminalitet. Dels, at der fra tid til anden rent faktisk bliver fremvist eksempler – for eksempel i medierne – hvor overvågningen rent faktisk hjælper med at opklare en forbrydelse. To-tre fortællinger af den type er nok til, at folk får et indtryk af, at overvågningen påvirker det generelle kriminalitetsniveau,« siger Anders Hede.
I modsætning til dagens kronikør, mener han således ikke, at det er forkert at påstå, at overvågning skaber tryghed.
»Vi står naturligvis ved vores rapports konklusioner: Nemlig, at overvågning skaber en følelse af tryghed, og af at der er nogen, som har styr på situationen. Den følelse kan man sagtens have, selv om den ikke nødvendigvis er velbegrundet.«
Han peger på, at rapporten bygger på målinger af, hvad folk føler, når de ser et kamera, panserglas eller en sikkerhedsansvarlig. Mange af spørgsmålene har folk ikke nødvendigvis reflekteret meget over. Men ved hjælp af nogle specielle spørgeteknikker kan man alligevel finde frem til de følelsesmæssige reaktioner.
»Jeg mener, at vi benytter en relativt sikker metodik til at få et retvisende resultat. Det er altså ikke sådan, at man blot spørger folk, om de er trygge. Vi bruger faktisk kun i meget begrænset omfang ordet ’tryg’ – men har i stedet præsenteret en masse forskellige situationer for folk, og bedt dem om at definere begrebet.«
Tillid til staten
Selv om overvågningen og debatten om den er steget de senere år, er der ikke noget der indikerer, at den almindelige dansker er bange for om den bliver misbrugt. Ifølge Anders Hede er danskernes tillid til systemet meget høj.
»Som danskere tror vi på, at dem, der optager billederne, vil omgås dem med forsigtighed, og at de ikke ender forkerte steder. Om den tillid så er berettiget er en helt anden diskussion. Den mistillid til staten, som i andre lande er med til at opveje billedet af, om overvågningen skaber tryghed, har vi kun i meget lille grad i Danmark,« lyder det fra Anders Hede, som ikke lægger skjul på, at forholdet mellem individ og stat er ret specielt i Danmark.
Han er ikke i tvivl om, at man ville få helt andre resultater, hvis man gennemførte en undersøgelse magen til Trygfondens i f.eks. USA.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,9. maj 2012,"Anders Hede skelner mellem de mange forskellige årsager, der kan være til utryghed i hverdagen."
9802,/debat/2012/06/enhedslisten-henter-succes-toejskabet,Enhedslisten henter sin succes i tøjskabet,Casper Dall," I hvert fald hvis man skal tro partiets populære politiske ordfører, Johanne Schmidt-Nielsen. Forleden var hun gæst ved Dansk Journalistforbunds kommunikationskonference, DEL12. Her forklarede hun ifølge forbundets hjemmeside, hvordan partiet systematisk har arbejdet på at ændre opfattelsen af dets profil blandt vælgerne fra at være et – med hendes egne ord – »småkonfrontatorisk nej-siger-parti« iført alt for meget hjemmestrik til at være et parti, der signalerer klare budskaber, forhandlingsvillighed – og tjekket tøj.
Jo, tjekket tøj. Den er god nok. Det sagde Johanne Schmidt-Nielsen. Hvem husker ikke Keld Albrechtsens striktrøjer eller Frank Aaens maosko? Det er der ifølge den politiske ordfører taget hånd om nu.
På konferencen fortalte Johanne Schmidt-Nielsen om, hvordan hun sammen med Frank Aaens kone har forsøgt at »forbedre« hans tøj-stil. Samme »eksperiment« har Per Clausen angiveligt også været udsat for, men ifølge den politiske ordfører er missionen om at ændre gruppeformandens nonverbale udtryk ikke lykkedes – endnu.
Om det er, fordi partiet efter folketingsvalget oftere bliver inviteret på kaffe på ministerkontorerne, at det har været nødvendigt at skifte ud i garderoben, skal være usagt. Men jeg forstår godt, hvis man kan føle sig lidt underdressed på finansministerens kontor.
»Vi har en aftale med finansministeren om en halv time. Kan du det?,« spurgte avisens politiske redaktør mig for nogle uger siden. Nu er journalister jo kendt for at være en af landets dårligst klædte faggrupper, men blandt Christiansborg-journalister er der flere habitjakker og spadseredragter, end man normalt finder på redaktionerne. Selv har jeg stadig ikke fået placeret en habitjakke på Borgen til særlige nødstilfælde, så ni ud af ti dage ser man mig i skjorte (ofte sort), jeans og sneakers. Mødet på finansministerens kontor faldt på den tiende dag.
Så iført hættetrøje med neongule snore troppede jeg op i Finansministeriet til en snak om regeringens 2020-plan. Der kunne man vist tale om at være underdressed.
Finansministeren skal dog heller ikke forvente, at Frank Aaen pludselig en dag tropper op på ministerkontoret iført jakkesæt.
»Faktisk er jeg ret bevidst om, hvad jeg har på. Jeg vil gerne signalere, at jeg ligesom de øvrige medlemmer af Enhedslisten står for det stort set modsatte af Folketingets øvrige partier, altså jakkesæts-partierne. Selv SF’erne går jo rundt i jakkesæt nu. Derfor har jeg altid et par cowboybukser og en T-shirt på, og skal jeg i tv, tager jeg gerne en rød, gul eller grøn skjorte på. En med en markant farve. Folk skal kunne huske mig,« fortalte Frank Aaen til Kristeligt Dagblad for nogle år siden.
Johanne Schmidt-Nielsen har ikke kun haft fokus på sine partifællers tøjvalg. På kommunikationskonferencen fortalte hun også om, hvordan hun selv er bevidst om sit eget udtryk.
»Det er noget, man skal være opmærksom på som ung kvinde. Jeg viser ikke kavalergang, for så kommer der bare fokus på det. Da jeg var ny i politik, sagde mange kommentatorer, at jeg så rigtig sød ud. Det var bestemt et problem. Det er forbundet med mindre autoritet at være ung kvinde i politik.«
En ting har Johanne Schmidt-Nielsen dog fortrudt. I efteråret 2010 åbnede hun døren til DR’s Kender du typen, hvor to livsstilseksperter skal gætte, hvem de er på besøg hos.
»Mange vælgere opfattede os som dybt underlige dengang, og jeg ville gerne vise, at jeg boede helt normalt. Det var med stor modvilje, at jeg stillede op, men det var for at modvirke tossepartiopfattelsen. Bagefter var det mærkeligt, at folk kom hen og fortalte, at de syntes, at jeg havde nogle pæne puder i mit hjem.«
Puder eller ej – tror man på, at klæder skaber folk og måske også trækker vælgere til, er der håb for statsminister Helle Thorning-Schmidt. Ifølge en rundspørge blandt 8.000 kunder i Magasin fra sidste år, er statsministeren den mest velklædte kvinde i dansk politik. Hele 23 procent deler den opfattelse. Kun otte procent stemte på Johanne Schmidt-Nielsen – dengang.
 
Casper Dall er journalist på Informations Christiansborg-redaktion
Ugens personlige klummer: Mandag: Derudefra Tirsdag: I medierneOnsdag: Kampzoner Torsdag: I kulturen Fredag: 10’erne Lørdag: Borgen
",4.0,9. juni 2012,Så iført hættetrøje med neongule snore troppede jeg op i Finansministeriet til en snak om regeringens 2020-plan. Der kunne man vist tale om at være underdressed.
3023,/debat/2015/03/laeserbreve-22,Læserbreve,Redaktionen," V gør fattige børn fattigere
Sine Heltberg, folketingskandidat (S) Frederiksberg
Venstre vil skære i forældres kontanthjælp, hvilket gør familien fattigere. Men sagen er åbenbart så vigtig for Venstre, at partiet nu ofrer formuer på annoncer, hvor man fejlagtigt skaber indtryk af, at det for tusinder af mennesker ikke kan betale sig at arbejde.
Det gør man ved at fremhæve, at et ægtepar på kontanthjælp kan få 454.215 kroner om året i offentlige ydelser. Men det er dybt manipulerende, for børnefamilier, hvor forældrene arbejder, får mange af de samme ydelser.
Man forsøger at skabe en hetzagtig stemning mod mennesker, der ikke kan finde et arbejde.
Jeg synes i stedet, man skulle bruge kræfterne på at skabe flere job, for det er det eneste middel, der kan flytte folk væk fra passiv forsørgelse.
At gøre de fattigste mennesker i samfundet endnu fattigere løser derimod ingenting. Man bliver ikke mere opfindsom, dygtigere i skolen eller mindre mobbet af at gå i gammelt slidt tøj, ikke at kunne snakke med om ferieoplevelser eller af at måtte melde sig ud af fodboldklubben, fordi der ikke er råd til udstyr og kontingent.
Fejlagtig kritik af CEPOS
Henrik Christoffersen, forskningschef i CEPOS
Jens Kristian Møller fra Lemvig skrev den 3. marts et indlæg om den undersøgelse af regional omfordeling, som vi har lavet her i CEPOS. Jens Kristian Møller mener, at vores tal er forkerte og nævner uden at konkretisere, at de ikke passer med Danmarks Statistiks tal. Jeg kan imidlertid forsikre om, at tallene i vores rapport, netop er Danmarks Statistiks tal.
Jens Kristian Møller tager også fejl, når han påstår, at vi ikke har medregnet, at penge flyttes til hovedstaden via skattebetalinger. Det har vi selvfølgelig medregnet.
Jeg kan godt forstå, at tallene for, hvor meget Udkantsdanmark understøttes af det øvrige land, er pinefulde at læse i Udkantsdanmark. Men sådan er virkeligheden altså, og vi bør kunne diskutere tingene ud fra virkelighedens tal. Det synes jeg er respektfuldt.
Godt nyt for integrationen
Helge Vagn Jacobsen, MF (R)
Det er godt nyt for integrationen i Danmark, når efterkommere af indvandrere fra ikkevestlige lande nu tager mere uddannelse og dermed også i stigende grad får bedre job. Det viser en ny rapport fra SFI om »Indvandreres og efterkommeres placering på det danske arbejdsmarked«.
De sidste 15 år (1997-2012) er ikkevestlige efterkommere kommet til at ligne danskerne mere, idet færre har job nederst i stillingshierarkiet, og flere har job øverst i stillingshierarkiet.
Der er dog stadig betydelige udfordringer for indvandrere fra ikkevestlige lande, der fortsat befinder sig i de dårligst betalte job, og på trods af gode kvalifikationer ikke kan få dem i spil på arbejdsmarkedet.
Udviklingen viser dog, at det er muligt for efterkommere at bryde med den sociale arv og gennem uddannelse bevæge sig opad på arbejdsmarkedet. Det er helt afgørende for at få brudt med, at børns baggrund skal afgøre deres fremtid.
Det er godt for integrationen i Danmark, at efterkommere nu kan bidrage flere steder på arbejdsmarkedet, fordi det rykker ved forestillingen blandt mange danskere om, hvordan indvandrere og efterkommere bidrager til det danske samfund. Hos tandlægen, på sygehuset eller i laboratorierne på medicinalfabrikken arbejder vi i stigende grad sammen med eller møder flere personer med en anden etnisk baggrund. Det er godt for integrationen, fordi det er på arbejdspladserne, at integrationen for alvor virker.
Derfor er der også behov for, at endnu flere ikkevestlige indvandrere og efterkommere hurtigt kommer ud på arbejdsmarkedet eller kommer i gang med en uddannelse.
Drop stopurstyraniet
Victor Ottosen, København
Overalt i det offentlige mødes dygtige, uddannede folk med et stort bureaukrati bestående af skemaer, overflødige mellemledere og en tyk jungle af stopure. Et sådan stopurstyranni smider tilliden til offentligt ansatte og deres faglighed på gulvet. Det fjerner kræfter fra kerneopgaverne.
En SOSU’er kan ikke få lov til at sætte en kande kaffe over for den ældre, som vedkommende tager sig af.
SOSU’eren skal nemlig bruge tid på at notere ned i et skema, at det tog tre minutter og 41 sekunder at rengøre toilettet. Det er et kedeligt tidsspilde.
Københavns Kommune gennemførte for nogle år siden en tillidsreform i sundheds- og omsorgssektoren. Den satte ansatte fri af overdreven kontrol og tidstagning.
I stedet fik de ansatte tid til at fokusere på deres arbejde. Til gavn for kommunens indbyggere såvel som for de ansatte. Sådan bør man gøre overalt i det offentlige. Stopure hører til på løbebaner, ikke hængende om halsen på offentligt ansatte.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,5. marts 2015,Godt nyt for integrationen
7129,/debat/2013/07/koennene-byttet-roller-danmark,Kønnene har byttet roller i Danmark,Annegrethe Rasmussen," 
	Som bekendt er det såkaldt sommer; selv om overtegnede ikke mærkede meget til den sag på min ferie fra USA til København i sidste uge. Ud over at nogle venner i anledning af et garden party insisterede på at stege en pattegris under åben himmel. Heldigvis for de indbudte gæster, der skulle fortære dyret, var der låg på grillen, som ellers ville have lidt en krank skæbne i det småkolde regnvejr.

	Ved festen og i løbet af ugen var jeg vidne til et fænomen, som jeg i et stykke tid har observeret i Danmark: At danske mænd på visse stræk har adopteret egenskaber, som i et flertal af kulturer øst, syd og vest for vor kulturkreds, mestendels er forbeholdt kvinder. Mens kvinderne i rigt mål er blevet mere maskuline i deres omgangsform:

	I det ganske sommerland traver unge fædre rundt med deres børn til diverse boldspil, cykling, skateboard og andet godt. En venindes mand har holdt forældreorlov i udlandet under skolelockouten for at booste kontakten til sine børn i en måned. Imens arbejdede moderen igennem i det danske. Hun er selvstændig, det går strålende i biksen og – fortalte hun mig – hendes mand laver fabelagtig mad.

	Til en stor middag med gamle studiekammerater, hvor alle kvinderne på forunderlig vis har gaflet sig kæmpestillinger i både privat og offentlig regi, gik snakken lystigt om affærer, kærester og mænd i al almindelighed. Mange af dem var fraskilte, flere nye på datingmarkedet. Tonen var på et niveau, som normalt hører ’omklædningsrummet’, ’havnen’ eller ’skurvognen’ til. Pudsigt, naturligvis, eftersom de klassiske klicheer alle henviser til rene mandeuniverser. Her var det imidlertid det tidligere svage køn, der førte den verbale kniv over hængemaver, skaldepander og små tissemænd. »Han er da ikke værd at knalde,« lød det lystigt om en halvkendt dansk konsulent, »så kedelig som et Miele-køleskab,« var vurderingen af en forfatter. »Om jeg fatter, hvad hun ser i ham – en selvsmagende lille nar uden blot et gran af selverkendelse. Og har han ikke også taget grotesk meget på?«

	Det foresvæver mig, at mange i de muligvis ikke så gode gamle 70’er-dage ville have ment, at det var den slags, mænd gjorde, men som vi kvinder ønskede at få bugt med. I stedet har vi altså overtaget jargonen. Jeg skal være ærlig – det skal man altid være over for sine læsere – og tilstå, at jeg selv lo hjerteligt. Og at det langtfra er første gang, jeg deltager i den slags karaktergivning af det modsatte køn. »Gør det egentlig nogen skade?« spurgte jeg senere en deltager i middagen, som undrede sig over, »hvornår det egentlig er blevet sådan, at vi taler om mænd, sådan som vi ikke kan lide, at de taler om os?«

	Og skade gør det vel heller ikke – lige som det bestemt kun er pragtfuldt med de yngre mænds insisteren på at være opmærksomme forældre, der er sammen med deres poder og laver god mad.

	Men hvis man sammenligner med omgangstonen andre steder, er det nok ikke forkert at konkludere, at vi har at gøre med et ny-skandinavisk fænomen. Og – skal jeg skynde mig at tilføje, inden jeg bliver bestormet af læsere, der ønsker at påpege, hvor snæver min referenceramme er – et fænomen, som muligvis ikke er repræsentativt for hele Dannevang. Om end jeg dog gerne vil tilføje, at jeg også var til et tredje middagsselskab med en ligelig kønsfordeling og deltagelse af adskillige mediechefer, hvor den suverænt bedst argumenterende, mest insisterende og højest talende deltager også var en kvinde. Selv om de chefer, som var til stede, alle var mænd i meget større job. »Det rager mig en høstblomst,« slog hun fast over for chefen, og fortsatte: »Der er ikke nogen, som skal komme og belære mig om etikette. Det bedste argument vinder, og det er tilfældigvis det, jeg lige har fremført.«

	Se i USA ville den person i selskabet med den højeste status, prestige eller position – enten den rigeste eller den, der var tættest på præsident Obama eksempelvis – helt automatisk have haft taleretten. Andre ville have holdt sig tilbage. Sådan var det ikke her. Og det er til gengæld et klassisk dansk fænomen, der handler om en sund skepsis over for og distance til magt og hierarkier. Men en amerikansk mand – han var nok blevet afskrækket, gætter jeg på.

Annegrethe Rasmussen er udenrigskorrespondent i Washington DC og blogger på USAnu.dk
",36.0,8. juli 2013,"	Til en stor middag med gamle studiekammerater, hvor alle kvinderne på forunderlig vis har gaflet sig kæmpestillinger i både privat og offentlig regi, gik snakken lystigt om affærer, kærester og mænd i al almindelighed. Mange af dem var fraskilte, flere nye på datingmarkedet. Tonen var på et niveau, som normalt hører ’omklædningsrummet’, ’havnen’ eller ’skurvognen’ til. Pudsigt, naturligvis, eftersom de klassiske klicheer alle henviser til rene mandeuniverser. Her var det imidlertid det tidligere svage køn, der førte den verbale kniv over hængemaver, skaldepander og små tissemænd. »Han er da ikke værd at knalde,« lød det lystigt om en halvkendt dansk konsulent, »så kedelig som et Miele-køleskab,« var vurderingen af en forfatter. »Om jeg fatter, hvad hun ser i ham – en selvsmagende lille nar uden blot et gran af selverkendelse. Og har han ikke også taget grotesk meget på?«"
2511,/debat/2015/05/kulturvandalisme-viser-islamisk-stats-nihilisme,Kulturvandalisme viser Islamisk Stats nihilisme,Rowan Moore," Guiden rystede af vrede. En turist, der lod hånt om alle forbudsskilte, tog et blitzfoto af et gammelt murmaleri i en grav fra det 3. århundrede i Palmyra, Syrien. For denne forseelse fik han læst en barsk lektie om værkets store betydning og skrøbelighed. Og om nødvendigheden af at udvise respekt for det.
Jeg frygter nu for guidens liv og helbred, som jeg frygter for alle syreres liv og helbred. Især hvis de bor i de områder, der kontrolleres af Islamisk Stat (IS). Mine tanker går til de to håbefulde skolelærere i Deir ez-Zor og til den sympatiske caféejer ved Raqqa, der havde store portrætter hængende af Assad-familien – næppe så meget af kærlighed til præsidenten, som fordi han ikke havde andet valg. Guiden har nu mistet sit levebrød, og man må forestille sig hans rædsel efter Islamisk Stats erobring af hans hjemby Palmyra.
Det kamerablitz, der forståeligt nok vakte guidens vrede, er for intet at regne mod den ødelæggelse, der nu forestår. Ganske som de smadrede Nimrud i Irak og mange af Mosuls monumenter, vil IS nu også gå efter at udslette Palmyras mindesmærker: Smadre dets billedskæringer, skamfere dets freskoer, vælte dets søjler med bulldozere, pulverisere dets murværk med sprængstof.
Syriens identitet
Palmyra er en gammel romersk ruinby, hvis betydning og værdi overgås af få andre: Ruinerne i selve Rom, Pompeji og muligvis Petra i Jordan. Dens templer, søjlegange og grave, amfiteater og gader er omfattende, udsøgte, særprægede. Tabet af Palmyra vil blive en kulturvandalistisk ugerning større end ødelæggelsen af ??Buddha-statuerne i Bamiyan – måske den største af sin art i mange hundrede år.
Jeg besøgte Palmyra i 1982 på en impulsiv omvej fra en rundrejse i Tyrkiet, lykkeligt uvidende om kampene i Syrien tidligere på året mellem den nuværende præsidents far og Det Muslimske Broderskab, der efterlod tusinder af døde, men som i dag blot ligner en krusning i forhold til den nuværende borgerkrig. Andre turister må have været bedre informerede, for min rejsekammerat og jeg havde ruinerne for os selv.
I 2009 var jeg tilbage. Stedet var da mere populært, med fyldte turistbusser, der bugtede sig op til den formidable udsigt fra Mamluk-slottet, som IS også meldes at have indtaget.
Syrien var betagende. Ikke kun på grund dets skattes pragt og skønhed, men også på grund af den rigdom, de repræsenterede – romerske og byzantinske byer, arabiske souks og paladser, osmanniske badeanstalter, normanniske slotte, synagoger, kirker, moskeer og helligdomme, både sunni og shia. For slet ikke at tale om de op til 5.000 år gamle fra rester fra assyrernes og hittitternes riger. En grum ironi er det, at et af de steder, hvor vores civilisation begyndte, nu er blevet overtaget af det komplette barbari.
Selv om disse steder ofte blev bygget under indflydelse af fremmede magter, blev de også set som syriske og del af Syriens identitet. Palmyra er et skoleeksempel. Selv om det formelt hørte Romerriget til, var det i al væsentlighed en selvstyrende stat, der blev rig og magtfuld igennem sin gunstige placering på handelsruter. Dets templer tilbad lokale guder, og dets romerske arkitektoniske stil var kombineret med et regionalt særpræg. Dets inskriptioner var på en dialekt af aramæisk samt på latin og græsk. Det var de nutidige syreres forfædre, der levede her, og deres ansigter var fastholdt i byens malerier og billedudskæringer.
Opvisning i ondskab
Som krigen har udviklet sig, er der kommet en vedvarende strøm af frygtelige nyheder om ødelæggelser af Syriens oldtidsminder – forårsaget ikke kun af IS, men også af volden fra ??regeringsstyrker og andre stridende parter. Aleppos souk er ødelagt, og dens moskes minaret er også ødelagt. Seleukidernes by Dura Europos, der blev grundlagt i 303 f.Kr. med udsigt over Eufrat, er blevet udgravet med stor brutalitet i jagten på oldtidsfund, der kan indbringe IS indtægter. Palmyra havde i forvejen været udsat for plyndringer og ødelæggelser, før IS torsdag tog kontrol med dens ruiner.
Den smukke gangbro i Deir ez-Zor er væk, og også andre unikke, mindre berømte steder vil være ødelagt – et ørkenpalads her, et afsides kloster der osv.
Hvis IS smadrer Palmyra, hvad der er al mulig grund til at frygte, vil der være tale om endnu en opvisning i den ondskab, gruppen allerede har udfoldet så demonstrativt med deres halshugningsvideoer og menneskeafbrændinger. Det ville også være vidnesbyrd om et næsten ufatteligt åndeligt snæversyn. Hvordan kan nogen føle sig truet af antikke ruiner, medmindre de mangler tro på deres egen evne til selv at skabe noget? Kan man ønske sig nogen tydeligere illustration af, at IS’ vision er ren nihilisme? De ønsker en verden, der henligger som en ørken og alene er befolket af dem selv og deres slaver. Just mangfoldigheden i Syriens rige kulturelle arv tænder Islamisk Stats had.
IS ville likvidere et stykke af Syriens sjæl og håb om en fremtid, når krigen en dag omsider slutter. Men de ødelægger også noget, der var del af hele verdens kulturarv og dermed tilhørte os alle.
Rowan Moore er arkitekturkritiker. 
© The Observer og Information. 
Oversat af Niels Ivar Larsen
",2.0,26. maj 2015,Oversat af Niels Ivar Larsen
9967,/debat/2012/05/debatten-finansskatten-lider-myter,Debatten om finansskatten lider under myter,Lars Koch og Emilie Turunen," I de kommende uger foregår en helt afgørende diskussion blandt de europæiske regeringer om en eventuel europæisk finansiel transaktionsskat (FTT), hvis formål er at modgå spekulation og rejseindtægter fra den underbeskattede finanssektor. Indtægter, som kan bidrage til at kickstarte grøn vækst i Europa samt afhjælpe fattigdom og klimakatastrofer i de fattigste lande. Debatten har tordnet løs i flere måneder. Undervejs er der blevet sagt meget sludder og skabt en række myter. Lad os tage dem en for en.
Myte 1: FTT skal være global for at have effekt
Det er direkte usandt. Faktum er, at en lang række lande allerede har forskellige former for transaktionsskatter. Det gælder blandt andet Storbritannien, Sydkorea, Schweiz, Indien, Hong Kong, Sydafrika samt staten New York. En skat på aktiehandler i Brasilien indbringer årligt omkring 85 milliarder kroner, og i Storbritannien henter man omkring 30 milliarder kroner uden at forskyde finansaktiviteterne fra City of London. Det er altså muligt, at blot et enkelt land kan have en FTT.
Myte 2: FTT er nem at omgå.
Det er korrekt, men vel at mærke kun, hvis skatten ikke er designet ordentligt. Skræmmeeksemplet er naturligvis Sverige, hvor man i 1980’erne valgte at beskatte køb og salg af aktier alene på den svenske børs, hvorfor handlen flyttede ud af Sverige.
EU-kommissionens FTT-forslag er langt bedre, men er ikke ufejlbarligt. Det lægger op til en beskatning, når mindst en af parterne i en handel har opholdssted i EU – altså når en europæisk institution handler amerikanske aktiver, men ikke når en amerikansk institution handler europæiske aktiver.
Det har man rettet op på i en betænkning fra Europa-Parlamentets økonomiudvalg, hvor princippet om opholdssted er suppleret med et princip om udstedelse. Det betyder, at skatten gælder for alle aktiver, der er udstedt i EU. Med andre ord skal der betales skat, hvis Novo Nordisk aktier handles imellem en institution i Singapore og en i USA – uanset hvor i verden handlen foregår.
Desuden har udvalget med inspiration fra den britiske Stamp Duty-model indstillet, at køberen først får juridisk ejerskab over aktivet, når skatten er betalt.
Tilsammen betyder de tre elementer, at skatten bliver meget svær at omgå.
Myte 3: FTT koster vækst og arbejdspladser
Tværtimod. Kritikerne har (mis)brugt beregninger fra EU-kommissionen som argument for, at skatten medfører tab af vækst og arbejdspladser. Men i sidste uge udsendte Kommissionen nye beregninger, der viser, at skatten blot vil føre til en nedgang i BNP på i alt 0,28 pct. (mod tidligere 0,53 pct.) frem mod 2050.
Til gengæld vurderer Kommissionen, at hvis indtægterne fra skatten investeres i vækstfremmende initiativer, vil det gavne den europæiske økonomi med 0,2-0,4 pct. af BNP pr. år. Altså en klar styrkelse af vækst og beskæftigelse.
Myte 4: FTT rammer helt almindelige mennesker
Det passer ikke. Kommissionen har foreslået et niveau på henholdsvis 0,1 pct. for aktier og obligationer og 0,01 pct. for derivater.
Det er netop sat så lavt, at det som udgangspunkt rammer banker og andre finansielle institutioner, der foretager mange (kortsigtede) handler.
Ifølge IMF havde G-20 landene frem til december 2009 brugt, hvad der svarer til 6,2 pct. af verdens BNP på hjælpepakker til nødstedte banker. Regningen er gået til almindelige mennesker, der har betalt med arbejdsløshed, forringet velfærd og stor usikkerhed for fremtiden. Det er derfor manglende regulering af finanssektoren, ikke FTT, der vil koste almindelige mennesker.
Myte 5: FTT rammer pensionskunderne
Det er en fordrejet påstand. Ser man helt isoleret på regnestykket, vil der være et lille tab for kunderne, når pensionsselskabernes investeringer beskattes. Men i løbet af de seneste fire år har pensionskunderne tabt enorme summer som følge af krisen. Derfor er en mere stabil økonomi til glæde for pensionskunderne.
Generelt er det da heller ikke pensionsselskaberne, der vil blive hårdest ramt af en FTT, for de har oftest en mere langsigtet investeringsstrategi end eksempelvis investeringsbanker. En undersøgelse fra OECD viser da også, at pensionsselskaber, der i perioden 2008-2010 havde den mest langsigtede investeringsstrategi, tjente relativt flere penge til deres pensionskunder. FTT vil netop fremme de langsigtede og produktive investeringer.
Myte 6: En aktivitetsskat er bedre end en FTT
Slet ikke. Den såkaldte aktivitetsskat (FAT), der vil beskatte selve bankdriften, har en række svagheder i forhold til en FTT: Først og fremmest vil en FAT ikke ændre finanssektorens spekulative adfærd.
Derudover vil den ikke kunne indbringe samme indtægter. Endelig er det langt sværere at foretage skatteunddragelse med FTT end med en FAT, da de fleste handler i dag foregår elektronisk, og da den indsamles automatisk, så snart handlen er foretaget.
Nogle vil sige, at en europæisk FTT er en politisk illusion. Faktum er, at den har stor opbakning blandt Europa-Parlamentet, Kommissionen, mindst ni EU-lande, en række prominente økonomer samt et klart flertal i den europæiske befolkning. Og med valget af François Hollande som ny fransk præsident er der kommet fornyet pres på at indføre en FTT som et element til at finansiere en vækstpakke for Europa og møde Europas løfter til resten af verden.
Danmark kan stadig nå at hoppe med på vognen.
 
 
Emilie Turunen er medlem af Europaparlamentet for SFLars Koch er politikmedarbejder hos IBIS og Talsmand for Robin Hood Skat-Kampagnen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",16.0,15. maj 2012,"Nogle vil sige, at en europæisk FTT er en politisk illusion. Faktum er, at den har stor opbakning blandt Europa-Parlamentet, Kommissionen, mindst ni EU-lande, en række prominente økonomer samt et klart flertal i den europæiske befolkning. Og med valget af François Hollande som ny fransk præsident er der kommet fornyet pres på at indføre en FTT som et element til at finansiere en vækstpakke for Europa og møde Europas løfter til resten af verden."
10467,/debat/leder/2012/02/messefald-medlemsfald-maskefald,"Messefald, medlemsfald, maskefald",David Rehling," Hvor flovt: Man indbyder til fest, og så kommer der ikke nogen. En gudstjeneste er en fest for at fejre skabelsens rigdom og livets mening. Hvad gør folkekirkens medlemmer? De holder sig væk. Det fremgår af mistrøstige, aktuelle tal.
Hvis ingen kirkegængere tropper op, er der i folkekirkens sprogbrug tale om ’messefald’: Gudstjenesten falder væk. Hvis én eller to møder frem, vælger nogle præster at gennemføre den kirkelige handling uanfægtet af det ringe fremmøde. Andre præster vælger at spørge den ene eller de to, om de er indforstået med messefald, eller om de foretrækker en light-version af tjenesten.
Messefald forekommer jævnt hen. Kristeligt Dagblad har opsporet, at Lolland-Falsters kirkeklokker i 2011 ringede forgæves 108 gange. I Fangel Kirke på Fyn må præsten lade højmessen søndag morgen kl. halv ti falde i ni ud af ti tilfælde, oplyser præsten.
Hvor meget messerne falder landet over, er umuligt at gøre op. Tre biskopper gør intet for at tælle fald, og fem gør det kun lemfældigt. Kun to holder tjek, blandt dem Lollands-Falsters.
Når messefaldenes samlede antal er ukendt, skyldes det, at Venstre-kirkeminister og sognepræst Tove Fergo i 2001 lod en officiel totaloptælling falde – med den fromme begrundelse, at optællingen var for bekostelig.
Fyns biskop, Kresten Drejergaard, hører til dem, der ikke tæller. Til Kristeligt Dagblad forklarer han: »Min fornemmelse er, at antallet af aflyste gudstjenester er faldet, fordi jeg i 2007 gav præsterne lov til at aflyse på forhånd, hvis de ikke synes, der er behov for det.« (Altså behov for gudstjenesten, må bispens ord underforstås.)
Biskop Drejergaard tilføjer: »Men samtidig er der kommet et ikke ubetydeligt antal gudstjenester til i form af kravlegudstjenester, ølgudstjenester og rollatorgudstjenester, og hvad ved jeg. Om de fører til flere eller færre aflyste gudstjenester, tør jeg ikke sige.«
Kirkens kvaler er understreget i en rapport, der er fremlagt af Kirkefondet, en selvstændig analyseenhed under folkekirken. Rapporten fastslår, at mere end halvdelen af Danmarks 2.123 sogne er for små til at begrunde fortsat kirkedrift. Hele 1.144 sogne har under 1.000 medlemmer, og Morgenavisen Jyllands-Posten har beregnet, at 40 sogne har færre end 100 medlemmer.
Folkekirken skumper. Medlemstallet svarer nu til 80,4 procent af befolkningen. I 1990 var procenttallet 89,3. Værst dratter det i hovedstaden: Her er tilslutningen 63,2 procent. Dåbstallene lover grumt: I 1990 blev 80,6 procent af alle landets nyfødte døbt i folkekirken. I dag er tallet 70,4. I Kø-benhavn 46,1.
Nogle folkekirketroende vil trøste sig med, at deres kirkehus jo er surret til rigets grundlov. Men den trøst er skrøbelig. Folketingets tidligere om-budsmand, den særdeles kirkekyndige juraprofesor Hans Gammeltoft-Hansen, anfører i Folketingets Festskrift i anledningen af grundlovens 150-års dag, at folkekirken uanset sit grundlovsophæng falder til jorden af sig selv, »såfremt kun halvdelen af befolkningen eller derunder opretholder medlemskabet af folkekirken«.
Som hånden ildevarslende skriver på væggen i Det Gamle Testamentes Daniels bog, femte kapitel: »Mené, mené, teqél, ufarsin«: »Gud har talt dit kongeriges dage og gjort ende på det.«
Tilmed plages folkekirken af en række selvskabte sorger. Det giver knas i forhold til andre trossamfund og internationale konventioner, når kirken insisterer på sit monopol på at registrere fødsler, navngivning, vielser, navneændringer og dødsfald, uanset de pågældendes tro. Det kunne kommunekontoret klare – sådan som det gør i Sønderjylland, hvor man efter genforeningen i 1920 antog, at den prøjsiske registreringsordning senere ville blive indført over hele Danmark.
Galt er det også med grundlovens § 68: »Ingen er pligtig at yde personlige bidrag til nogen anden gudsdyrkelse end den, som er hans egen.«
Danskere uden for folkekirken må nemlig tåle, at de over skatten betaler 40 procent af folkekirkepræsternes løn og hele deres pension samt fuld løn og pension til biskopperne.
Dette statstilskud kunne fornuftigere føres over til vedligeholdelse af bevaringsværdige kirkebygninger – og gælde alle trossamfund.
Men maskerne holder de statsbærende partier, når det drejer sig om folkekirken: Vi lever – stort set – i den bedste af alle verdener: Åbne kirker, oplyste præster, skånsom service ved livets vendepunkter. »Min sjæl, hvad vil du mer’? Lad Gud kun råde,« – som salmedigteren Kingo anbefaler.
Ubehaget ved at tage fat på folkekirkens åbenlyse skrøbeligheder skyldes også angsten for at give Dansk Folkeparti en sag at huje rundt med. DF anholder med vellyst ethvert andet partis anfægtelser over folkekirkens nuværende forhold.
Den 1. marts er der over hele landet 27 åbne debatmøder om folkekirkens fremtid. Det er på tide, at alle med interesse i kirken lader masken falde og møder kirkekrisen med åbent åsyn.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,28. februar 2012,"Fyns biskop, Kresten Drejergaard, hører til dem, der ikke tæller. Til Kristeligt Dagblad forklarer han: »Min fornemmelse er, at antallet af aflyste gudstjenester er faldet, fordi jeg i 2007 gav præsterne lov til at aflyse på forhånd, hvis de ikke synes, der er behov for det.« (Altså behov for gudstjenesten, må bispens ord underforstås.)"
3388,/debat/2015/01/laeserbreve-15,Læserbreve,Informations Debatredaktion," Sølle politisk debat om terror
Aase Bak-Nielsen, Roskilde
Ingen af de danske politikere ville ved DR-debatten torsdag den 8. januar erkende behovet for en analyse af, hvorfor det er kommet så vidt som til det grusomme skyderi og meningsløse drab på tegnerne og redaktørerne af det franske satireblad. Nej, faktum er, at vi er de rene, uskyldige og demokratiske, som de bare hader og skyder.
Flere pointerede, at det ikke er alle muslimer, der er hadefulde. Men ingen turde så meget som antyde, at vi i Vesten i årenes løb – som kolonimagter, der var sultne efter olie – har handlet på en måde, som udløser dette had.
Det var selvcensur af frygt for DF’s vælgere. Det var et sølle oplæg til en valgkamp.
TTIP redder ikke verden
Johan Keller, Kgs. Lyngby
I begyndelsen handlede handelsaftalen mellem USA og EU (TTIP) ifølge Mogens Jensen, LO og DI simpelthen om at skabe en masse arbejdspladser og lavere priser på varerne i Danmark. Da flere uafhængige rapporter såede tvivl, om alt det guld og grønne skove som blev lovet, måtte tilhængerne sadle om.
Nu handler det ifølge Mogens Jensen om intet mindre end at redde hele verden (»Mogens Jensen om TTIP-aftale: En progressiv løftestang til hele verden« af Jesper Løvenbalk Hansen den 8. januar).
Men Mogens Jensen har forladt realisternes verden. De store firmaers indtjening på begge sider af Atlanten har været faldende i en årrække, og derfor opstod der et pres for at øge eksporten. Da tolden allerede var væk, handlede det om deregulering af de for firmaerne irriterende forskellige regler og normer i landene.
Ved at sænke kvaliteten satser disse ofte multinationale firmaer på at skaffe mere profit til deres aktionærer, hvilket er deres formål.
De førende amerikanske erhvervsorganisationer har, som det er blevet afsløret, det hovedformål at smadre EU’s forsigtighedsprincip med hensyn til miljø og fødevarer. Derfor er det himmelråbende naivt, når Mogens Jensen mener, at en TTIP kan føre til forbedrede normer i forhold til nu.
Det vil være katastrofalt for vores miljø, hvis man når frem til en kompromisaftale, hvor der som altid gives og tages. Vil EU eller de enkelte lande virkelig sætte hele aftalen på spil ved så at stemme nej? Det er alt for usikkert, og derfor skal aftalen stoppes i tide.
Den tilhørende investor-stat-tvistbilæggelsestribunal (ISDS) terroriserer allerede stater i Europa med krav om enorme erstatninger til lande, der ønsker at ændre energipolitik. Denne bestemmelse samt de påtænkte reguleringsråd vil tage magten fra staterne og give den til de multinationale selskaber.
Det har store dele af befolkningen erkendt, herunder også fagbevægelsen, og derfor optræder Mogens Jensen mere og mere som en Don Quixote.
Fælles kamp mod brutalitet
Nahid Riazi, København
Da kuglerne ramte tegnerne i Charlie Hebdo i Paris, og da de brutalt og koldblodigt blev massakreret, var det ikke alene Paris, der følte smerten. Smerten blev også følt af alle de mennesker i verden, som allerede er blevet ramt af de formørkede beskidte kræfters brutalitet og forbrydelser.
Massakren på tegnerne var ikke alene et slag mod ytringsfriheden i Frankrig eller Vesten, men et slag mod menneskeheden og mod frisindethed i hele verden. Det er de samme fascistiske kræfter, som har slået tusinder af mennesker ihjel i hele verden.
Uden anvendelse af brutalitet og angst har disse kræfter ikke en chance for at overleve. Langt de fleste borgere i verden ønsker dem ikke i deres byer. De har følt smerten og har allerede betalt en stor pris for disse fascistiske kræfters fremmarch.
Kampen mod den politiske islamiske bevægelse er derfor en fælles kamp for alle de frisindede mennesker i hele verden.
Enhver opdeling af denne kamp i vest og øst, og mellem muslimer og ikkemuslimer er en fatal fejl og en svækkelse af kampen mod den islamiske bevægelse, som rammer alle, uanset hvor i verden man befinder sig. Opdeling giver kun mere vind i højrekræfternes sejl i Vesten.
Fri mig for moralindustrien
Andrea Petersen, København
Når Emil Eggert Scherrebeck skriver, at vi får kolonien helt ind i hjemmet, har han måske delvist ret (»Har du også glemt, hvorfor det hedder kolonialvarer?«, den 3. januar).
Jeg sætter dog spørgsmålstegn ved, om debatten er præget af hysterisk politisk korrekthed – for det er lige præcis, hvad det er. Alt, hvad der ikke passer ind, skal ud af aviserne og indkøbsposerne – bare fordi vi er bange for, at en eller anden kan føle sig angrebet.
Moralindustrien får mig til at tro, at de er smittet med en eller anden form for ansvarligheds- virus, der skal få os til at opgive vores egen identitet for fællesskabet og solidariteten. Det, vi er, gør eller foretager os, kan skabe forargelse hos både kvinder, muslimer og naboer.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,12. januar 2015,Det var selvcensur af frygt for DF’s vælgere. Det var et sølle oplæg til en valgkamp.
12934,/debat/2011/01/pr-efterloen,Pr. efterløn,Georg Metz," Hverken statsministeren eller oppositionen eller journalisterne i de elektroniske medier eller snart sagt nogen der åbner munden kan sige noget om deres landsmænd uden fællesbetegnelsen: danskerne. »Jeg er sikker på at danskerne gennemskuer hhv. statsministeren og Helle Thorning« siger hhv. Helle Thorning og statsministeren. »Danskerne går mere med hat end uden bukser«, siger de i Radioavisen. »og mindre i kirke end på cykel«. Ordet understreger etniciteten til forskel fra fællesbetegnelsen: befolkningen. Danskerne henviser ikke til alle i dette fugtige fladland, kun til stammen, danskerne. Betegnelsen påstår, ud over det selvfølgelige, ved sin evige gentagelse en yderligere grad af skæbnebestemt samhørighed. At fremhæve denne er af indlysende interesse for folk der lever af påstanden; mindre for andre, uden at man af den grund kan hævde at skeptikere over for den demonstrative danskhed er mindre danske. Forestillingen om et nationalt indiskutabelt fællesskab kan være meget god og er det nu og da. Men ikke hele tiden. Og slet ikke nu, hvor fællesskabet  efter VKOs polarisering af befolkningen  aldrig siden Anden Verdenskrig har været mere vammelt og vaklende. Sammenhængskraften fremhæves af den nationale flertalsflomme og kritiseres med rette for begrebets luftige definition. Når nogen endelig svarer, hvad de mener med ordet, påvises historien, traditionen og troen. Dér ligger sammenhængskraften, uanset at synet på disse fænomener er himmelråbende divergerende og ofte modstridende. Sammenhængskraften har det måske bedst i oppositionel fornægtelse af dens påståede nødvendighed. Uenighed gør stærk, sagde PH. Den lutheranske kristendom, insisteret på af fanatisk bekendende, som national fællesnævner, har mange fædre. Desuden et par fætre med hvilke man ikke specielt gerne hænger alt for meget sammen. Udlægningen af troen, som brødre og søstre i det klerikale politiske højre serverer i national sovs, hylder egoismen i den forkvaklede næstekærlighedsfortolkning, bekvemt forstået som den nære næste og kun den. Et besynderligt dogme der aggressivt afviser pæne menneskers bestræbelser fra Arilds tid på at praktisere ikke så lidt mere medmenneskeligt overblik end den pauvre udsigt til egen navle. Jesus med eller uden tro på det overjordiske ved skikkelsen er et fint eksempel til efterfølgelse. Humanismen indebærer et forhåbningsfuldt ideal om medmenneskelighed også som forudsætning for artens overlevelse. Det politiske højre har påfaldende destruktivt taget foragten for det humane og modsvarende læren om næstekærlighedsforsnævringen til sig og udformet sine politiske dogmer derefter. De politiske præster i DF og andre af samme surdej har givet den borgerlige egoisme et mageligt alibi. Velgørenhed er blevet til godhedsindustri, menneskerettigheder til menneskerettighedstyranni. Alene bestræbelsen på at opføre sig ordentligt og yde sin skærv udråbes som gerningsretfærdiggørelse og hvidvasker dermed nærighed, den mest horrible fremmedpolitik og en primitiv retspolitik. I den ekstreme egoismes navn er denne forkvaklede religion politisk udmøntet i pari over en halv snes år. Socialdemokraterne har ikke sagt overbevisende fra, hverken rets- eller fremmedpolitisk, snarere tværtimod. En humanistisk opposition har kun lydt fra baglandets moralister. Den fremmeste af dem er ifølge det engang så humanistisk inspirerede arbejderpartis nuværende leder: hægtet af. Så er det jo at det bliver lidt svært at se forskel.
DF i vanskeligheder
Valgkampen skal åbenbart føres og vindes på tv-tacklinger og en højrøstet strid om tal, frem for overordnede holdninger. Kommentatorernes vagtparade af større og mindre vise mænd og kvinder mener at værdikampen er aflyst. Som Bertolt Brecht siger i 3 Grosschen Oper: »Erst kommt das Fressen, dann kommt die Moral«. Dette bringer Folkepartiet i vanskeligheder i efterlønsdebatten. I forvejen er det morsomt at overvære, hvordan Kjærsgaard ikke aner hvor i sin sure mund hun skal holde tungen. De ældre DF-medlemmer er ligeglade med ordningen, de nyder jo godt af den, men ungfolket bliver snydt. Det skal de nu nok være mænd for at løse, Espersen, Thulesen Dahl og Skaarup. De hælder bare i ovnen til lidt mere blus på fremmedforagten og mistænkeliggørelsen. I DFs landsskadende virksomhed med at forhindre den indvandring, der kunne redde landets fremtid og give et indspark af nye og anderledes forestillinger, tyer DF til vanlig pøbelappel i nærkontakt med svinehunden. Intet tyder på at de såkaldt regeringsbærende store partiers ledere, i modsætning til deres svenske parallellers håndtering af Sverigedemokraterna, ved dette valg vil markere afstanden fra det anstændige til det lurvede. Den danske politiske debat, som de to fremmeste partiledere har lanceret den i deres tv-møder, klargør på egen forstemmende måde, hvorfor så få flerdimensionelt tænkende og talende personer orker det politiske. Siden Svend Auken så sørgeligt stillede sine store sko, har den danske politiske debat overvejende været blottet for principper, filosofiske overvejelser, åndelige udfordringer til vælgerne og moral.
Men altså efterlønnen.
Hvorfor er det vigtigt at opretholde den? Da ikke for at så og så mange kan fise den af og vegetere på de evige golfbaner, det er jo ikke problemet, men fordi det er en retfærdig og god ordning. Én der heller ikke indebærer uoverstigelige nationaløkonomiske problemer. Det er den statsminister der nu i sine megalomaniske avisannoncer med et selvportræt  i farvelægning og retouche synes kontrafejet at forestille en anden  selv har været hovedansvarlig for det skattestop der umuliggør den velfærd, han af alle hævder at forsvare.
Og hvorfor er det så vigtigt at fastholde en retfærdig og god ordning? Fordi efterlønnen betyder at folk med behov for en forandring efter et hårdt arbejdsliv ikke skal stå med hatten hånden i et stadig mere rigidt system og tigge om at få indløst lidt af det bidrag, de har ydet, til det samfund, de regnede med engang ville være med til tage sig af dem.
Ældrebyrden
Forståelsen for at yngre vælgere ikke mere vil betale, hvis ikke ældre arbejder til de styrter, viser sig i accepten af den henrivende nysprogsglose: ældrebyrden. Folk og politikere der jublende finder sammenhængs- kraftbegrebet i flaget, kongehus, nisseøl og rødgrød, indser åbenbart ikke at nationalitetsfølelsen trues hundredefold mere af sådanne generationsekskluderende udsagn end af stormoskeer på Amager. Når statsministeren fremhæver 61 år som ingen alder, burde han, såfremt han var en ærlig sjæl, hvad han beviseligt ikke er, begribe at folk over 61 nok har hænder, men at få arbejdsgivere vil bruge dem til noget, og at 61 i den henseende lige så godt kunne være 112. Frem for at Helle Thorning føler sig tvunget med på spøgen, burde en opposition modstille ældrebyrden ved at fremhæve det læs af pattebørn, som det gråhårede segment uden at kny har båret til truget. Og ud fra dén betragtning debattere det principielle: et folks kontinuitet, at slægt skal følge slægters gang, og at sammenhængskraften erstattes af en åben erkendelse i uenigheden om selve det grundlæggende menneskesyn. Valget står mellem næsten som det nærmeste navlepillende nære eller næsten som en omfattende forpligtelse på hele koret  sågar svenskere og muslimer  revl og krat, ja selv danskerne.
",53.0,8. januar 2011,"Hvorfor er det vigtigt at opretholde den? Da ikke for at så og så mange kan fise den af og vegetere på de evige golfbaner, det er jo ikke problemet, men fordi det er en retfærdig og god ordning. Én der heller ikke indebærer uoverstigelige nationaløkonomiske problemer. Det er den statsminister der nu i sine megalomaniske avisannoncer med et selvportræt  i farvelægning og retouche synes kontrafejet at forestille en anden  selv har været hovedansvarlig for det skattestop der umuliggør den velfærd, han af alle hævder at forsvare."
12702,/debat/2011/02/laeserbreve-0,Læserbreve,Informations Webredaktion," Frank, en  pligthumanist
Hans Peder From, Roskilde
Det er ofte set, at en ellers homogen gruppe har inddraget et enkelt medlem fra en anden gruppe. Eksempelvis at en gruppe, som ellers udelukkende består af hvide, får et enkelt medlem, som er sort. Man får let det indtryk, at det handler om at fremstå mere politisk korrekt.
Jeg tager generelt afstand fra ordet neger, men i denne sammenhæng er udtrykket pligtneger særdeles præcist.
I en del år påtog Connie Hedegaard sig f.eks. at være det figenblad, der skulle skabe indtryk af, at VK-regeringen interesserede sig for miljø og klima.
Seneste eksempel på fænomenet findes i Liberal Alliances samarbejde med Thyra Frank.
Partiet af ultraliberalister, hvor enhver hytter sig selv, og fanden tager de sidste, har indset, at de savner et menneskeligt ansigt. Så nu skal Thyra Frank garantere en solid og menneskelig socialpolitik. Pligtnegeren er ret gennemskuelig. Det er pligthumanisten i Liberal Alliance også.
S vil ikke  afkristne DR
Mogens Jensen,
MF, kulturordfører (S)
Artiklen Oppositionen vil afkristne DR (8. februar) kunne opfattes som om, Socialdemokraterne ikke mener, at DR i fremtiden skal formidle den kristne kulturarv.
Det er ikke rigtigt. Socialdemokraterne ønsker ikke at fjerne DR's formidling af den kristne kulturarv som en del af den danske kulturarv. Vi mener blot ikke, at der er behov for en skærpelse eller opstramning af DR's indsats på dette område.
DR løfter allerede i dag opgaven på fin vis, og regeringen og dens støttepartier har hverken før, under eller efter forhandlingerne om DR's public service-kontrakt givet udtryk for, at opgaven ikke løses tilfredsstillende af stationen. Derfor er det ren symbolpolitik at skærpe kravet i grundlaget for DR's virke. Det er en åbenlys indrømmelse til Dansk Folkeparti.
Hvad værre er, at regeringen i samme bevægelse har fjernet formuleringen i public service-kontrakten, der giver DR en rolle i forhold til integration i samfundet. Sætningen »DR skal medvirke til at fremme integration« er slettet. Man må i den grad undre sig over den beslutning.
Det er jo en katastrofe, hvis DR som Danmarks største kultur- og medieinstitution ikke længere skal medvirke til at fremme integrationen i samfundet. Hvordan hænger det sammen med statsministerens flotte ord om at styrke integrationsindsatsen og regeringens planer for integration? Spiller DR virkelig ikke en rolle her? Eller er der blot tale om nok et knæfald for Dansk Folkeparti?
I take pride  in the words
Troels Munk, Frederiksberg
Ich bin ein Ägypter.
Religion som samfundsgode
Mikael Rothstein,  lektor i religionshistorie
I forbindelse med diskussionen om den nye Værdikommission udtaler professor i statskundskab Ove K. Pedersen: »Jeg synes, det er en nedværdigelse af kommissionsinstitutionen. Når man sammensætter en kommission, er der tradition for, at man sammensætter den ud fra, hvem der har ekspertise eller kompetence inden for et specifikt område. Men der er jo pr. definition ikke nogen, der kan have ekspertise i, hvilke værdier der er vigtige« (11. februar).
Jeg er ganske enig, men det er regeringen og dens støtteparti netop ikke. Hvis vi vil forstå de kristelige betoninger, som bliver stadig tydeligere fra politisk hold, må vi forstå, at kristendom netop betragtes som et absolut og ukrænkeligt gode. Man mener vitterligt, at vi med kristendom har en retningsgivende norm for det gode liv og det gode samfund.
Det er slemt nok at få proppet myte, magi og mirakel ned i halsen på patroniserende vis, men det virkeligt slemme er, at religion i tiltagende grad betragtes som et samfundsgode.
Religionskritik, selvstændig stillingtagen og arven fra Oplysningstiden har trange kår.
Rønns  magtsmisbrug
Henrik Okkels, Rodskov
Johanne Schmidt-Nielsen (Ø) og andre synes, at det centrale i Birthe Rønn Hornbech-skandalen er at finde ud af, hvornår integrationsministeren blev opmærksom på, at de statsløse palæstinensere fik bøjet deres rettigheder.
Det er faktisk vigtigere at finde ud af, hvornår integrationsministeriet gik over til den ulovlige sagsbehandling.
Det kan umuligt være sket ved en administrativ beslutning fra de jurister, som havde ministeriets egen vejledning stående på reolen bag sig. Juristerne har fået besked ovenfra, fra en kontorchef, en departementschef eller en minister.
De har formentlig slået sig i tøjret og har deponeret 'livsforsikringer', altså notater om, af hvem og hvornår de blev bedt om at ændre praksis.
Og det må være sket efter november 2001 - ellers ville Rønn-Hornbech (V) allerede nu have lagt ansvaret på VK-regeringens forgængere.
Fra faktura  til fusk
Martin Jespersen, København
I den meget omtalte Penkowa-sag om mulig fusk, har man fokuseret meget på detaljer og formaliteter omkring rektors og den daværende ministers rolle. Det kan være interessant nok og det skal selvfølgelig undersøges uvildigt og til bunds.
Men den egentlige skandale, der burde kigges nøjere på, er hele den økonomiske privatisering af universitetsforskningen og den kultur, der følger i kølvandet herpå. Som Helge Sander så klart sagde det: »fra forskning til faktura!«
Skandaløs er også hele den ideologi, man har dyrket i forlængelse heraf: at skaffe penge til forskningen via sponsorer og ved at lave kontraktforskning for de store virksomheder.
Det er det miljø, der opstår i kølvandet herpå, som kan fostre en sag som Milena Penkowas samt rektors reaktion eller mangel herpå. Man undersøger jo ikke til bunds og generer, endsige slår hånden af den, der skaffer pengene og er smart. Det hele handler kun om succes. Økonomisk succes vel at mærke.
Altså, skidt med forskningens kvalitet, indhold og sigte, bare det kan betale sig og kan hjælpe universitetet med at få penge som erstatning for de beskårede frie forskningsbevillinger. Skidt med kritisk forskning og autonomi for forskningen. Fra faktura til fusk eller fængsel!
Egypterne må fortsat følge pengene
Kai Dalsgaard, Ulfborg
Et godt gammelt råd siger: Hvis du vil finde ud af, hvem der har indflydelse, så følg pengene! Det gælder også i Egypten.
Hidtil har landet nydt godt af USA's støtte i form af støtte til militæret.
Hvis militærfolk fortsat vil nyde godt af denne støtte, må de være villige til at følge USA's ønsker. Det kræver, at militæret må garantere, at landet fortsat støtter Israel, for det er USA's politik.
Og så kunne man jo passende spørge, hvorfor har Israel denne afgørende position?
Svaret er enkelt: I den amerikanske indenrigspolitik er et gennemorganiseret jødisk mindretal afgørende for økonomisk og vælgermæssig støtte i de besluttende organer.
Derfor vil USA bakke op om militæret i Egypten og derved sætte sit præg på den fremtidige politiske udvikling.
Villy minder om Nyrup
Ole Riisgaard, København, folketingskandidat, SF
For nylig sammenlignede statsminister Lars Løkke Rasmussen (V) i en diskussion om økonomisk politik SF's formand Villy Søvndal med tidligere statsminister Poul Nyrup Rasmussen (S).
Det er en sammenligning, der er mere rigtig, end Lars Løkke Rasmussen bør bryde sig om.
Lad os lige spole danmarkshistorien tilbage:
I de sidste 30 år har vi haft borgerligt styre i 20 år. Først 10 år med den konservative Schlüter, så 10 år med socialdemokraten Poul Nyrup og nu 10 år med venstrefolkene Fogh og Løkke Rasmussen, som lukker og slukker om lidt.
Schlüter forlod regeringskontoret under ydmygende forhold og efterlod en enorm arbejdsløshed.
Lars Løkke Rasmussen vil om kort tid efterlade sig et gabende hul i statskassen.
Poul Nyrup efterlod sig derimod en sund økonomi, hvor man havde kickstartet økonomien, reformeret og uddannet. Det skete bl.a. i finanslovforlig indgået med SF, under skrig og skrål fra en fornærmet VKO-opposition.
Nu skal vi snart til det igen.
Ulykkerne under Lars Løkke Rasmussen skyldes ikke kun en international krise, men også manglende evne til at føre økonomisk politik: ufinansierede skattelettelser, skattestop, der har skævvredet boligmarkedet og skattesystemet, generel reformangst og nu til sidst forsøg på feberredninger med asociale og perspektivløse nedskæringer.
I stedet vil SF-S igen kickstarte økonomien. Denne gang med længere arbejdstid og mere skat på banker, de rigeste og usunde madvarer. Det skal gøre det muligt at finansiere bedre uddannelse, en fremsynet erhvervspolitik og undgå nedskæringer over for svage grupper.
Sådan gentager historiensig.Hver gang de borgerlige har kørt økonomien i sænk og nedslidt solidariteten, så skal venstre side rydde op. Men bare rolig. Vi er klar.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,15. februar 2011,"Martin Jespersen, København"
8637,/debat/2012/11/prioriter-vaekst-groen-omstilling,Prioriter vækst og grøn omstilling,Gitte Seeberg," Efter landingen af finansloven er det nu den næste store økonomiske kamp, EU’s budget for 2014-2020, der går ind i den afgørende slutfase. EU’s stats- og regeringschefer mødes på torsdag til ekstraordinært topmøde i Bruxelles. De skal blive enige om, hvordan de cirka 7.500 milliarder kroner skal fordeles inden for EU’s politikområder.
En udfordring af dimensioner med 28 lande rundt om bordet – men også med store muligheder for at stige om bord på væksttoget, hvis der gives plads til nytænkning. Det vil det være, hvis langt flere midler rettes mod Europas grønne omstilling, til blandt andre forskning, energiinfrastruktur og energieffektivitet. Men det kræver, at Helle Thorning-Schmidt og de andre statsledere kigger hinanden dybt i øjnene og svarer på: Hvad er det, vi vil med Europa?
Et er sikkert: Reduceres forhandlingerne til at dreje sig om beløb og rabatter, sejrer status quo. Det ved vi godt, hvad betyder, nemlig et budget der hænger i fortidens politik. Flere ubenyttede landeveje i Spanien. Flere projekter, der kun skaber job på kort sigt. Den seneste uge har imidlertid budt på godt nyt: I det seneste forhandlingsudspil lægges der op til, at 20 procent af budgettet skal gå til at hjælpe den grønne omstilling på vej.
Det er en lille tilføjelse med stor betydning. For opnås der enighed herom, er der tale om mindst en tredobling af EU’s midler til klimaet og den grønne energi.
Hold fast, Thorning
Det er nu, at Thorning, Merkel og andre progressive statsledere skal holde fast i bordet. Gennem den grønne omstilling vil Europa kunne styrke forsyningssikkerheden og skabe den vækst, der sukkes efter.
Med de danske kompetencer på det grønne område, er dette en bold regeringen bør kæmpe for at drible i mål. Ligesom vi har en klar interesse i, at EU prioriterer nok penge til energiinfrastruktur og det nye europæiske forskningsprogram, Horizon 2020. Et veludbygget, intelligent europæisk elnet er rygraden i den grønne omstilling – og afgørende for den vedvarende energi.
Hvis Europa vil en grøn omstilling og vækst, må midler og strategi følge trop med de politiske visioner. Om syv år er toget kørt, og EU må ikke stå tilbage på tabernes perron.
 
Gitte Seeberg, generalsekretær i WWF Verdensnaturfonden, og Anders Stouge, vicedirektør i Dansk Energi
",15.0,22. november 2012,"Det er en lille tilføjelse med stor betydning. For opnås der enighed herom, er der tale om mindst en tredobling af EU’s midler til klimaet og den grønne energi."
6190,/debat/2013/11/fire-milliarder-sygt-samfund,For fire milliarder sygt samfund,Iben Rasmine Østergaard Marcussen," 
	Jeg færdiggør min moskus-oksebøf på toppen af et hotel i Nuuk og går ned på gaden. Det er koldt og blæsende. Gaden er fuld af unger, der trods det sene tidspunkt stadig er ude. De flokkes om en ambulance, der er kommet for at hente en fuld mand foran Brugsen. Jeg går forbi en 5-6-årig pige. Hun ligner de andre unger. Hun har ingen jakke på, blot en slidt lyserød adidas-trøje. Hun er snavset og lugter af afføring. På kinden har hun en tatovering fra en tyggegummi-pakke. Kombinationen af det hele er overvældende og planter tusinde spørgsmål i mit hoved. Er dette virkelig Danmark og rigsfælleskabet? Pigen med tyggegummitatoveringen og hendes legekammerater er desværre et perfekt billede på, hvordan det står til i Grønland. Der er noget helt galt.

	Jeg har brugt en måned af min sommer i Grønland på et projekt med unge. Inden jeg sagde ja til opgaven, vidste jeg meget lidt om livet i Grønland. Isbjørne, kulde, indlandsis, slædehunde og julemandens postkasse var det, jeg først kom i tanker om efterfulgt af noget med alkohol.

	Jeg forberedte mig på mit arbejde ved at læse rapporter fra store forskningsinstitutioner og fandt et væld af groteske statistikker: Grønland har verdensrekord i selvmord, de fleste begået af unge mænd mellem 14 og 25 år. 15 procent af unge piger mellem 15 og 24 år får foretaget en abort. Tallet i Danmark er tre procent. Hver ottende kvinde mellem 18 og 25 år har været udsat for seksuelle overgreb som barn. 62 procent af alle unge oplever alkoholproblemer i deres hjem.

	Men der var noget ved statistikkerne, jeg ikke forstod: Når de er så groteske, så er de ikke længere bare tal – de er skæbner hos størstedelen af menneskene på gaden, i Brugsen eller i bussen.

	Det er ikke svært at få øje på de mange tyngede liv rundt omkring i Nuuk. Pigen med tyggegummitatoveringen er blot et af dem. De voksne, der sidder udenfor ved Maximut-pubben midt i byen og drikker og ryger, er nogle af dem.

	På produktionsskolen går der 35 elever. Der er egentlig kun plads til 24, men behovet er større, afslører den lange venteliste. På skolen går unge, der blev tabt for længe siden i den folkeskole, der til trods for en skolereform i 2003 stadig ikke fungerer fagligt eller socialt. Det offentlige system magter ikke at samle de unge op. Produktionsskolen er drevet for private midler, og værkstedslærerne er ikke uddannede.

	13 år og alene

	560 kilometer nordpå i Ilulissat er krydstogtpassagererne på et kort visit. Byen har udviklet sig til en af Grønlands turistmagneter på grund af den usandsynligt smukke isfjord.

	Her ligger Hotel Arktis, der lokker med femstjernet konferencecenter og en af klodens flotteste udsigter. I byen ligger også et familiecenter, som sundhedsminister Astrid Krag (SF) besøgte i februar i år, og et elevhjem, hvor unge fra de omkringliggende bygder bor, imens de færdiggør folkeskolen. Selv om der er to uger til sommerferien, er byens skoler næsten tomme. Lærere og elever trænger til ferie, og forældrene har brug for børnene til at hjælpe til med fiskeriet, lyder forklaringen.

	Jeg besøger elevhjemmet for at tale med de unge. De to bestyrere – et ægtepar fra bygden – ligger i hjørnesofaen i fjernsynsstuen. De rejser sig og tager imod mig. De er ikke uddannede til at arbejde med børn, men søgte jobbet for tre år siden for at »prøve noget andet«, fortæller de. Deres fremtoning og attitude afslører, at der hverken er retningslinjer for kost eller bevægelse. Der er heller intet nærvær, interesse for de unges hverdag eller tillidsfulde relationer.

	Dét, de unge fortæller og ikke fortæller, fæstner sig i mit sind: Det er hårdt at rejse fra familien og det trygge bygdeliv som 13-årig og bo hos inkompetente, fremmede voksne. Det er overvældende at bo i en storby med 5.000 indbyggere, når man kommer fra en lille bygd med 200-300 indbyggere. De unge svarer sagte – med ja eller nej og især ’ved ikke’ – på spørgsmål som: Hvordan har du det? Hvad kunne du tænke dig var anderledes? Hvem er din fortrolige? Deres hænder ryster, deres stemmer skælver, de undgår øjenkontakt, de er tyngede og udgør endnu flere eksempler på de dårlige liv, der leves i Grønland.

	Hele arrangementet med elevhjem virker efter min mening uansvarligt. De findes i alle større byer. Ville vi i Danmark acceptere, at uuddannet personale skulle være mor og far for vores 13-årige gennem de tre vigtigste år af deres liv? De få ressourcestærke familier flytter med deres unge til storbyer for at undgå elevhjemmene. Jeg forstår dem godt.

	Jeg ville ønske, at krydstogtpassagerernes rute gennem byen inkluderede et besøg på elevhjemmet. Måske ville de forstå, at Ilulissat er mere end et punkt på UNESCO’s verdensarvsliste.

	Jeg har det med Grønland som med mange af de afrikanske lande, jeg har arbejdet i. Man har ikke været i Afrika, hvis man har oplevet en to ugers safaripakke og set the big five. Og man har heller ikke været i Grønland, hvis man har været på krydstogt op langs Vestkysten, set hvaler og siddet på toppen af hotellet i Nuuk og spist moskusoksebøf.

	Dansk aflad

	Danmark bryster sig af et ganske særligt fællesskab med Grønland. Et fællesskab, der til dags dato åbenbart stadig har sin berettigelse i kraft af det, der skete for næsten 300 år siden, da Hans Egede grundlagde Nuuk og gjorde grønlænderne kristne. Det er, som om historien er et argument, der til alle tider overskygger fortællingerne om de grønlandske liv og den efterfølgende diskussion om, hvorvidt og hvordan Danmark skal være til stede i Grønland.

	Vi afleverer årligt knap fire milliarder kroner til Grønland i bloktilskud. Hvis man sammenligner dét med den debat, de 12,6 milliarder kroner, vi sender sydpå i udviklingsstøtte, afstedkommer, undrer det mig, hvor lidt opmærksomhed der er om de penge, vi sender nordpå.

	Hvorfor hører man ikke Søren Espersen (DF) tordne mod sjusket brug af de danske skattekroner. Den slags plejer han ellers ikke at holde sig tilbage for, når det omhandler pengene, der sendes i sydgående retning? Efter min bedste overbevisning støtter vi opretholdelsen af et usundt samfund.

	Når Grønland en sjælden gang er i de danske medier, handler det om energi- og klimapolitik. Mediernes dækning af Grønland efterlader det indtryk, at Danmark kun har interesse i de sektorer, der potentielt resulterer i økonomisk afkast.

	Hvorfor er vi holdt op med at interessere os for de mennesker, der bor oven på råstofferne? Det virker, som om vi i Danmark har dårlig samvittighed over, hvad Grønland er blevet, og vi betaler fire milliarder kroner årligt i aflad.

	Det er tankevækkende, at DR sendte Steffen Kretz til Grønland i sommer for at dække Martin Lidegaards besøg i 21søndag, der fokuserede på den smeltende indlandsis, mens der intet var i medierne om Astrid Krags besøg i februar.

	Hvis vi ikke snart begynder at tale om grønlænderne og deres usunde samfund, er jeg bange for, at Grønland kun manifesterer sig i vores bevidsthed som et parameter for klimaets tilstand – og som en legeplads for råstofeventyr, og det kan vi ikke være bekendt.

	Ganske belejligt giver de fire milliarder kroner os hvert år et lod i det store olielotteri, der potentielt kan sikre os alle pension de næste 100 år, men det er ikke godt nok at aflevere en stor pose penge med venlige hilsner og så ellers tie resten ihjel.

Iben Rasmine Østergaard Marcussen er kandidat i folkesundhedsvidenskab og ekstern evalueringskonsulent




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",62.0,23. november 2013,"	Hvis vi ikke snart begynder at tale om grønlænderne og deres usunde samfund, er jeg bange for, at Grønland kun manifesterer sig i vores bevidsthed som et parameter for klimaets tilstand – og som en legeplads for råstofeventyr, og det kan vi ikke være bekendt."
10977,/debat/2011/12/tid-selvransagelse-moralsk-oprustning,Tid til selvransagelse og moralsk oprustning,Ejvind Larsen," I alle de riger og lande,
hvorhen jeg i verden for,
jeg fægted med åben pande
for, hvad jeg for alvor tror.
B.S. Ingemann
Som skrevet står (på forsiden af gårsdagens Information: »Tid til selvransagelse« for journalister og politikere.
Da man unægtelig er og har været journalist — stort set aldrig andet i hele sit liv og sikkert alt for længe og oven i købet kun på Information — må man uundgåeligt føle sig ramt. I anledning af en »spindoktors angivelige forsøg på at lække fortrolige oplysninger om Helle Thorning-Schmidts skattesag.« Ja, til udtrykkelig »alvorlig« selvransagelse bør det ifølge forsiden føre. Skærpet inde i bladet (side 4-5) til:
»Nu må det være tid til moralsk oprustning blandt danske medier. Det siger eksperter (i hvad? I moral? I oprustning? Danmark? Medier? Eller er det bare sådan, at er man ekspert i medier, er man også automatisk et særlig moralsk menneske? Eller hvad menes egentlig med ’ekspert’?), efter Ekstra Bladet i går kunne fortælle, at forhenværende skatteminister Troels Lund Poulsens spindoktor, Peter Arnfeldt, har forsøgt at lække fortrolige oplysninger om Helle Thorning-Schmidt og Stephen Kinnocks skattesag til avisen. Samme oplysninger, vel at mærke, som B.T. kunne offentliggøre få dage før folketingsvalget i september i år.«
Det hele blev fulgt til dørs på bagsiden af ens chefredaktør Christian Jensens lederord: »Når en journalist lover kildebeskyttelse, skal den være absolut og ikke til forhandling. Hvis vi ikke kan garantere den fortrolighed, kan vi ikke forvente, at noget menneske vil risikere at dele sin viden med os. Det er dog ikke ensbetydende med, at vi skal love hvem som helst kildebeskyttelse ... Som journalister må vi aldrig indgå aftaler og kontrakter, der afskærer os fra kritiske behandling af bestemte kilder. I så fald går vi reelt i forbund med magthaverne frem for at tjene vores læsere og offentligheden. Dermed vil vi være godt i gang med at eliminere vores egen troværdighed og i sidste ende eksistensberettigelse.«
Fint i tråd med, hvad forskningschef ved Danmarks Journalisthøjskole, Oluf Jørgensen, citeres for inde i bladet: »Problemet er, at store dele af pressen i dagligdagen giver kildebeskyttelse til magtens repræsentanter ... Gang på gang ser vi, at pressen beskytter magtens repræsentanter og giver dem mulighed for at plante informationer, der bliver repræsenteret for offentligheden som uafhængig nyhedsdækning.«
Amen. Amen. Amen.
Hvem sidder på nyheden
Men er ens selvransagelse som journalist dermed klaret?
For ikke at gøre ransagelsen for overkommelig, kunne man søge hjælp hos en af forrige århundredes største journalister, amerikaneren Walter Lippmann (1889-1974) og hans til dansk oversatte bog Folkestyrets pris fra 1960. Blandt hans mange altid tankevækkende pointer om forholdet mellem de moderne vestlige demokratier og deres medier er en af de mest stimulerende den, at demokratierne og medierne har lidt uheldssvangert tab ved partipressens næsten totale død til fordel for de store påstået neutrale omnibusavisers, radio- og tv-stationers dominans.
For dermed bliver det i stedet for synspunkterne og holdningerne jagten om nyhederne, der bliver mediernes fremmeste konkurrence på markedet, og hvem sidder på nyhederne? Det gør magthaverne og magtens repræsentanter! I hvis sold medierne dermed kommer! Mere eller mindre forstærket af spindoktorer og andet lignende medicinering, men selve forgiftningen er ifølge Lippmann fundamental:
Alle vi moderne journalister er i den forstand ikke for andet end for krypto-spindoktorer at regne. Eller i hvert fald i overhængende fare for at blive det, hvis vi ikke som minimum vedkender os situationen.
For et blad som Information, der fra sin allerførste begyndelse som legal avis ligefrem insisterede, ja, nærmest pralede, med sin uafhængighed af partipolitiske (og økonomiske) interesser, blev den lippmannske provokation for et halvt århundrede ikke en øjenåbner, for risikoen ved den påberåbte uafhængighed stod fra starten avisens første chefredaktører, Børge Outze og Erik Seidenfaden, klart, men Lippmann skærpede risikoen — smerteligt stimulerende.
Signeringen af lederne var allerede foretaget i netop erkendelsen af, at nok talte de på hele Informations vegne, og dog var de uundgåeligt farvet af den enkelte lederskribents egne personlige synspunkter og holdninger og ja, misvisninger. Op gennem 1960’erne blev det mere og mere om at gøre det klart, at alle de nyheder, som magthaverne og magtens repræsentanter ’planter’, også i Information, aldrig (med undtagelse af alene de eksakte, gennem- og efterprøvede naturvidenskabelige kendsgerninger) må opfattes som evige, uimodsigelige, neutrale, objektive sandheder.
Altid skal enhver tilkendegivelse (med eller uden spindoktor) fra enhver politisk, økonomisk, kulturel, kunstnerisk, intellektuel magthaver stå til diskussion og modsigelse, og hans eller hendes grundliggende og — læggende synspunkter, holdninger og ja, misvisninger bevidstgøres. Udsættes for ideologikritik, som det blev kaldt i 1968.
For mit vedkommende ikke mindst inspireret af Walter Lippmann.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",16.0,6. december 2011,"Fint i tråd med, hvad forskningschef ved Danmarks Journalisthøjskole, Oluf Jørgensen, citeres for inde i bladet: »Problemet er, at store dele af pressen i dagligdagen giver kildebeskyttelse til magtens repræsentanter ... Gang på gang ser vi, at pressen beskytter magtens repræsentanter og giver dem mulighed for at plante informationer, der bliver repræsenteret for offentligheden som uafhængig nyhedsdækning.«"
5893,/debat/2014/01/vilhelmsen-kritik-kan-boomerang-venstre,Vilhelmsen-kritik kan blive en boomerang for Venstre,Fathi El-Abed," 
	De seneste uger har jeg med nogen forundring fulgt den unge Venstre-løve Jakob Engel-Schmidts stormløb mod socialminister Annette Vilhelmsen (SF) i den såkaldte Zornig-sag.

	Han finder det meget suspekt og kritisabelt, at embedsfolk fra Socialministeriet har været på besøg hos Zornigs folk og ydet hjælp til at udfylde ansøgningsskemaer til en pulje, og at ministeren har holdt et møde med Zornig selv – til trods for, at puljen slet ikke blev drøftet på det møde.

	Men er det nu også så suspekt og kritisabelt? Og hvad har Venstre-ministre selv praktiseret gennem tiden?

	Lad mig spole tiden tilbage til 2006: Dengang var jeg som medstifter og talsperson for Demokratiske Muslimer (DM) efterspurgt af Anders Fogh Rasmussens (V) regering. Der var stor interesse for den dagsorden, jeg – sammen med en håndfuld andre dedikerede fra DM – stod for: At arbejdsmarkedet er vejen frem for tusinder af danskere med muslimsk baggrund.

	Derfor var daværende integrationsminister Rikke Hvilshøj (V) meget opsat på at få en proces i gang hurtigst muligt. Ansøgningen blev til på rekordtid – det samme gjorde bevillingen. Og arbejdet kom i gang.

	Cadeau til Hvilshøj

	Det skal Rikke Hvilshøj have kæmpecadeau for.

	Jeg anså på intet tidspunkt ministerens særdeles store interessere for projektet for at være andet end det, den var: interesse og engagement for et nødvendigt stykke arbejde.

	Det var ikke sært, at jeg havde det privilegium at sidde et par gange alene med ministeren eller at være indbudt til møde, hvor såvel departementschefen Claes Nilas og en topembedsmand deltog.

	Det var på ingen måde underligt, at den selvsamme topembedsmand var kontaktperson i de uger, det tog at få ansøgningen på plads, eller at ministeriet fremskyndede processen.

	Møderne fandt sted på mit kontor, der dengang lå på Kongens Nytorv. Et par gange blev de endda afholdt over en drink i sommersolen i området omkring torvet.

	Er der så noget galt i det? Har Rikke Hvilshøj eller Venstre for den sags skyld gjort sig skyldige i noget kritisabelt? Ikke efter min bedste overbevisning.

	Selvmål

	Kæden hopper af, når Venstre i dag tamper løs på Annette Vilhelmsen. Forskellen på de to ministre og sagsforløb er jo faktisk kun, at Annette Vilhelmsen ikke selv har siddet og delt midlerne ud med rund hånd.

	Der er ikke fremkommet noget bevis for, at tildelingen af midlerne til Zornig er aftalt spil, eller at andre ansøgere er blevet forfordelt. Det må Jakob Engel-Schmidt og Venstre vel også indrømme?

	Og hvordan skulle det give mening at fastholde, at møder mellem embedsmænd og ansøgere er suspekte, når man ser på venstreministres egen praksis gennem tiden.

	I den aktuelle sag er der i øvrigt intet bevis for, at de andre ansøgere til den pulje, Zornig ansøgte, ikke kunne have fået besøg af embedsfolk, såfremt de havde bedt om det – flere af dem har, så vidt jeg ved, fået telefonisk assistance.

	Så lad mig rette skytset den modsatte vej: Kan Jakob Engel-Schmidt garantere, at tidligere Venstre-ministre altid – som i Zornig-sagen – har holdt sig til at give ansøgere lige muligheder og altid har vurderet ansøgninger på ens grundlag? Hvordan lyder svaret på det spørgsmål, når man retter projektøren mod tidligere socialministre som Karen Jespersen og Eva Kjer Hansen fra Venstre? Den unge Venstre-løves hetz mod Vilhelmsen kan meget vel ende som et selvmål af rang, hvis nogen skulle få den idé at undersøge tidligere V-ministres praksis.

	Banket på plads

	Jeg kan ikke lade være med at fundere over, hvorvidt Jakob Engel-Schmidt handler på egen hånd eller efter dekret fra toppen i Venstre? Partiets egen socialordfører, Eyvind Vesselbo, var i efteråret ude og forsvare Annette Vilhelmsen og stillede sig tilfreds med hendes redegørelse og beklagelse. Han blev dog prompte banket på plads af partiets næstformand, Kristian Jensen, så det kunne jo tyde på, at Jakob Engel-Schmidts synspunkter kommer fra toppen af partiet.

	Måske skal stormløbet mod Vilhelmsen være med til at flytte fokus fra Venstres egne dårlige sager. Ikke mindst Lars Løkke Rasmussens bilagsrod. Under den sag forsvarede Jakob Engel-Schmidt i dagevis, at Lars Løkke Rasmussen ikke ønskede at beklage eller lægge dokumentation frem – modsat Annette Vilhelmsen, der fra begyndelsen har lagt tingene frem, undskyldt og iværksat en uvildig undersøgelse.

	Venstre har det svært med fairness og proportioner. Det findes der et godt ord for: dobbeltmoral. Den slags er ikke kønt.

Fathi El-Abed er 1. suppleant/kandidat til Europa-Parlamentet (SF)




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",6.0,9. januar 2014,	Cadeau til Hvilshøj
9798,/debat/2012/06/laeserbreve-15,Læserbreve,Informations Webredaktion," Arbejdere, vi skal også høres
Vibeke Varnes Hoffgaard, Hellerup
Der er vigtigt, at arbejderne kommer til orde og får indflydelse på beslutningerne i forbindelse med trepartsforhandlingerne. Ellers risikerer vi at blive tavse vidner til, at vores helligdage/fridage bliver inddraget af beslutningstagerne, som typisk er politikere og akademikere.
Problemet er, at mange arbejdere ikke er trænet i at deltage i samfundsdebatten. Jeg har selv svært ved at formulere mig, både skriftligt og mundtligt, hvilket nogle gange går ud over mine budskaber. Derfor har jeg taget tyren ved hornene og deltaget i kurser, der styrker mig i at skrive debatindlæg og fremfører mine holdninger mundtligt.
På den måde tilegner jeg mig viden og færdigheder, der kan bruges både i den offentlige debat og i demokratiet på min arbejdsplads. Dermed kan jeg få mit budskab ud og opnå større gennemslagskraft og indflydelse.
Man har ikke brug for et stor stilling eller en lang uddannelse for at blive hørt, og det er vigtigt, at vi blander os i debatten.
Venstre sejler i skattepolitikken
Jonas Dahl, finansordfører (SF)
Venstres skatteplan holder ikke vand, hvilket også Detektor på DR har vist: Venstre regner nemlig forkert, når de har en ambition om at bruge 13 milliarder kroner fra regeringens 2020-plan på skattelettelser.
Pengene er allerede brugt én gang på andre serviceydelser i 2020-planen, hvorfor en offentlig vækst på 0,8 procent ikke kan realiseres. Økonomiprofessor ved Aarhus Universitet, Bo Sandemann Rasmussen, bekræfter denne konklusion.
Ellen Trane Nørby (V) prøvede ellers at afspore Folketingets afslutningsdebat ved at kalde den for en teknisk diskussion. Men når det kommer til stykket, så er Venstres skatteplan vel bare et udtryk for, at hængekøjen efterhånden har lullet højrefløjens økonomiske overblik helt og aldeles i søvn.
Befolkningen ved ikke, hvad de får med Venstre, men fra regeringens side har vi allerede fremlagt et ansvarligt forslag til en skattereform, som danskerne kan stole på og som tager hånd om de udfordringer, Danmark står over for i de kommende år.
Ikke kun VK’s problem
Preben Wilhjelm, Frederiksberg
I sit rosende læserbrev 7. juni har Bent Sørensen dog den indvending mod min kriseanalyse 2. juni, at jeg »tilgiver finanssektoren og VK-regeringen for boligboblen«.
Nej, jeg har blot villet undgå pseudoforklaringer på krisen. At der ikke har været politisk vilje til at gribe ind over for de arbejdsfri og ubeskattede gevinster på ejerboliger, er en uansvarlighed, som jeg har angrebet i årtier – men den er ikke speciel for VK.
Med skam at melde er S og SF på det punkt lige så feje. Og at finanssektoren spekulerer er dens natur, som kun kan opmuntres af, at den véd, staten må træde til, hvis det går galt.
En ordentlig analyse har intet at gøre med fordømmelse eller tilgivelse, men at afdække mekanismer og sammenhænge.
Dårlig rengøring er svigt af ældre
Thyra Frank, socialordfører (LA)
Robotstøvsugere, som en række kommuner har taget i brug for ældreområdet, gør ikke godt nok rent, viser en ny test fra Forbrugerrådet.
Det bekymrer mig, for jeg ved, at kommunerne for nylig har fået Ankestyrelsens ord på, at de er i deres fulde ret til at erstatte hjemmehjælperen med en robotstøvsuger.Mange ældre bliver altså visiteret til en robotstøvsuger, der på ingen måde kan erstatte almindelig støvsugning, hvor man kommer ud i hjørnerne, godt ned i tæpperne og får taget panelerne. Det kan vi som samfund ikke være bekendt.
Robotstøvsugeren er et fint supplement for ældre, der ønsker ekstra rengøring, men den kan på ingen måde erstatte en hjemmehjælper, der udover at gøre grundigt rent også taler med den ældre og sørger for, at den ældre ikke sidder alene med sin robotstøvsuger uden kontakt til andre mennesker.
Men Danmark kæmper skam
Mikael Witte, Harlev
Engang var Irak diktatur. Så sendte Danmark og co. sine styrker og landet slap af med sin diktator, hvorefter det befriede Irak torterede fanger, som Danmark havde taget og overladt til det frie Irak.
Engang var Libyen diktatur. Danmark og co. smed bomber og landet slap af med sin diktator, hvorefter det frie Libyen vedtog en lov der gjorde det ulovligt at hylde den døde diktator og sprede falske rygter.
Engang var Afghanistan diktatur. Også der sendte Danmark og co. sine styrker og landet slap af med sine diktatorer, hvorefter det frie Afghanistan begyndte at undervise sine piger og drenge.
Men ikke et ord må de læse om hvorfor Danmark og co. havde sendt styrker. Ikke et ord om blod, smerte eller død. Intet om had. Intet om forsoning.
Men Danmark kæmper. Det har vi da lært.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,11. juni 2012,"Jonas Dahl, finansordfører (SF)"
2430,/debat/2015/06/snowden-taknemmelig-taget-fejl,Snowden: Jeg er taknemmelig for at have taget fejl,Edward Snowden," To år er gået, siden jeg med tre journalister arbejdede nervøst i hotelværelse, imens vi afventede, hvordan verden ville reagere på afsløringen af, at NSA havde registreret næsten alle telefonopkald i USA. I dagene efter publicerede disse journalister dokumenter, hvoraf det fremgik, at demokratiske regeringer foretog overvågning af almindelige borgeres aktiviteter, skønt de ikke havde gjort noget forkert.
Inden for få dage reagerede USA’s regering med sigtelser efter spionagelove fra Første Verdenskrigs tid. Journalister blev af advokater underrettet om, at de risikerede anholdelse eller stævning, hvis de vendte tilbage til USA. Politikere kappedes om at fordømme vores læk som uamerikansk, ja sågar landsforræderisk.
Privat var der øjeblikke, hvor jeg frygtede, at vi måske havde sat vores privilegerede liv på spil for ingenting: Ville offentligheden reagere med ligegyldighed eller kynisme?
Aldrig har jeg været så taknemmelig for at have taget fejl.
To år efter er vi et helt andet sted. På bare én måned blev NSA’s privatlivsoverskridende telefonregistreringsprogram dømt ulovligt af domstolene og forkastet af Kongressen. Og da en undersøgelse fra Det Hvide Hus konstaterede, at programmet aldrig havde stoppet så meget som ét terrorangreb, gav endog præsidenten, der førhen forsvarede det som lovmedholdeligt og kritiserede afsløringen af det, ordre til at det skulle afvikles.
Så stor magt har en informeret offentlighed.
Historisk sejr
Afviklingen af masseovervågning af private telefonopkald efter den amerikanske Patriot Act er en historisk sejr for retssikkerheden for hver og en af borgerne. Men den er kun det seneste resultat af en forandring i den globale bevidsthed.
Siden 2013 har institutioner rundt om i Europa erklæret lignende love retsstridige og indført nye restriktioner for fremtidige aktiviteter. FN kaldte masseovervågning for en entydig krænkelse af menneskerettighederne. I Latinamerika førte borgerinitiativer i Brasilien til Marco Civil, verdens første traktat om rettigheder på internettet. I erkendelse af, hvor vigtig en rolle en informeret offentlighed har i at kunne rette op på statsmagters udskejelser, har Europarådet opfordret til nye love, der kan modvirke forfølgelse af whistleblowere.
Ud over at lovene nu sætter grænser, er der på andre områder sket endnu hastigere fremskridt: Teknologer har arbejdet utrætteligt på at redesigne sikkerheden i de enheder, vi er omgivet af og i selve internettets sprog. Hemmelige sikkerhedsbrist i kritisk infrastruktur, der blev brugt af stater til at facilitere masseovervågning, er blevet opdaget og korrigeret. Grundlæggende tekniske sikkerhedsforanstaltninger såsom kryptering – engang anset for esoterisk og unødvendig – er nu pr. standard aktiveret i produkter fra banebrydende virksomheder som Apple, hvorved det sikres, at selv hvis ens telefon bliver stjålet, forbliver ens privatliv privat. Disse strukturelle teknologiændringer kan sikre adgang til basal privatlivssikkerhed på tværs af grænser og værne almindelige borgere imod indførelse af vilkårlige love, der krænker privatlivets fred – som dem Rusland nu har vedtaget.
NSA er stadig en trussel
Selv om vi er kommet langt, er retten til privatlivets fred – grundlaget for de friheder, der er nedfældet i den amerikanske rettighedserklæring, Bill of Rights – dog stadig truet af andre programmer og myndigheder. Nogle af verdens mest populære onlinetjenester er hyret som partnere i NSA’s masse-overvågningsprogrammer, og teknologivirksomheder presses af regeringer verden over til at arbejde imod og ikke for deres kunder. Milliarder af mobiltelefoners lokaliserings- og kommunikationsdata opfanges af andre myndigheder uden skelen til de berørtes skyld eller uskyld. Vi har erfaret, at vores regering bevidst svækker internettets basale sikkerhed med ’bagdøre’, der omdanner vores privatliv til åbne bøger. Metadata, der afslører almindelige internetbrugeres personlige forbindelser, bliver stadig opfanget og overvåget i en skala uden fortilfælde: Mens du læser dette, gør den amerikanske statsmagt nye notater.
Uden for USA ser spiontjenester i Australien, Canada og Frankrig ud til udnytte de seneste tragedier til at søge indgribende nye beføjelser trods overvældende beviser for, at de ikke ville have kunnet forhindre disse angreb ad den vej. Storbritanniens premierminister, David Cameron, funderede for nylig: »Vil vi tillade et middel til kommunikation mellem mennesker, som vi ikke kan læse?« Han fandt snart svaret og proklamerede: »Alt for længe ??har vi været et passivt tolerant samfund, der siger til vores medborgere: Så længe I overholder loven, lader vi jer være i fred«. Ved årtusindeskiftet ville få have troet, at borgerne i de udviklede demokratier snart måtte til at forsvare det åbne samfund imod dets egne ledere.
Læs også: Snowden og ngo’er advarer mod nye overvågnings­beføjelser
Alligevel forrykker magtbalancen sig. Vi ser nu fremkomsten af ??en efterterrorgeneration, der afviser at lade sit verdenssyn definere af en enkelt tragedie. For første gang siden angrebene 11. september ser vi konturerne af en politik, der vender sig fra reaktion og frygt til fordel for modstandsdygtighed og fornuft. Med hver domstolssejr, med hver lovændring, demonstrerer vi, at kendsgerninger er mere overbevisende end frygt. Og som samfund genopdager vi, at en rettigheds værdi ikke består i, hvad den skjuler, men i hvad den beskytter.
Oversat af Niels Ivar Larsen 
Edward Snowden er whistleblower
",11.0,5. juni 2015,"Ud over at lovene nu sætter grænser, er der på andre områder sket endnu hastigere fremskridt: Teknologer har arbejdet utrætteligt på at redesigne sikkerheden i de enheder, vi er omgivet af og i selve internettets sprog. Hemmelige sikkerhedsbrist i kritisk infrastruktur, der blev brugt af stater til at facilitere masseovervågning, er blevet opdaget og korrigeret. Grundlæggende tekniske sikkerhedsforanstaltninger såsom kryptering – engang anset for esoterisk og unødvendig – er nu pr. standard aktiveret i produkter fra banebrydende virksomheder som Apple, hvorved det sikres, at selv hvis ens telefon bliver stjålet, forbliver ens privatliv privat. Disse strukturelle teknologiændringer kan sikre adgang til basal privatlivssikkerhed på tværs af grænser og værne almindelige borgere imod indførelse af vilkårlige love, der krænker privatlivets fred – som dem Rusland nu har vedtaget."
10515,/debat/2012/02/graekenland-stadig-mafioest-haandslagssamfund,Grækenland er stadig et mafiøst håndslagssamfund,Richard Swartz," Det virkelige titusinderkronerspørgsmål er ikke, hvordan grækerne skal afvikle deres gæld — det kommer ikke til at ske — men hvorvidt landet overhovedet kan reformeres. Kan Grækenland inden for en overskuelig tidshorisont bygges op til noget, der med rimelighed kan betegnes som en moderne europæisk stat? Jeg frygter, at svaret er nej.
De kommunistiske stater i Østeuropa var i hele deres historie optaget af samme spørgsmål, selv om de til forskel fra Grækenland var diktaturer. Planøkonomien var diktaturets økonomiske side: Et rendyrket administrativt-bureaukratisk system, der var ude af stand til at skabe vækst og fremgang. Skulle dynamik tilføres, måtte man låne sådanne elementer som fri prisdannelse, profitter og konkurrence fra den kapitalistiske fjende.
Det var som at parre hund og kat. Planøkonomi og diktaturet aborterede hver gang de undseelige markedsreformer. Før eller siden gik alt igen i stå, og snart blev det nødvendigt at gøre et nyt forsøg. Den evindelige ’stop go’-politik lignede en feberkurve og var typisk for kommunismen frem til dens sammenbrud.
Tilfældet Grækenland viser, at også et demokrati kan forenes med et administrativt-bureaukratisk system (blot uden administration, kunne man ondsindet tilføje). Den græske model mistror alt, hvad der ikke er fysisk, konkret og håndfast. For Guds skyld ingen ’usynlig hånd’, intet frit marked, ingen abstraktioner!
Håndslagssamfund
Men det moderne samfund er lige præcis kendetegnet ved sin høje grad af stiltiende gensidigt accepterede spilleregler, som man kunne kalde virtualitet. Skatter, aftaler, trafikregler eller køreplaner hviler alle på en virtuel overenskomst mellem mennesker, som i mange tilfælde aldrig møder hinanden. Det afholder os dog ikke fra at agere og følge reglerne, for vi nærer en blind tillid til det, vi ikke ser, ikke møder, ikke lægger hånden på — ja, nogle gange til det, vi end ikke kan forestille os. Denne virtualitets ultimative udtryk er papir (eller elektroniske data), på hvilket symbolske abstraktioner som tal og bogstaver regulerer vores tilværelse, mens vi selv er fysisk fraværende.
Grækenland derimod er lige præcis et samfund, hvor fællesskabet sjældent omfatter mere end ens egen familie og slægt. Papir er der ikke behov for. Kvitteringer, kontrakter, skattelister, statistik og matrikelkort mødes med mistro. Visse sager er for vigtige at overlade til papiret, og de ordnes — i den udstrækning de overhovedet ordnes — i stedet per håndslag, over en kaffe, ved hjælp af sedler i en kuvert eller ved sædvaner, der som oftest hviler på den stærkeres ret.
Lån er ikke ægte gæld
Lord Carrington var en af de første mæglere, da Jugoslavien sled sig selv i stykker. Som den klarsynede person han var, gav han snart op. Jeg mindes, hvordan han sarkastisk bemærkede, at han aldrig i sit liv havde mødt så mange, som var klar til at skrive under på hvad som helst uden at have ringeste hensigt til at overholde noget som helst af det.
Hvad lord Carrington havde mødt, var repræsentanterne for en urgammel, ikke-virtuel kultur — præmoderne og førkapitalistisk, styret af stolthed, ære, blodsbånd, loyalitet, svig, straf og hævn i langt højere grad end af kompromis, kontrakter, udbytte, bogføringer, revision, skatter og paragraffer. Og mindst af alt af papirer og dokumenter. Et sådant samfund fungerer i princippet stadig som Odysseus’ familiehusholdning på Ithaka. F.eks. kan lånte penge (en abstraktion og et symbol) aldrig blive ’ægte’ gæld på samme måde som det pund kød, Shylock ville skære ud af Antonios bryst i Shakespeares Købmanden i Venedig. Dagens Grækenland kan ikke betale sin gæld og har intet at eksportere til os. Og nu har det bureaukratiserede statsapparat ikke længere noget at dele ud af til sine klienter. Det nyvalg, som ventes til foråret, vil sprænge de sidste rester af politisk stabilitet.
Selvmedlidenhedens gift
Når omverdenen vil have sine lånte penge tilbage og opgiver al tiltro til de græske politikeres underskrifter, vil Grækenland føle sig forhånet og fornedret.
Følelsen af ydmygelse vil være stærkere end følelsen af ansvar. For det er altid nogen andre end en selv, som er skyldige. De græske borgere skyder skylden på den politiske klasse (som den selv, frivilligt og imod rundhåndede belønninger, stemte til magten i årtier), mens hele Grækenland vil skyde skylden på Europa. Selvmedlidenhed vil brede sig — en sød gift, som let bliver til bitter vrede.
På historisk baggrund er den græske ’stop go’-politik ikke overraskende. Statsbankerotter med spektakulære nye starter er for den moderne græske stat reglen og ikke undtagelsen. Før indebar en nystart, at en eller anden tysk fyrste blev importeret sammen med sine bankierer og bogholdere. Alternativet har været egne oberster eller borgerkrig. Men i dag intet af dette virker intet af det som en mulig løsning — og den er i al fald ikke attraktiv. Heller ikke for EU.
Det eneste, som er sikkert, er, at Europa ikke kommer af med Grækenland. En statsbankerot vil kun dæmpe feberen. Før hed det sig, at Tyrkiet var Europas syge mand, men i dag er det Grækenland, som er havnet i sygesengen som kronisk patient. I historisk perspektiv er det ironisk, i og med at den græske stat i alt væsentlighed er udsprunget af den osmanniske tradition — et bureaukratisk-administrativt system, som under en tynd fernis af modernitet, lever videre i store dele af det sydøstlige Europa.
Richard Swartz har i flere årtier før og efter Murens fald været østeuropakorrespondent for Svenska Dagbladet. I dag skriver han bl.a. for Dagens Nyheter, Süddeutsche Zeitung og Information
© Dagens Nyheter og Information
Oversat af Niels Ivar Larsen
",40.0,21. februar 2012,"På historisk baggrund er den græske ’stop go’-politik ikke overraskende. Statsbankerotter med spektakulære nye starter er for den moderne græske stat reglen og ikke undtagelsen. Før indebar en nystart, at en eller anden tysk fyrste blev importeret sammen med sine bankierer og bogholdere. Alternativet har været egne oberster eller borgerkrig. Men i dag intet af dette virker intet af det som en mulig løsning — og den er i al fald ikke attraktiv. Heller ikke for EU."
11652,/debat/2011/08/laeserbreve-10,Læserbreve,Informations Webredaktion," Vi kan være stolte af ROJ
Ulla Jessing, Virum
Retssagen mod ROJ TV er et anslag mod ytringsfriheden. Den taler Venstre meget om, mens deres udenrigsordfører, Michael Aastrup Jensen udtaler, at han ønsker tv-stationen lukket (17. august).
Men uden ROJ TV har de op mod 25 millioner kurdere i Tyrkiet intet ikke-statskontrolleret tv, som på deres eget sprog rapporterer om deres kultur og hverdagsliv.
Har man glemt, hvad det betød for befolkningerne i de besatte europæiske lande under Anden Verdenskrig, også i Danmark, at de kunne lytte til BBC fra England, og høre radioudsendelser på deres eget sprog?
Det blev anset for at være en stor lykke i de dystre tider, man måtte gennemleve. Under den kolde krig i efterkrigstiden oprettede de vestlige lande mange radiostationer, som sendte til DDR og de andre østeuropæiske lande og Sovjet-unionen på deres sprog. Mange mennesker lyttede til de ikke-statskontrollerede udsendelser.
Derfor er det uforståeligt, at man nu vil lukke den frie stemme for kurderne i Danmark. Vi kan være stolte over, at ROJ TV sender fra Danmark for at støtte det undertrykte kurdiske folk i Tyrkiet og for at sikre deres kultur og sprog i den triste tyrkiske hverdag.
Løs nutidens problemer
Asger Rønn Jensen og Nikolaj Bangsted Christensen, stud. scient. adm.
Hvis man ser nærmere på regeringens tiltag gennem årets første halvår, har der kun været sporadiske tiltag, der har sigtet mod at få flere i arbejde.
Når regeringen ikke vil gøre noget ved arbejdsløsheden, skyldes det forventningerne til den fremtidige økonomiske udvikling.
Selv med mørke skyer over verdens børser og moderlandet i recession fastholder finansministeren, at Danmarks vækst de kommende år vil ligge mellem 1,5 og 2 procent.
Selv om ledigheden er relativt konstant på 6 procent, er beskæftigelsen faldende og er oppe på 165.000 færre beskæftigede end i fjerde kvartal af 2008.
Der er altså ikke kommet flere i arbejde, derimod er flere udtrådt af arbejdsmarkedet. Ligeledes er Danmark kun foran de fire kriselande Irland, Spanien, Grækenland og Portugal målt på investeringer og forbrug.
Landets statsminister kan derved aldrig være i stand til at sætte to streger under balancen i det offentlige regnskab i 2020, så længe der ikke er jobs til de ekstra hænder, der vil være til rådighed på arbejdsmarkedet.
Med sit fokus på 2020 har Finansministeriet åbenlyst overset den nuværende situation med høj arbejdsløshed og fald i beskæftigelsen.
Regioner er under unfair beskydning
Manu Sareen, medlem af BR (R)
Politikerne er knap nok kommet hjem fra sommerferie, før regionerne foreslås nedlagt. Og det er regionerne, der skal bevise deres 'uskyld'. For 'anklagerne' kan ikke vise en bedre løsning.
En statslig overtagelse af sygehusene vil ikke give besparelser. I Norge står staten for sygehusdriften. Her var der fra 20022008 et underskud på 25 milliarder kroner. Der har været fokus på at styre produktiviteten, hvilket er løftet med stor succes.
CEPOS siger, at »regionerne har leveret varen på produktiviteten, som er vokset med 2 procent om året. Det er ikke noget, vi ser andre steder i den offentlige sektor, og i forhold til den private sektor er det også flot«.
En analyse fra 2011 viser, at regionernes administration kun er 4,4 procent af et samlet budget på 100 milliarder kroner, hvilket er rekordlavt i international sammenhæng.
Strukturkommissionen anbefalede et direkte valg med mandat fra vælgerne, der ville give en bedre relation mellem sundhedsvæsnet og den enkelte borger. Et administrativt organ vil betyde større afstand mellem borger og sygehus. Lokalkendskab er her afgørende for de bedste løsninger.
Man skal kunne se sine politikere i øjnene og få svar på sine spørgsmål. Regionerne har sikret, at vi har et effektivt sundhedsvæsen, hvor vi hele tiden har fået mere og mere ud af vores penge. Det skal ikke straffes det skal videreudvikles.
Afskaf korte fængselsstraffe
Pernille Boye Koch, folketingskandidat (B), København
Overbelægningen er historisk høj i danske fængsler, men i stedet for politiske hovsaløsninger bør vi foretage nogle mere gennemgribende ændringer af vores måde at straffe på.
En drastisk, men god idé kunne være at afskaffe alle korte fængselsstraffe. I Danmark har vi noget nær europarekord i frihedsstraffe på for eksempel 30 eller 60 dages fængsel, og de korttidsstraffede optager derfor rigtig mange pladser i fængslerne. Problemet med de korte straffe er, at man ikke kan nå at arbejde seriøst med de kriminelle i fængslerne og få dem i behandling eller i gang med et uddannelsesforløb.
For de relativt velfungerende betyder straffen, at de mister jobbet eller må afbryde deres uddannelse. Og for dem uden arbejde, men med massive sociale problemer, at de ikke har rykket sig en tøddel nærmere et kriminalitetsfrit liv.
I Tyskland har man helt afskaffet brugen af korte frihedsstraffe for unge lovovertrædere. Enten bliver man dømt til samfundstjeneste eller skal f.eks. konfronteres med sit offer. Ellers får man en fængselsstraf på mindst seks måneder. Jeg mener, at vi bør følge det tyske eksempel og gøre op med de mange korte straffe.
Vi skal gentænke retspolitikken, så det ikke blot handler om strengere eller mildere straffe, men simpelthen om bedre straffe.
Regnorme er skyld i forurening
Holger Øster Mortensen, Præstholm Mark
Markforsøg påviser nu forurening af drænvand med pesticider via regnormenes gange i de øverste jordlag.
Landmænd udtaler ellers som regel, at der ikke finder nævneværdig udledning af pesticider og andre uønskede stoffer sted til vores åer og søer.
Enten må bønderne udrydde alle regnorme eller sørge for, at giftige stoffer ikke tilflyder vores vandmiljø. Danske konventionelle landmænd er de dårligst tænkelige naturforvaltere.
Amerikansk populisme truer Europa
Erik Boel, landsformand for Europabevægelsen
De seneste par ugers begivenheder i USA har været deprimerende, og nedgraderingen af USA's kreditværdighed har kastet skygger over Europa. Især Italien har tiltrukket sig negativ opmærksomhed.
Tiltroen til, at Silvio Berlusconis regering formår at nedbringe statsunderskuddet og foretage reformer, er i bund, og for nylig blev der sået tvivl om, om de i det hele taget vil gøre noget ved det.
Derfor var Den Europæiske Centralbank nødt til at opkøbe italienske og spanske statsobligationer for at holde renten i ro. Det var et rigtigt valg, men det er afgørende, at medlemslandene får styr på underskud og gæld. EU er baseret på et tillidsforhold og forudsætter, at medlemslandene gør deres bedste for at leve op til de fælles regler.
Heldigvis er EU mere beslutningsdygtige end politikerne i Washington. Dansk Folkeparti og andre EU-modstandere er jo det rene vand ved siden af Tea Party-galningene på den amerikanske højrefløj.
Underholdningsværdien er naturligvis høj når Sarah Palin, Michelle Bachmann og Ron Paul ruller sig ud, men desværre har de været i stand til at veksle dette til politisk kapital, og dermed drevet USA ud på afgrundens rand. Tilliden er væk, og Obama kan kigge i vejviseren efter det samarbejdende folkestyre.
Vi må i Europa sikre os, at det samme ikke sker hos os. Kortsigtet populisme og ansvarsløshed må ganske enkelt ikke få lov til at vinde over det europæiske samarbejde.
Økonomer er dårlige spåmænd
Søren Witoslavsky, Hillerød
Talrige institutioner laver til stadighed prognoser over den fremtidige samfundsøkonomiske udvikling, der giver bud på den økonomiske vækst, udviklingen i arbejdsløsheden og inflationen.
Da disse ofte anvendes i politisk debat, er det vigtigt, at vælgerne tager økonomernes udsagn med et gran salt. Den reelle økonomiske udvikling viser sig nemlig gang på gang ikke at være i overensstemmelse med de økonomiske forudsigelser.
Af regeringens Reformpakke 2020 kontant sikring af Danmarks velfærd fra april 2011 fremgår det eksempelvis, at regeringen forventer, at den private beskæftigelse øges med 125.000 fra 2010 til 2020, den årlige økonomiske vækst vurderes til at blive 2 procent, og i 2020 forventes der at være balance på det offentlige budget.
Da forudsætningerne for, at Finansministeriets prognose kan ændre sig, og da erfaringen er, at de økonomiske prognoser fra år til år ikke stemmer overens med virkeligheden, bør der sættes et stort spørgsmålstegn ved holdbarheden i 2020-prognosen.
Økonomerne er tilsyneladende heller ikke enige om, hvordan udviklingen i Danmarks eksport skal fortolkes. Hvor Sydbanks chefanalytiker Michael H. Stæhr betegner udlandshandlen som en solstrålehistorie, kalder Danske Banks cheføkonom Steen Bocian i Børsen 11. april faldet i dansk eksport fra januar til februar for bekymrende.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,19. august 2011,"Vi må i Europa sikre os, at det samme ikke sker hos os. Kortsigtet populisme og ansvarsløshed må ganske enkelt ikke få lov til at vinde over det europæiske samarbejde."
4652,/debat/2014/07/konkurrencestat-samtaledemokrati,Konkurrencestat eller samtaledemokrati?,Annegrethe Rasmussen," Når man blot besøger sit fædreland et par gange om året, bliver man en verbal svamp. En følsom en af slagsen, der registrerer og absorberer forandringer uafbrudt.
Hver sommer, når jeg er i det danske, lægger jeg eksempelvis mærke til konklusioner om samfundets tilstand, der ikke var konsensus om, sidst jeg var i hovedstaden. I min rituelt lyserøde vennekreds – der er i hopla i år, og det er virkelig nyt, alle tror pludselig, at Lars Løkke er en færdig dåseølsdrikkende, bilagsramt og amoralsk personage, der aldrig kan blive statsminister – noterer jeg mig f.eks., at der er tæt ved 100 procents enighed om, at velfærdsstaten, som vi kendte den i 1980’erne, er et overstået kapitel.
I stedet har vi fået de iskolde hænders konkurrencestat med LEAN-metoder og Bjarne Corydon som »den bedste borgerlige finansminister i nyere tid,« som en af mine finansansatte venner halvt beundrende formulerer det.
Noget må der være om snakken. Læser i Jyllands-Posten, at »kontanthjælpsreformen virker.« Dovne unge, der før ville have hævet bistandshjælp, konstaterer med sur forbløffelse, at satsen nu er så lav, at de hellere vil finde sig et arbejde, skriver de med slet skjult glæde ovre i Viby J.
Godt så. Det minder om USA, hvor jeg bor. Og så alligevel ikke. Læser også i Kristeligt Dagblad, at Aarhus Kommune har indført begrebet »Kærlig Kommune.« Det handler, som kommunens sundhedsdirektør forklarer, om at konkurrencestatens vækst og lavere lønninger »aldrig kan være svaret på de udfordringer, kommunerne har med lavere budgetter og flere ældre og borgere, der har brug for hjælp.«
I stedet er der brug for kærlig omsorg i form af mere civilsamfund – frivillige, der spiser med ældre, er besøgsvenner, laver mad med dem og byder op til dans. Helt bogstaveligt. Uden at få penge for det. Også fordi de har lyst til samvær på tværs af generationerne. Lige det er borgerne i USA faktisk også suveræne til. Men ofte organiseret af de lokale kirkesamfund, som ikke findes i Danmark.
Jeg vandrer videre til en frisør på Nørrebro, som jeg har fået anbefalet. Hun er mesterfrisør. Uddannet i Sverige – oprindelig fra Tyrkiet – over fire år med et efterfølgende års efteruddannelse som kosmetolog.
»Jeg er indvandret fra Sverige på grund af kærlighed,« forklarer hun. Da hun ankom til Danmark med sin danske mand, kunne hun kun tale svensk, men hun vandrede prompte op på kommunen for at efterspørge danskkurser.
»Men dem havde de ingen ressourcer til. De sagde, at jeg skulle melde mig arbejdsløs, og så kunne jeg få et kursus der.«
Det ville hun imidlertid ikke. Thi hun agtede at åbne salonen med det samme. Som hun understreger: »Jeg er meget moderat« – gætter på hun mener liberal. »Jeg har altid forsørget mig selv. Jeg ved ikke engang, hvor arbejdsformidlingen ligger. Jeg skal ikke have noget af det offentlige, så længe jeg er ung og rask. Jeg er også dygtig til mit fag, hvorfor skulle jeg dog melde mig som arbejdsløs for at lære dansk?«
I stedet gik hun ned på det lokale bibliotek og lånte undervisningsbøger, hun så dansk tv og fandt nogle lydbånd på nettet. »Jeg gav mig selv et år – jeg talte svensk, så det burde ikke være så svært. Og jeg sagde til min mand: Hvis ikke jeg taler sproget flydende efter et år, så må vi flytte til Sverige.«
Hun blev, og er nu fuldt booket det meste af tiden. Og fortæller midt i en sky af hårspray og curlers om sine to børn, der går på en lilleskole, fordi hun synes de lærer mere der – »der er ro i klassen og mere struktur.«
Ugen før har jeg kørt i taxi i København med en irakisk kurder, som forklarer mig, at »der bliver først fred i Irak, når landes deles op i tre zoner. Men det forstår hverken amerikanere eller danskere. I taler om dialog, og om at regeringen i Bagdad skal inkludere alle grupper. Men de hader hinanden. De stoler ikke på hinanden. De vil aldrig kunne sameksistere.« Han ser skævt på mig: »I danskere tror, at man altid bare kan sætte sig ned og tale sig ud af problemerne.«
Jeg står ud i den bløde, lyse sommernat – noget af det bedste ved mit fædreland i juni og juli – og funderer over, om Danmark ikke fortsat er et blødt, venligt og dybest set konsensusorienteret samfund. Hvor man taler sammen, til man bliver enige. Og fortsat hellere sender folk i på jobcentret end på danskkursus.
Annegrethe Rasmussen er udenrigskorrespondent i Washington DC
",32.0,14. juli 2014,"I stedet gik hun ned på det lokale bibliotek og lånte undervisningsbøger, hun så dansk tv og fandt nogle lydbånd på nettet. »Jeg gav mig selv et år – jeg talte svensk, så det burde ikke være så svært. Og jeg sagde til min mand: Hvis ikke jeg taler sproget flydende efter et år, så må vi flytte til Sverige.«"
1333,/debat/2015/11/seksualitet-strider-imod-familie-staar,"Min seksualitet strider imod alt, hvad min familie står for",Sami ," En aften i maj gik min kæreste og jeg fra hinanden.
»Jeg tager ikke længere kontakt til dig. Husk du vil altid være min prins,« skrev han. Med ét forsvandt min første kæreste ud af mit liv, og jeg troede vitterligt, jeg skulle dø.
Vores forhold, som jeg havde holdt hemmeligt for min familie og alle mine nærmeste, havde varet godt et år.
Jeg stirrede ud i luften i næsten 10 minutter, før tanken pludselig strejfede mig: Hvorfor går jeg ikke bare hen og tømmer den bøtte panodiler, der står i køkkenet?
For nylig kom der en undersøgelse om etniske minoriteter og homoseksualitet lavet for Ministeriet for Børn, Undervisning og Ligestilling. Undersøgelsen, som jeg blandt mange andre deltog i, viser, at hver tredje nydanske homoseksuelle har overvejet selvmord inden for det seneste år.
Jeg er én af dem. Og jeg ønsker ikke at stå frem med mit navn, for konsekvenserne af, at min familie på nuværende tidspunkt opdager, at jeg er homoseksuel, vil være for store.
Min familie ser mig kun smile, men jeg græder indeni. For de vil ikke kunne forstå det, og derfor ved de ingenting om min daværende kæreste, og de ved bestemt intet om min seksualitet.
Ikke hans søn
Jeg er af pakistansk afstamning, og jeg kommer fra en kernesund familie – i hvert fald udadtil. Mine forældre vil gerne fremstå som moderne vestlige individer med integration, uddannelse og beskæftigelse i højsædet. Seksualitet derimod er aldrig et emne, der er blevet italesat herhjemme. Fortielsen taler for sig selv. Derfor har jeg heller aldrig været i tvivl om, at min seksualitet strider fuldstændig imod alt, hvad mine forældre står for.
Jeg elsker min familie, men konsekvenserne ved at fortælle dem, at jeg – deres søn af eget kød og blod – er homoseksuel, er næsten ikke til at bære. Min mor, der tager sig til ansigtet og græder hjælpeløst og panisk. Min far, der vender det hvide ud af øjnene og aggressivt og magtesløst går til angreb. Jeg er vantro. Ikke længere hans søn.
Gennem min opvækst har jeg mærket hans slag på min krop. Dengang var det bare teenagedrengestreger, så jeg tør næsten ikke tænke på, hvad det her måtte udløse af konsekvenser.
Muslim og homoseksuel
Helt fra barnsben er vigtigheden af, at jeg skal have mig en uddannelse, blevet indprentet i mig. Uddannelse er vejen frem til det lykkelige liv. Nemlig det liv, mine forældre ikke selv fik muligheden for at opnå. Af samme årsag har mine forældre bygget en hel forestilling op omkring, hvordan mit liv skal se ud. Fra det øjeblik jeg blev født, har de brygget på den evindelige plan om, hvordan mit liv skal udformes.
Mine forældre ser gerne, at jeg gifter mig inden længe. Det er deres mission som forældre at styrke og væbne deres børn med uddannelse og kompetencer til at kunne varetage og indgå i et ægteskab. Med fare for at skære alle kulturer over én kam, så tillader jeg mig at påstå, at mange unge nydanskere vokser op med det imperativ, at familien og ikke mindst familiens ære har en enorm betydning. Jeg er vokset op med et regelsæt om, at familien er vigtigst. Vi lever for familien.
Noget helt andet er koblingen mellem at være homoseksuel og muslim. Det er et af de mest betændte emner. Det føles urokkeligt. På trods af, at Koranen ikke udførligt beskriver noget om gensidig kærlighed til en af samme køn, så er homoseksualitet blevet forkastet som skændigt og som en afvigelse så slem, at det nogle steder forbindes med stening og fordømmelse i helvede.
Mit problem er ikke rettet mod Islam, men dem, der formidler, forvalter og ikke mindst tager patent på religionen og trækker den ned over hovedet på andre.
Jeg kan uden tvivl vedkende mig at være muslim og homoseksuel. Lad os huske på, at religion er et valg, det er seksualitet ikke.
Springet
Som årene går, æder det mig op indefra. Det problem, jeg har forsøgt at skubbe fra mig, siden jeg var helt lille, larmer mere og mere inde i mit hoved.
Jeg kendte engang en arabisk homoseksuel fyr. I dag er han 45 år og endnu ikke sprunget ud over for familien. Jeg synes, det er skræmmende, at vi i dagens Danmark er så mange minoritetsetniske homoseksuelle, der skal leve med så stor en portion angst og frygt for at springe ud. Det er ikke et lykkeligt liv, hvis du spørger mig. Jeg har nogle ting, der skal være på plads, inden jeg tager springet – og jeg er næsten ved at være der:
Jeg skal være økonomisk uafhængig af mine forældre.
Jeg skal have færdiggjort min videregående uddannelse.
Jeg skal ikke bo hjemme – jeg skal have mig min egen lejlighed.
Jeg skal have et solidt og stærkt netværk, der støtter mig.
Jeg ved, at mit dobbeltliv er ved at nå sin vejs ende – men hold kæft, jeg er bange for at tage skridtet.
Faktum er, at jeg står tilbage med en beslutning, der på en og samme tid udløser et virvar af enormt modstridende følelser i mig. For jeg ved jo godt, hvordan mine fremtidsudsigter ser ud, hvis jeg ikke tager stilling inden længe. Så accepterer jeg en fremtid, mine forældre har bestemt – og det må ikke ske.
Jeg ved, vi er kommet langt på LGBT-området, men der er stadig meget at udrette. Jeg er en sund, rask og velfungerende fyr. Alligevel blev tanken om selvmord en realitet, da jeg ikke så nogen anden udvej. En egoistisk, men ikke mindst dybt alarmerende tanke, som ingen burde have så tæt inde på livet.
Jeg ønsker ikke at klandre nogen for noget her – men vel vidende at hver tredje homoseksuelle med anden etnisk baggrund har overvejet selvmord inden for det seneste år, er jeg nødt til at opfordre flere til at tage bladet fra munden.
Men det kræver samtidig, at vores politikere og ikke mindst muslimske talsmænd og offentlige debattører italesætter problemet. Jeg savner politisk opbakning om den situation, som jeg og mange andre nydanskere, befinder sig i.
Vi skal ændre de kulturbeslægtede traditioner og normer samt den fastfrosne vanetænkning. Husk på, at kulturer ikke er stillestående, de er foranderlige, og derfor er undskyldningen, fordi sådan er vores kultur, ikke længere holdbar.
Dialog og åbenhed
Hvad med at lave en national LGBT-handlingsplan, hvor intersektionalitet (herunder fokus på minoritetsetniske miljøer) er en del af fokusområdet? Sådan kan man forhåbentlig undgå, at politikken på området skal redefineres ved hvert regeringsskifte, og sikre, at der hele tiden arbejdes frem mod et mål, som der løbende sættes penge af til at arbejde for.
Danmark er det eneste skandinaviske land, der ikke har en LGBT-organisation på finansloven. Det kan man også ændre og dermed hjælpe til at organisationerne får ressourcer til f.eks. at lave flere dialogmøder eller dialogfremmende aktiviteter. For uanset hvilke politiske vinde der blæser, er dialog og åbenhed vejen til et holdningsskift.
Vi skal også kigge på studieordninger. Viden om køn, seksualitet og minoritetsstatus bør være pligtlæsning, når man er under uddannelse til velfærdsprofessionel (socialrådgiver, lærer, sygeplejerske, politi, pædagog, etc.). Sidst men ikke mindst mener jeg, at der skal placeres et ansvar for LGBT-spørgsmål i et ministerium, så det ikke er et område, der kastes rundt mellem ministerier.
Det er et komplekst område, det anerkender jeg. Derfor kan jeg heller ikke forvente mirakler inden for en kort tidsramme, men passivitet er mindst lige så tåkrummende som den fortærskede holdning, der findes i minoritetsetniske miljøer.
Forestillingen om, at homoseksualitet er en sygdom, skal aflives nu!
Jeg var blot heldig, at jeg formåede at hive mig selv op af det sorte hul i tide. Ellers ved jeg ikke, om jeg havde været her i dag.
Sami er et opdigtet navn. Hans rigtige navn er redaktionen bekendt. Han er med i dokumentarserien ’Oprør fra ghettoen’, som bliver vist i Grand Teatret i København tirsdag den 17. november og har tv-premiere 1. december kl. 20.00 på DR2




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",8.0,14. november 2015,"Hvad med at lave en national LGBT-handlingsplan, hvor intersektionalitet (herunder fokus på minoritetsetniske miljøer) er en del af fokusområdet? Sådan kan man forhåbentlig undgå, at politikken på området skal redefineres ved hvert regeringsskifte, og sikre, at der hele tiden arbejdes frem mod et mål, som der løbende sættes penge af til at arbejde for."
10687,/debat/leder/2012/01/tovtraekning-teheran,Tovtrækning med Teheran,Charlotte Aagaard," Fra sommer er det slut med at købe både olie og gas fra Iran. Det besluttede et enigt EU i går. Dermed har sanktionsskruen over for det iranske præstestyre fået et sidste og måske afgørende vrid.
Formålet med de skrappe sanktioner er i første omgang at få Iran tilbage til forhandlingsbordet, give FN’s atominspektører adgang til alle dele af det iranske atomprogram og i sidste ende indgå en aftale, der overbeviser omverdenen om, at landet ikke forsøger at udvikle atomvåben.
Grundlaget for de hidtil skrappeste sanktioner mod Iran er det Internationale Atom Energi Agenturs (IAEA) seneste rapport, der konkluderer, at der er grund til »alvorlig bekymring« for det iranske atomprograms »militære ambitioner.«
I november fremlagde IAEA for første gang de efterretninger, som giver inspektørerne grund til bekymring. Det drejer sig bl.a. om satellitbilleder af et mistænkeligt bygningskompleks samt oplysninger om, at Iran har testet komponenter, som indgår i atomvåben og anvendt en computermodel, der simulerer, hvordan atomvåben opfører sig samt oplysninger om, at en ukrainsk videnskabsmand har undervist iranerne i den teknologi, som anvendes ved atomvåbenproduktion.
Ingen af oplysningerne udgør imidlertid noget uigendriveligt bevis for, at Iran er i gang med at udvikle atomvåben. Der er udelukkende tale om indicier, som tyder på, at Iran måske har den slags ambitioner.
Af samme grund konkluderer våbeninspektørerne kun, at de på grundlag af disse foruroligende oplysninger ikke kan frikende det iranske atomprogram for også at have en militær dimension.
Det internationale samfund befinder sig med andre ord i en situation, der minder temmelig meget om den, der gik forud for Irak-krigen, hvor USA og dets allierede havde mere end svært ved at finde beviser på, at Irak havde masseødelæggelsesvåben.
»Fraværet af beviser er ikke et bevis på fravær,« som USA’s daværende forsvarsminister Donald Rumsfeld sagde.
Når EU, USA, Israel og en lang række andre nationer trods de usikre beviser alligevel strammer skruen over for Iran, er det bl.a. fordi, det iranske præstestyre kun modvilligt samarbejder med våbeninspektørerne, og fordi Iran tidligere har haft et aktivt militært atomprogram, som landet behændigt undlod at underrette omverdenen om.
Tilliden til de iranske forsikringer om, at landets atomanlæg udelukkende skal producere elektricitet, er derfor ikke overvældende.
Sanktionsvåbnet har udviklet sig til et af den vestlige verdens yndlingsvåben. Men desværre er det et våben med en række indbyggede svagheder.
Først og fremmest er det ikke særlig effektivt over for diktatoriske regimer, som regerer uafhængigt af befolkningens vilje. Listen over lande, der har været genstand for skrappe sanktioner uden, at det har haft den ønskede effekt, er lang, Serbiens Slobodan Milosevic, Iraks Saddam Hussein, Libyens Muammar Gaddafi og senest Syriens præsident Bashar Assad er alle eksempler på, at diktatorer stort set er immune over for økonomiske straffeaktioner og international fordømmelse.
Det er derfor et stort spørgsmål, hvilken effekt den europæiske olieboykot vil få. Både EU og Iran har et halvt år til at forberede sig på den nye situation, og det er formentlig nok til, at ingen af parterne bliver synderligt berørt. Europa har allerede fået Saudi-Arabien til at skrue olieproduktionen i vejret med to millioner tønder om dagen, og Iran kan i stedet sælge sin olie til de energihungrende kinesere, der ikke har nogen intentioner om at sanktionere Teheran.
De eneste, der med sikkerhed bliver ramt, er den iranske befolkning, der allerede nu døjer med faldende statslige indtægter og stigende fødevarepriser.
Syv års konflikt om det iranske atomprogram har ikke fået præsident Ahmedinejad til at ryste på hånden. Så hvorfor skulle han gøre det nu? Det eneste, der muligvis kan få Iran til at opgive at berige sin egen uran, er formentlig en folkelig opstand a la dem, vi har set i andre mellemøstlige diktaturer.
Og det er måske netop målet med de sanktioner, som nu bliver en realitet.
Hvad Danmark og resten af de bekymrede nationer vil stille op, hvis de skrappe sanktioner mod Iran ikke virker, er imidlertid det helt store spørgsmål.
For næste trin på konfliktstigen synes uundgåeligt at være en militær konfrontation. Enten over det strategisk vigtige Hormuz-stræde, som USA, Frankrig og Storbritannien har vist sig villige til at forsvare med alle midler. Eller mere sandsynligt i form af militære nålestiksoperationer mod de iranske atomanlæg, udført af Israel, der — trods sit eget omfattende atomvåbenarsenal — insisterer på, at et atombevæbnet Iran udgør en fuldstændig uacceptabel trussel mod den mellemøstlige magtbalance.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",56.0,24. januar 2012,"»Fraværet af beviser er ikke et bevis på fravær,« som USA’s daværende forsvarsminister Donald Rumsfeld sagde."
5568,/debat/leder/2014/02/haab-erhvervsskolerne,Håb for erhvervsskolerne,Lise Richter," 
	Efter over et års strid om erhvervsskolerne kom regeringens reform sent mandag i hus, og bortset fra nogle sure studerende og undervisere ser alle ud til at være svært tilfredse. Med en blanding af adgangskrav, bredere indgange, flere timer og skærpede krav til at gennemføre uddannelsen håber politikerne at sænke skolernes høje frafald, tiltrække flere unge og sætte den håndværksmæssige faglighed i højsædet igen.

	Frafaldet først: Hver fjerde af de unge, der i dag går på erhvervsskolerne, vil fremover blive sorteret fra, hvis ikke de har bestået folkeskolens afgangsprøve i dansk og matematik. Det vil formodentlig betyde, at erhvervsskolernes tunge opgave med at uddanne unge mennesker, der knap nok kan læse og regne, vil blive mindre. Det samme vil frafaldet. Også de mere brede studieretninger, som eleverne fremover vælger sig ind på, vil hjælpe på det problem, da en stor del af ’frafaldet’ reelt dækker over linjeskift fra f.eks. tømrer til murer.

De brede indgange kan også gøre det mere attraktivt for de 15-16-årige at vælge erhvervsskolerne i stedet for gymnasiet. Gymnasierne kræver ikke, at de unge præcist ved, hvad de vil være fra dag ét efter folkeskolen. Fremover vil unge med håndværksmæssig interesse også kunne vente med at vælge karrierevej til lidt senere i uddannelsen. Og det vil unægteligt gøre det langt mere overskueligt at vælge erhvervsskolerne til.

	Også det mangeårige ønske fra skolernes side om at forlænge grunduddannelsen er blevet hørt – i hvert fald for de helt unges vedkommende. Samtidig har regeringen blødt kraftigt op på det ret rigide krav om, at kun elever, der kom direkte fra skolen, kunne få en længere grunduddannelse.

	Så langt så godt, men som i folkeskolen forventer politikerne, at opgaven med at skrue op for antallet af undervisningstimer kan løftes af lærerne – uden det koster ekstra. Godt nok bliver erhvervsskolerne lettet for de måske fagligt set tungeste elever, men at forvente, at lærerne kan præstere endnu mere og bedre undervisning gratis, er nok at forregne sig.

At flertallet af de unge i dag vælger gymnasiet, kommer reformen ikke til ændre i en håndevending. Hvis de borgerliges krav om at lave en adgangsbegrænsning i gymnasiet bliver til virkelighed, vil det selvfølgelig skubbe en gruppe af unge over på erhvervsskolerne. Men indtil det sker, er det store spørgsmål, hvordan skolerne kommer til at hænge sammen økonomisk med langt lavere taxameterindtægter, fordi en fjerdedel af eleverne formentlig vil blive sorteret fra.

	Selv om flere af de mest obskure skrivebordspåfund i reformoplægget er sorteret fra i det endelige forlig, vil reformen absurd nok føre til mindre faglighed på nogle af de mest populære erhvervsuddannelser, nemlig handelsuddannelserne.

	Stik imod al snakken om mere undervisning og længere grundforløb bliver uddannelserne her halveret for de yngste elever og skåret ned fra to år til 20 uger for de lidt ældre elever. Og det er en mærkbar forringelse af elevernes og branchernes uddannelse, ligesom skoler med handelsuddannelser vil blive alvorligt pressede på pengekassen.

Trods knaster i reformen er der dog lagt op til at højne niveauet på erhvervsskolerne og gøre uddannelserne til et springbræt til videreuddannelse, som de burde have været længst. Det store spørgsmål er så, hvad der skal ske med de unge, der ikke er plads til i et langt mere adgangsbegrænset ungdomsuddannelsessystem? Nok er der lagt op til at styrke produktionsskoler og lave en ny kombineret ungdomsuddannelse, men om de ganske få pladser er nok til at trække et sikkerhedsnet ud under de fagligt svageste, er dog tvivlsomt.

	Erhvervsskolernes mere værdimæssige problem i form af manglende interesse og prestige i det at mestre et håndværk bliver næppe løst af endnu en reform. Men mere velfungerende erhvervsuddannelser med et godt studiemiljø, gode praktikmuligheder og mindre frafald, der uddanner dygtige håndværkere, er et vigtigt skridt. Selv om vejen derhen stadig er brolagt med håb om forbedring, fremfor sikker viden om, at det rent faktisk virker – ligesom det er set mange gange før, når erhvervsskolerne skulle reformeres. Forskellen er bare, at denne gang er de fleste enige om at håbe på, det bliver bedre.
",8.0,26. februar 2014,"At flertallet af de unge i dag vælger gymnasiet, kommer reformen ikke til ændre i en håndevending. Hvis de borgerliges krav om at lave en adgangsbegrænsning i gymnasiet bliver til virkelighed, vil det selvfølgelig skubbe en gruppe af unge over på erhvervsskolerne. Men indtil det sker, er det store spørgsmål, hvordan skolerne kommer til at hænge sammen økonomisk med langt lavere taxameterindtægter, fordi en fjerdedel af eleverne formentlig vil blive sorteret fra."
4798,/debat/leder/2014/06/god-graadig,Fra god til grådig,Ralf Christensen," Drømmen om en fri, mangfoldig musikkultur på nettet fortoner sig. Nye entreprenører bliver kvast af mastodonter, og på YouTube bliver den frie musikkultur nu truet. Verdens største musik- og videoplatform bevæger sig nemlig ind på betalingsmarkedet for streamet musik.
Aftalerne med de multinationale major labels (Universal, Sony, Warner) er på plads, men de uafhængige – og ofte mere grænsesøgende og chancetagende – pladeselskaber har fået præsenteret så uspiselige kontrakter, at de fleste nægter at skrive under. Kilder fortæller at kontrakten – der ikke står til forhandling – tilbyder en betaling pr. afspilning flere gange dårligere end den ellers notorisk skidt betalende streamingkonkurrent Spotify.
Og ud i det absurde: De selskaber, der ikke har underskrevet, vil i ’de kommende dage’ få fjernet deres materiale helt fra sitet. YouTube ønsker nemlig ikke at betalende kunder skal føle ubehag, når de kan se/høre musikken (tilsat reklamer) på gratisdelen, men ikke på betalingsdelen. Og det er ikke ligegyldige og ukendte kunstnere, som vil få fjernet materiale, men for eksempel Radiohead, Grimes, Bon Iver, Future Islands, danske Efterklang.
YouTube vil altså af økonomiske årsager ødelægge en enorm musikalsk fauna og derved reducere dét, som har været nettets mest fantastiske, åbne musikbibliotek, til en gemen entré til en mere monokulturel og konservativ pengemaskine.
Den slags kan man kun tillade sig, når man dominerer markedet for musikvideostreaming, og Worldwide Independent Network, der repræsenterer over 850 uafhængige pladeselskaber og dermed verdens næststørste musikmarkedsandel, har allerede klaget til EU-Kommissionen. Med rette. For magt forpligter, og mistanke om konkurrenceforvridning skal undersøges.
»We make money by doing good things,« lød det engang fra Google, der ejer YouTube.
Leder man i dag efter den sætning under afsnittet ’What we believe’ på Googles hjemmeside, går man forgæves.
",3.0,21. juni 2014,"Den slags kan man kun tillade sig, når man dominerer markedet for musikvideostreaming, og Worldwide Independent Network, der repræsenterer over 850 uafhængige pladeselskaber og dermed verdens næststørste musikmarkedsandel, har allerede klaget til EU-Kommissionen. Med rette. For magt forpligter, og mistanke om konkurrenceforvridning skal undersøges."
3796,/debat/2014/11/tilbage-materien-grine-middag,Tilbage til materien og til grine-til-middag,Ejvind Larsen," Man kan sige det som fru Nielsen fra Valby Langgade. Efter tv-skærm-møder med utallige overvismænd (thi vise mænd og kvinder er nu om stunder jo altid økonomer) havde hun efterhånden forstået, at 20 kr. æbler er lig med 20 kr. pærer. For på markedet kan de udveksles med hinanden, og markedet er i dag det, der bestemmer. Også over såkaldte ’politikere’ og deres vælgere, hvad enten de er røde eller blå eller totalt farveløse.
Så en dag, da grønthandleren var udgået for æbler, købte fru Nielsen pærer i stedet for.
»Men jeg kan godt fortælle Dem, hr. Larsen, at det aldrig er lykkedes mig at lave ævlegrød af pærer. Og det er altså ævlegrød, hr. Nielsen vil ha’. For han er ikke økonom. Men er det hans fejl?«
Eller man kan sige som kronikøren, æbledyrker, biolog m.v. Jens H. Petersen, her i avisens kronik i går: »Marker er ikke kun blevet store, de store maskiner kan også effektivt udjævne enhver ujævnhed, der fra gammel tid har været strøet omkring i landskabet. Så stensætninger, levende hegn, vandhuller og engdrag, der kunne havde været oaser for naturen, forsvinder hastigt. Fra biologens synspunkt er det moderne, konventionelle landbrugsland en ørken.« Men det er det jo også for såkaldte ’åndsmennesker’, hvad enten de dyrker naturens mangfoldigheder (diversiteter) på Lundbyes, Købkes og Skovgaards guldaldermalerier, eller i Blichers, Johannes V. Jensens og Thøger Larsens digtsamlinger.
»Stort set alle de dyr og planter, der traditionelt har været knyttet til det dyrkede land, er i tilbagegang: sanglærker, stære, agerhøns, viber, harer og urter som almindelig fuglegræs, agerstedmoderblomst, hvid kløver og grine-til-middag,« konstaterede Petersen i går. For »naturen gødes ihjel«.
Sidste udkald for vækst
Eller man kan sige som den – nu afdøde – svenske ’åndsfyrste’, Olof Lagercrantz i sine erindringer om de seneste par århundreders overgang til det moderne fremskridt og dets dyrkelse af DØV, Den Økonomiske Vækst i forbrug og opbrug af naturens materielle goder:
»Pengene var upersonlige – societé anonyme var det franske udtryk for aktieselskabet – og dermed var der skabt forudsætning for, at alt hvad der hed hensyn, mildhed, kærlighed, menneskelighed var jaget bort fra markedet. Virksomhedens direktør havde kun ansvaret for de satsede penge, og disse penge talte ikke med mennesketunge, de følte ikke, lugtede ikke, hørte ikke.«
Eller man kan sige som EU’s nu forhenværende klimakommissær, Connie Hedegaard, sagde det i lørdags i Grand-biografen i København efter forevisningen af filmen Last Call. Jvf. kollega Ralf Christensens artikel her i bladet i torsdags: »Efter 11. time – Hvad vi har gjort ved kloden, og hvad vi har til gode af fortrædeligheder på den konto kan være svært at fatte … Men dokumentaren Last Call bevæbner os til tænderne med muligheder, perspektiver og argumenter.«
Til dem sagde Hedegaard bl.a., at nu må vi altså til at have nogle mål for, hvad vi mennesker egentlig går og laver med vores eget naturgrundlag i dets materialitet. Og mål for, hvad det materielt kan bære.
Til det (for)mål hjælper den moderne, globale og stort set altherskende økonomis bruttonationalprodukter, BNP’er m.v. os ikke en snus eller seneste tilbudsavis fra Føtex.
I stedet for de abstrakte pengemålestokke i al deres kvasi-religiøse grænseløshed og satanisk rene åndrighed må vores nationale som globale styringsredskaber, internationale handelsaftaler, finanslove, overenskomster, firmaresultater, private forbrug m.v. tilbageoversættes. Til materiens sanselighed og naturgivne åndfuldhed. Ved konkrete mål og opgørelser i naturmaterier og -materialer, i kilo, kvadratmeter, kubikmeter, i CO2-ekvivalenter, proteinbalancer, joule- og kaloriebalancer, i dyre- og plantearter, samlede bestande af dyr og planter, i deres væresteder, bjerge, sletter, have, skove, stensætninger, levende hegn, vandhuller, engdrag og grine-til-middage …
Penge og naturgrundlaget
Penge må bruges som såkaldte almene ækvivalenter. Da vi jo er blevet for mange til at kunne nøjes med naturalieøkonomi, og jeg få min løn udbetalt i gulerødder. For så at skulle rende rundt efter én, der vil bytte med nogle kartofler. Men andet fornuftigt kan pengene faktisk ikke bruges til på denne Jord. Hvis materielle – sandt åndfulde – grænser for ikke alene udslip af CO2-ekvivalenter bliver mere og mere påtrængende.
Og faktisk hedder det i Danmarks »Natur og miljøpolitiske redegørelse« allerede i 1999, at »FN’s særlige generalforsamling om bæredygtig udvikling i 1997 (UNGASS) opfordrede især de industrialiserede lande til at undersøge målsætningerne om en reduktion af ressourceforbruget og miljøbelastningen med en faktor 4 på mellemlangt sigt og en faktor 10 på langt sigt.«
For at her på Jorden kan gøres plads til også de lande, som først nu for alvor er ved at industrialiseres. Uden at menneskehedens eget naturgrundlag for civilisation sprænges i stumper og stykker.
Vi i den rige verden skal altså i gang med at nedsætte vores naturforbrug i dets materialitet til en tiendedel af det nuværende ressourceforbrug.
Det kan virkelig lade sig gøre, selv om det ikke bliver let, og såmænd også manipuleres som øget pengeøkonomisk vækst i BNP-mål. Hvis det kan glæde et par overvismænd.
Bare det giver os andre grine-til-middag (der er en lille markblomst også kaldet rød arve, red.).




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",59.0,11. november 2014,De 5 artikler I har brugt mest tid på
7596,/debat/2013/04/spanien-indignation-blevet-national-sindstilstand,I Spanien er indignation blevet national sindstilstand,Katharine Ainger," I har taget alt fra mig!« sagde Inocencia Lucha, en 47-årig spansk kvinde, da hun gik ind i sin bank i Valencia, hældte benzin over sig og stak ild på. Hun skyldte banken penge, skulle overleve for 360 euro om måneden og havde samme dag fået varsel om husudsættelse. Bag de nye ledighedstal – 27 procent af Spaniens befolkning står nu uden arbejde – gemmer sig mange lignende historier om desperation: Alene i de seneste tre måneder har der været 14 selvmord som følge af økonomiske trængsler.
To år er gået, siden los indignados – ’de indignerede’ – indtog de offentlige pladser i byer i Spanien for at protestere imod en økonomisk politik, der sætter hensyn til banker over hensyn til mennesker. I mellemtiden er flere folkelige bevægelser kommet til. Fra Plataforma de Afectados por la Hipoteca (’platform for ofre for udpantning’) til Marea Ciudadana (’borgernes tidevandsbølge’) – en koalition på 350 organisationer, der samler alt fra ansatte i sundhedssektoren til fagforeninger og unge – har mobiliseret hundredtusinder af spaniere mod privatisering og nedskæringspolitik.
Stadig flere spaniere går fra privat forbitrelse til offentlig forargelse. Der er gryende erkendelse af, at opsvinget – stik imod politikernes løfte – ikke er rundt om hjørnet. Alle nøgletal varsler ’et tabt årti’. Tal offentliggjort i sidste uge viser en ny stor stigning i antallet af spaniere, der har stået uden for arbejdsmarkedet i over to år. Arbejdsløsheden er svimlende høj: 40 procent i nogle regioner i Andalusien og 57 procent for de unge. Ifølge El País forlod 260.000 personer i alderen mellem 16 og 30 Spanien sidste år. Én ud af fem spaniere lever under fattigdomsgrænsen.
Retten til at definere
Spinoza siger, at vi mennesker bliver deprimerede, når vi afkobles fra vores potençia – vores egen handlekraft. Det er ikke tilfældigt, at de magtfulde benytter sig af skammens moraliserende sprogbrug for at holde os nede i afmagt: Arbejdsløshed og gæld er alene den enkeltes skyld, påstår de, og social depression en privat affære. Det er utvivlsomt derfor, at María Dolores de Cospedal, generalsekretær for det regerende konservative Partido Popular (PP), for nylig pralede med, at partiets vælgere »hellere ville gå sultne i seng« end undlade at betale af på deres realkreditlån.
Cospedals bemærkning var møntet på Plataforma de Afectados por la Hipoteca (PAH), der fører kampagne for at forvandle de husudsattes isolerende stigmatisering til en bredere folkelig vrede, der kan omsættes i praktisk politisk handling. Udbredt spekulation med pantebreve skabte Spaniens enorme boligboble, der igen bidrog til den omfattende udsættelseskrise – 500 tvangsauktioner om dagen – der efterlader så mange familier hjem- og subsistensløse. På kun et par år har PAH forsvaret hundredvis af spanske hjem mod fogedforretninger og tvunget bankerne til at genforhandle boliglånene. Ada Colau, bevægelsens talsmand, blev landskendt, da hun under en høring i Kongressen kaldte en talsmand for Spaniens bankforbund for »kriminel« – »Han er ikke økonomisk ekspert,« sagde hun. »Det er folk som ham – bankfolk – der er årsag til alle vores problemer.«
PAH aktionerede på gader og stræder i over et år og samlede 1,4 millioner underskrifter for at tvinge regeringen til at diskutere PAH’s forslag til at revidere landets drakoniske udpantningslov – efter de nuværende bestemmelser mister man ikke blot sit hus, men bærer sin prioritetsgæld med sig for livet. Bevægelsens øvrige krav omfatter et moratorium for udsættelser og indførelse af sociale boligtilskud.
I sidste uge valgte PP dog at feje bevægelsens ændringsforslag af bordet, selv om en nylig dom fra EU-domstolen i Luxembourg fandt, at den spanske udpantningslov er i strid med unionens direktiver. Den massive folkelige støtte til PAH’s krav har tvunget PP’s politikere i offensiven: De betegner nu gruppen som »nazister« og »terroristsympatisører«, fordi aktivisterne passede dem op foran deres egne hjem for at presse dem til at gennemføre ændringsforslagene.
Social uro eller ægte demokrati
Men i folkets øjne er det snarere den spanske politiske klasse, der er miskrediteret. Korruptionsskandaler implicerer mange fremtrædende medlemmer af regeringen og deres tidligere kolleger, herunder premierministeren. Mange af disse sager handler om bestikkelse i form af sorte penge fra de byggeentreprenører og boligspekulanter, der er ansvarlige for boligboblen. Premierminister Mariano Rajoy har fået tilnavnet ’Mariano Plasma’, fordi han er gået over til at holde pressekonferencer via tv-skærm og har skåret ned på antallet af kritiske spørgsmål fra medierne.
Kombinerer vi stigende social forarmelse med politisk fremmedgørelse, får vi en opskrift på social uro. Det store spørgsmål er nu, om protestbevægelsernes folkelige succes vil kunne skabe meningsfulde nye former for politisk deltagelse og demokratisk kontrol med den økonomiske beslutningstagning. Borgergruppen Marea Ciudadana, for eksempel, kræver en revision af Spaniens nationale gæld under slagordet ’Vi skylder intet, vi vil ikke betale’ og en folkeafstemning, der kan give den spanske befolkning lejlighed til at markere sin holdning til stramninger og privatiseringer.
Den 1. juni vil den slutte sig til andre sociale bevægelser i det sydlige Europa i gadeaktioner mod nøjsomhedspolitikken og den såkaldte trojka (EU, IMF og Den Europæiske Centralbank, red.) I mellemtiden opfordrer PAH-aktivister til civil ulydighed. Antallet af bankovertagne lejligheder, som holdes besat af de udsatte familier, er stigende.
For to år siden besatte los indignados pladser i byer over hele Spanien i protest mod krisen med kravet om ’et ægte demokrati’. Nu er deres harme blevet national sindstilstand.
	 
Katharine Ainger er britisk aktivist, journalist og medredaktør på bogen ’We Are Everywhere: the irresistible rise of global anti-capitalism’
© The Guardian og Information
Oversat af Niels Ivar Larsen
 
",0.0,1. maj 2013,For to år siden besatte los indignados pladser i byer over hele Spanien i protest mod krisen med kravet om ’et ægte demokrati’. Nu er deres harme blevet national sindstilstand.
2501,/debat/2015/05/laeserbreve-2,Læserbreve,Redaktionen," Etikken sættes højt i DR
Inger Bach, etikchef i DR
I kommentaren ’DR holder sine vagthunde i kort snor’ den 20. maj bruger Lasse Jensen antallet af pressenævnskendelser i 2014 som afsæt for overvejelser om etikken i DR. Præmissen har et lidt skævt faktuelt grundlag, eftersom det ikke er korrekt, at DR i 2014 modtog kritik fra Pressenævnet flere gange end Ekstra Bladet. Begge fik kritik i fem tilfælde.
For DR’s vedkommende var kritikken fordelt på tre programmer. Det skal ikke overskygge, at fejl i tre programmer er fejl i tre for mange. Når nævnet giver kritik, påpeger det fejl, som burde have været undgået, og som vi i DR ærgrer os over.
Men når Lasse Jensen bruger antallet af kendelser til at stille spørgsmålstegn ved interessen for og dedikationen til etikken i DR, går han galt i byen.
Jeg tiltrådte som etikchef i DR i sommeren 2013. Det var en nyoprettet stilling med en klar opgave om at styrke etikken i DR.
Fra den første dag i jobbet har jeg oplevet, at det er en opgave, vi er fælles om i hele huset. Der er i det daglige en stor efterspørgsel på sparring og rådgivning om vores etiske retningslinjer – fra DR’s ledelse til den enkelte journalist, som står i konkrete dilemmaer i den daglige produktion.
Vores opgave i DR Etik er at sørge for, at etikken lever i det daglige, og være sparringspartner for produktionen, så vi bidrager til, at de etiske overvejelser er med hele vejen i den redaktionelle proces. Vi har siden 2013 haft etiske temaer på som faste regelmæssige diskussioner på direktionens møder, og det er en værdsat del af den redaktionelle proces, når vi gennemgår mulige etiske dilemmaer med den enkelte redaktion, hvad enten det er eksterne producenter eller programmer, der laves her i huset.
Jeg skal på ingen måde hævde, at vi er perfekte i DR eller negligere berettiget kritik, men jeg vil til enhver tid stå på mål for, at der i DR er stor opbakning og dedikation til at lave journalistik, som er fagligt og etisk i orden.
Psykiske lidelser nedprioriteres
Helle Rossing, København
Vi lever i et land, der bryster sig af at have et af verdens mest velfungerende sundhedssystemer, men alligevel er ventetiden til en psykolog for folk med angst og depression i de fleste tilfælde over tre måneder, hvis man har en henvisning. Uden en henvisning kan man få en tid allerede i morgen. Når man får en henvisning fra sin læge, har man brug for hjælp – hvorfor kommer man så bagerst i køen?
For at tage imod patienter med en henvisning, skal psykologer have et ydernummer, altså være tilknyttet sygesikringen. Kun 830 psykologer i Danmark har et ydernummer. Til sammenligning bliver 61.000 nye mennesker hvert år ramt af en depression.
Et lille regnestykke viser, at der er en kraftig mangel på ydernumre, hvis alle skal kunne behandles.
Jeg tror, konsekvensen for vores samfund er kraftigt undervurderet. Psykiske lidelser koster hvert år cirka 55 milliarder kroner, og kun 5,5 milliarder kroner går til selve behandlingen. Resten går tabt i nedsat arbejdsevne, sygefravær og så videre.
Og ja, det koster penge at løse problemet, men mon ikke det i sidste ende koster os mere – både menneskeligt og økonomisk – ikke at behandle dem, som har brug for det, hvad enten det gælder et brækket ben eller en knækket sjæl?
Kunstens udvikling skabes af kunstnere
Bjørn Lense-Møller, tidligere teaterrådsformand
Anne Middelboe Christensen skal have tak for lederen ’Varm sceneluft’ den 23. maj og for den foreløbig eneste kritiske kommentar, jeg har set, til oprettelsen af et ’videnscenter’: Et nyt kontor i Kulturstyrelsen med en bevilling på 12 millioner kroner. Repræsentanter fra teaterlivet deltog i idéudviklingen, og 17 af dem afleverede deres forslag til nye initiativer.
Men kredsen blev opløst og – som det fremgik af det udsendte konklusionspapir – landede man på oprettelsen af et videnscenter. Det er uklart, hvorvidt det har fået opbakning fra de deltagende teaterfolk.
Det er svært at forstå, at de skulle foretrække en ny styringsinstans frem for at give Projektstøtteudvalget for Scenekunst midler til scenekunstaktører med interessante ideer.
Kunstnerisk udvikling skabes af kunstnere, og investeringer i dem er midlet – værkerne er midlet, der demonstrerer forandringen.
Et videnscenter kender først forandringerne, når de foreligger, og så er kunstudviklingen allerede gået nye veje.
Det er et nedslående perspektiv, hvis Kulturstyrelsens Videnscenter inddrager sin forsinkede viden i vurderingen af de scenekunstansøgende initiativtagere.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,27. maj 2015,"Inger Bach, etikchef i DR"
2210,/debat/2015/07/folk-17,FOLK,Julie Elmhøj," Cykelentusiaster
Sommer er bare ikke rigtig sommer, hvis ikke touren larmer i baggrunden. Og i år har TV2 ansat ingen ringere end Bjarne Riis til at kommentere på herlighederne – lidt ligesom hvis Statsrevisorerne havde ansat Stein Bagger.
Dopingbrugere
En rapport har netop afsløret, at Riis vidste, at flere af Tinkoff-Saxo rytterne tog doping. »Men at han er med i en dopingrapport, gør ham hverken til en bedre eller dårligere ekspert eller formidler,« siger TV2’s John Jäger til EB.
Formidlere
Og det kan Tour-redaktøren muligvis have ret i. For med tanke på Ørnen fra Hernings sprudlende talent for formidling kan man i hvert fald sige, at det er svært at ødelægge noget, der ikke allerede er ødelagt.
Bistandsklienten
Kronprins Frederik tilbagelagde tre kilometer i de svenske elve lørdag formiddag og senere samme dag deltog han i en jubilæumsmiddag for skibsmalingsfirmaet Hempel i København. Tag den, jer, der siger, at de kongelige ikke laver noget.
",0.0,6. juli 2015,"Og det kan Tour-redaktøren muligvis have ret i. For med tanke på Ørnen fra Hernings sprudlende talent for formidling kan man i hvert fald sige, at det er svært at ødelægge noget, der ikke allerede er ødelagt."
5052,/debat/leder/2014/05/martin-lidegaards-syrien-mission,Martin Lidegaards Syrien-mission,Lasse Ellegaard," 
	Når dette læses, er udenrigsminister Martin Lidegaard (R) ankommet til Cypern for ved selvsyn at følge den dansk-norske operation, der forestår afviklingen af Syriens kemiske våbenlager. Det er kun en uge, siden Lidegaard var i Washington, hvor kollega John Kerry angiveligt roste sin danske gæst for operationen, men også opfordrede ham til at ’lægge pres’ på den syriske diktator for at få ham til at aflevere de otte procent af våbenlageret, der stadig henstår.

	Hvordan Lidegaard lige kan lægge pres på et regime, der såvel militært som politisk står stærkere end på noget andet tidspunkt under den tre år lange revolte, fremgik ikke af referatet fra Washington – og den dystre realitet er, at hverken Danmark, USA eller andre vestlige lande, samlet under paraplyen ’Syriens Venner’, har evnen eller viljen til at presse det syriske regime. Bortset fra det isolerede tilfælde for nogle måneder siden, hvor 1.400 civile og militante slap ud af Homs med FN’s mellemkomst, er den humanitære nødhjælp i det store og hele kontrolleret af regimet.

	Og som vi nu ved fra oppositions-aktivisten Abu Yassin al-Homsi, der med andre oprørere blev evakueret i onsdags fra de sidste modstandslommer i Homs efter mere end et års belejring, spiste han »græs og blade, indtil der ikke var mere at spise«, ligesom de indespærrede oprørere »tiggede det internationale samfund om at bryde blokaden, men der kom intet svar«.

	Både evakueringen af Homs (aftalt med regimet som led i en fangeudveksling med oprørerne) og den i weekenden iværksatte kampagne for genvalg af Bashar al-Assad til endnu en præsidentperiode har fået selv ihærdige venner af den syriske opposition til at erkende, at regimet mere og mere ligner en vinder.

	Og selvsagt triumferer Bashar al-Assads venner. Eksempelvis sagde formanden for det iranske parlaments udenrigsudvalg, Alaeddin Borujerdi, til The Guardian, at »regimet vil blive, og amerikanerne har tabt«. Og med morbid ironi tilføjede han, at de europæiske jihad-krigere på oprørets side derfor snart vil vende hjem, så »vi er bekymrede for Europas fremtidige sikkerhed«.

	Syrien er endt som et brutaliseret kaos, og man kan kun nikke bekræftende til udsagnet fra en anden iraner, Mohammad Marandi, professor ved Teheran universitet, der tørt konstaterede, at »hvis amerikanerne havde accepteret Annan-planen i 2012 (der forudsatte al-Assads formelle forbliven i præsidentembedet under en våbenhvile med internationalt overvågede frie valg, red.), kunne vi have undgået alt dette«.

	Men skaden er sket, og i dag er alternativet til Bashar al-Assads krigsforbrydelser om muligt endnu værre.

	Udsigten er, om man så må sige, udsigtsløs. Den tegner til, at al-Assad de næste 10 år styrer efter samme model som Saddam Hussein i de 12 år, Irak blev udsultet af FN-sanktioner, og hvor civilbefolkningen betalte prisen. Dengang blev Rolex-revolutionære som Ahmet Chalabi eftersøgt for million-underslæb i Jordan, og Nouri al-Maliki, hvis organisation myrdede præster og journalister i Beirut, holdt flydende som ’opposition’ med milliontilskud. Helt så slem er den eksil-syriske politiske opposition ikke, men den ligner den daværende irakiske derved, at den er polstret af en tilskuds-økonomi fra USA, EU og Golfen, men er uden indflydelse i selve Syrien.

	Når Martin Lidegaard i aften flyver videre til Ankara for at møde den tyrkiske udenrigsminister, Ahmet Davutoglu, og i morgen er i Gaziantep nær den syriske grænse for at tage danskstøttede oppositionsprojekter nærmere i øjesyn, er det til melodien af yderligere 100 millioner kroner oven i de 100 millioner, der blev udbetalt i perioden 2012-13. Som det fremgik af interviewet med udenrigsministeren her i avisen for en uge siden, bevilges pengene til en vifte, der spænder fra humanitær bistand til støtte til ’den moderate opposition’ – for som han meget rigtigt sagde: Hvem skulle man ellers støtte?

	Her er et forslag: Afsæt dog alle millionerne til humanitær nødhjælp. Eksilpolitikerne holdes jo alligevel i live i Istanbul af de store donorer i ’Syriens Venner’, og alle meldinger går på, at de spiser godt. I Syrien spiser de græs og blade.
",0.0,13. maj 2014,"	Udsigten er, om man så må sige, udsigtsløs. Den tegner til, at al-Assad de næste 10 år styrer efter samme model som Saddam Hussein i de 12 år, Irak blev udsultet af FN-sanktioner, og hvor civilbefolkningen betalte prisen. Dengang blev Rolex-revolutionære som Ahmet Chalabi eftersøgt for million-underslæb i Jordan, og Nouri al-Maliki, hvis organisation myrdede præster og journalister i Beirut, holdt flydende som ’opposition’ med milliontilskud. Helt så slem er den eksil-syriske politiske opposition ikke, men den ligner den daværende irakiske derved, at den er polstret af en tilskuds-økonomi fra USA, EU og Golfen, men er uden indflydelse i selve Syrien."
85,/debat/2016/06/neoliberalismens-kritikere-tror-stadig-paa-rige-onkel,Neoliberalismens kritikere tror stadig på den rige onkel,Wolfgang Zank," Udenrigsminister Kristian Jensen (V) gjorde i lørdagens Information opmærksom på, at økonom Jesper Jespersens og journalist Jørgen Steen Nielsens påstande om den såkaldte neoliberalismes snarlige død måske er overdrevne. Jeg vil gerne tilføje, at også Jesper Jespersens præsentation af den Internationale Valutafond (IMF), dens hidtidige ’ideologi’ og dens håndtering af Grækenland-krisen er lettere problematisk (»Neoliberalismens bannerfører er kommet til fornuft«, 1. juni).
Jesper Jespersen gør i kommentaren opmærksom på en artikel i Finance and Development, udgivet af valutafonden, hvor forfatterne viser, at liberalisering af finansielle kapitalbevægelser og en reducering af statens aktiviteter ikke i sig selv bidrager til økonomisk vækst.
For mig at se er disse temmelig plausible resultater. Men for Jespersen ryster de grundlaget for valutafondens politik. Fondens intellektuelle basis har nemlig været Washington Consensus, som igen er »udsprunget af neoliberal ideologi«. Men nu angriber økonomer fra selve fonden altså to af ’neoliberalismens’ krav, lyder det fra Jespersen. Konklusion: »Neoliberalismens bannerfører er kommet til fornuft«.
Der er bare det problem, at hverken liberalisering af finanskapitalbevægelser eller reduktion af staten nogensinde har været en del af Washington Consensus.
Begrebet blev præget af John Williamson i 1990. Blandt hans 10 punkter, som der i 1980’erne opstod enighed om blandt eksperterne i Valutafonden og Verdensbanken, findes liberalisering af handel samt liberalisering af direkte investeringer, men netop ikke af finans- investeringer.
Direkte investeringer er f.eks. bygning af fabrikker, som ikke så nemt kan trækkes ud af landet igen. Finansinvesteringer derimod kan hives ud af landet med næsten øjeblikkelig virkning og bidrager dermed tit til finansiel ustabilitet. Noget som også den ovennævnte artikel i Finance and Development netop peger på.
Williamson krævede, at statens udgifter dækkes af tilsvarende indtægter. Men statsbudgettets omfang indgik ikke i hans liste. Lande som Danmark med en stor velfærdstat og tilsvarende høje udgifter blev mange gange rost af valutafondens eksperter. Statsindtægterne matcher nemlig udgifterne.
Som Williamson senere observerede: »Mange af kritikkerne er ikke så meget imod den dagsorden, som jeg har skitseret, som imod den neoliberalisme, som de tolker ind i begrebet. Jeg har selvfølgelig aldrig ment, at det skulle omfatte liberalisering af finanskapitalbevægelser, monetarisme, supply side-økonomi eller en minimalstat.«
Lidt barokt
Jesper Jespersen er altså ikke den eneste, som har grundigt misforstået Washington Consensus.
Lidt barokt bliver det dog, når han peger på Grækenland som eksempel på neoliberalismens hærgen: »Resultatet er ikke udeblevet: En million flere grækere er i dag karakteriseret som fattige, og bruttonationalproduktet pr. indbygger er i dag 20 procent lavere end i 2010.«
Jeg er enig i, at den græske udvikling har været slem. Men har det ikke noget at gøre med, at landet havde et underskud på statsfinanserne svarende til 15 procent (!) af bruttonationalproduktet og en kæmpestor gæld?
Og så var der jo det problem, at Grækenland ikke mere kunne låne på kapitalmarkederne. Bankerne legede simpelthen ikke med mere, eller kun med astronomiske renter.
Heldigvis findes der til den slags tilfælde IMF. Der kan man låne, når alle andre kilder er blokerede. Nu findes der som bekendt også en pendant inden for eurozonen, EMS. De to kom Grækenland til undsætning. Lånebetingelser er især hos EMS meget favorable. Renten er meget lav, fordi eurolandene garanterer for lånene, og tilbagebetalingerne strækker sig helt frem til 2054. Grækenlands belastning er dermed lettere end f.eks. Portugals.
Egoistiske befolkninger
Men nu er der selvfølgelig det problem, at lånene skal betales tilbage. Og det kræver, at Grækenland ikke kun bringer budgettet i balance, men også genererer et overskud for at have råd til at betale tilbage. At de skulle vende statsfinanserne fra minus 15 procent BNP til overskud, illustrerer måske alvoren i den græske situation.
I mine øje skulle de politikere, som havde bragt Grækenland i denne situation, kritiseres for det. Ikke valutafonden. Selvfølgelig kunne alle disse belastninger være undgået, hvis IMF og EMS ikke havde givet kreditter, men gaver. Man kunne simpelthen sende pengene til Athen, og grækerne kunne fortsætte, som de plejede. Jeg vil kalde denne ide ’rig onkel’-modellen. Den er ret udbredt. Ikke så meget i realiteten, men blandt mange kritikere af ’neoliberalismen’.
Men ’rig onkel’-modellen går ikke med IMF. Dens statutter kræver, at den kun må give lån, når lande har en troværdig afbetalingsplan på plads, som regel med en frist på kun 10 år.
Men kunne EMS så ikke gøre det? Desværre. Befolkningerne i lande som Tyskland er for egoistiske. Fru Merkel fik store politiske problemer i sammenhæng med Grækenland, fordi mange tyskere frygtede, at grækerne aldrig vil betale tilbage. De fleste danskere er for øvrigt ikke bedre. Som Helle Thorning-Schmidt sagde: »Danskerne er ikke interesseret i at hæfte for andres gæld.«
Men hvis min mening om de fleste danskere er for pessimistisk, så kan Jesper Jespersen jo foreslå Folketinget, at de sætter gaver til Grækenland på den næste finanslov.
Wolfgang Zank er ph.d. og lektor ved European Studies på Aalborg Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",21.0,8. juni 2016,"Heldigvis findes der til den slags tilfælde IMF. Der kan man låne, når alle andre kilder er blokerede. Nu findes der som bekendt også en pendant inden for eurozonen, EMS. De to kom Grækenland til undsætning. Lånebetingelser er især hos EMS meget favorable. Renten er meget lav, fordi eurolandene garanterer for lånene, og tilbagebetalingerne strækker sig helt frem til 2054. Grækenlands belastning er dermed lettere end f.eks. Portugals."
3243,/debat/2015/02/taalmod-vestens-vigtigste-vaaben-syrien-irak,Tålmod er Vestens vigtigste våben i Syrien og Irak,Johannes Riber Nordby," KRONIK – Det er seks måneder siden, at interventionen mod ISIL begyndte. For seks måneder siden sad vi på kanten af sofaen, kiggede med rædsel på flygtende kurdere og omringede yazidier på Sinjar-bjerget. Der var folkelige krav i Vesten om, at der skulle gøres noget. Jo hurtigere, desto bedre.
I dag erklærer en række måbende kritikere, at de ikke forstår, hvorfor ISIL endnu ikke er forsvundet fra jordens overflade. Julien Barnes-Dacey fra European Council on Foreign Relations og Afzal Ashraf fra tænketanken Royal United Services Institute i London påpegede i Information den 21. januar, at den nuværende strategi ikke virker, fordi ISIL stadig sidder på store områder i både Syrien og Irak. Af samme grund hed artiklen også »1-0 til Islamisk Stat«. En kritik, der efterlader et indtryk af, at de enten ikke har læst hele strategien for interventionen i Irak og Syrien, eller endnu værre simpelthen ikke forstår, hvad strategi er for en størrelse. For begrebet strategi bliver anvendt i flæng om stort og småt, og dermed er alt efterhånden blevet til strategi. Så for overhovedet at kunne debattere den nuværende strategi er det tvingende nødvendigt først at definere, hvad strategi er.
Strategi er i alt sin enkelthed måden, hvorpå stater har tænkt sig at opnå et politisk mål. Strategi er et middel og ikke et mål i sig selv. For Irak er der en militærstrategi, som omhandler flybomber og lokale landtropper, men der er også en udviklingsstrategi, som omhandler uddannelse, humanitær hjælp og politiske reformer. Der er altså en samlet strategi for Irak, og det er den, man kan debattere, om er rigtig eller ej.
Når man gør det, er det utroligt nemt at pege på strategiens fejl og mangler. Langt sværere er det at komme med andre forslag. Hvilket da også fremgår tydeligt af debatten. Forslag til reelle alternative løsninger er der meget få af. De fortoner sig i brede fraser, der naturligvis peger på det, som er problemets rod; nemlig dårlig regeringsførelse i Irak.
Det er bestemt rigtigt, at den politiske konstruktion efter Irakkrigen er slået fejl. Det gør den dog ikke mindre svær at ændre. Det er her, de kritiske røsters mangel på alternative løsninger glimrer ved deres fravær. For godt nok peger de på, at det politiske system helt eller delvis har spillet fallit i Irak, men samme kritikere kan ikke præsentere gennemførlige forslag til, hvorledes dette politiske system ændres. Så kritikken og anbefalingerne stopper med forslag om, at den irakiske regeringsførelse skal være mere inklusiv, men der kommer ingen konkrete anbefalinger til, hvorledes det præcis kan opnås.   
Det muliges kunst
Når det gælder om at planlægge og gennemføre en strategi, er selv de mest simple ting svære. For strategi handler ikke om at gennemføre det, som er rigtigt, men at gennemføre det, som er muligt. For det ’rigtige’ er ikke altid muligt, hvilket både Irak og Syrien er perfekte eksempler på.
Skruer vi tiden tilbage til sommeren sidste år, stod Vesten sammen med de arabiske lande med reelt tre muligheder i kampen mod ISIL. At kaste sig ind i kampen med fuld militærstyrke (hvilket gav flash-back til Irakkrigen i 00’erne). Man kunne også helt lade være med at blande sig og lade regionen falde sammen, sandsynligvis i et voldsorgie og med endnu større flygtningestrømme til følge. Endelig kunne man vælge angreb fra luften til støtte for de kurdiske og irakiske landstyrker, og kombinere det med en massiv kapacitetsopbygning og et politisk pres på den irakiske regering om at gennemføre en mere inklusiv regeringsform. Man valgte som bekendt det sidste. Selve strategien for Syrien har som sit primære formål at svække ISIL i Irak. At beskytte byer som Kobane var aldrig tanken, men et resultat af pres fra medier og kurdiske grupper i udlandet.
Angrebene fra luften har heller aldrig været målet i sig selv. Strateger har i århundreder vidst, at militærmagt ikke er en løsning, men et middel til at opnå en form for politisk løsning, midlertidig eller permanent. Luftangrebene i Irak tjener det ene formål sammen med landstyrkerne, at stoppe og bekæmpe ISIL i så lang tid, at der kan igangsættes en alternativ udvikling og politisk løsning for Irak. Så Vestens involvering i Irak handler ikke om at besejre/nedkæmpe ISIL, men derimod om at give den irakiske regering en ny chance for at forsone sig med sunni-mindretallet og skabe grundlaget for den politiske løsning, der er en forudsætning for, at irakerne selv kan nedkæmpe Islamisk Stat. En mulighed, som Vesten ikke har i Syrien, og det er sandsynligvis derfor, den danske udenrigsminister nu har åbnet for at forhandle med Assad i Syrien. Igen, strategi handler ikke om at gøre det ’rigtige’, men at gøre det mulige ud fra de vilkår som findes.
Verdens bedste nyheder
Før man kritiserer den danske strategi i Syrien og Irak, er det værd at skæve til de forventninger vi har til et andet område indenfor vores udenrigspolitik: Nemlig udviklingsbistanden.
Under overskriften ’Verdens bedste nyheder’ kører bl.a. DANIDA en oplysningskampagne, som skal fortælle danskerne om de succeser, dansk udviklingshjælp har bidraget til i udviklingslande. De gode resultater skal ingenlunde betvivles, men det er værd at huske, at der bag dem ofte ligger mere end 50 års udviklingsarbejde. Næsten to generationer.
Og selv om tingene har flyttet sig meget, så er der stadig langt igen flere steder. Tag for eksempel et af de lande, som har modtaget allermest dansk støtte: Tanzania. Landet har fået dansk hjælp på op imod 600 millioner kroner om året siden 1962. Alligevel har det stadig mange sociale udfordringer. Mere end hver tredje tanzanier lever stadig under fattigdomsgrænsen, og en ud af tre kan fortsat ikke læse, hvis man skal tro Mellemfolkeligt Samvirke.
Jeg ønsker ikke at kritisere indsatsen i Tanzania eller andre udviklingslande. Min pointe er alene at pege på, at når vi involverer os i udviklingsprojekter, så tager det årtier, før en reel effekt er opnået. Sådan skal vi også se interventionen i Irak. For bag bomberne ligger netop en strategi for udvikling. En udvikling, der vel og mærke skal køre parallelt med den militære indsats. Parallelt, fordi den nuværende strategi sigter på, at der skal gennemføres udvikling i det magttomrum, som interventionen skaber. Det er netop derfor, at kurderne har haft større succes i deres modoffensiv mod ISIL end de irakiske regeringsstyrker. Kurdere har evnet både at mønstre større militær magt, og samtidigt opstille et alternativ, efterhånden som de har presset ISIL tilbage. Den irakiske centralregering har ikke udvist en tilsvarende evne. Ikke endnu i hvert fald.
Det er her udvikling bliver essentielt, om det så er kapacitetsopbygning af sikkerhedsstyrker, politiske reformer, humanitær hjælp eller noget helt fjerde. Derfor tager hele strategien i Irak ikke måneder, men årtier.
At ISIL ikke er fordrevet fra Irak endnu, er derfor ikke et mål for, hvor godt eller dårligt det går. Det er alt for tidligt at konkludere. Strategien er først lige sat i gang. Så vi må indstille os på at kampen mod ISIL og på, at genskabelsen af en irakisk stat, ikke tager måneder men år(tier), hvis det skal lykkes. For genopbygningen af en irakisk stat bliver ualmindelig svær og langstrakt.
Der er også en god risiko for at det ikke lykkedes, men vi forsøger, fordi alternativerne er langt værre. Om det bliver en succes, vil fremtiden vise om 20 år eller mere.  
Johannes Riber Nordby er analytiker/MA i Internationale Sikkerhedsstudier ved Forsvarsakademiet
",15.0,2. februar 2015,Verdens bedste nyheder
5109,/debat/2014/05/bornerte-privilegerede-kapret-demokratiet,De bornerte og privilegerede har kapret demokratiet,Silas Harrebye," 
	Fløjteaktionen 1. maj var ikke kun strategisk dum og taktisk fantasiløs, den var også usympatisk, fordi den på sin vis saboterede statsministerens ret og pligt til at adressere folket.

	Men den står på skuldrene af en stærk demokratisk tradition – den fredelige kreative protest. Vi skylder derfor vores forældre at se tilbage og vores børn at kigge frem, før vi forarges og forbander.

LÆS: Afbrydelsens politik

	Jeg vil af principielle grunde ikke overdøve Helle Thorning Schmidt (S), men jeg vil gerne anholde en demokratiforståelse, der bliver så pæn og privilegeret, at den ifølge Peter Hummelgaard fra Socialdemokraterne kun inkluderer at tale fornuftigt sammen, organisere os og indgå kompromisser, som det fremgik af Deadline den 27. april. Vores demokrati fungerer heldigvis oftest sådan, men det gør det jo netop kun, fordi vi i udviklingen af vores demokratiske kultur ikke har glemt også at tage det irrationelle alvorligt, husket på, at de alternativt organiserede måske havde noget at lære os, og fordi vi har turdet engang imellem at stå fast, når uenigheden blev for stor til, at man kunne gå på kompromis med sine kerneværdier. Fløjteaktionen finder sted, fordi Socialdemokraterne synes at have glemt den lektie.

	Politik med krop

	Op gennem historien er der utallige eksempler på, at demonstranter med succes udfordrer magthaverne igennem et hav af forskellige former for protester – fra amerikanske atleters Black Power-hilsen på medaljeskamlerne ved OL i 1968 til pudekamp i Wall Street i protest mod finansverdenen i 2009. Herhjemme har vi også altid suppleret den fornuftige samtale med sjov og ballade. Det er derfor, vi hylder debattører som Erik Clausen og Sara Al Naser, kreative aktivister som Solvognen og Superflex samt organisationer som Greenpeace og Action Aid.

	I Jürgen Habermas’ ideelle version af den politiske borgerlige offentlighed vinder det bedste argument, og de rationelle aktører opnår konsensus.

	Men som den politiske teoretiker Chantal Mouffe blandt andre har påpeget, er enigheden kun udtryk for det dominerende hegemoni. Og som Axel Honneth understreger, er risikoen ved for snævre kriterier for, hvad god demokratisk opførsel er, at vi ekskluderer for mange fra vores samtale. Det er langt fra alle, der kan, eller føler de kan, deltage i den fornuftige dialog. Fløjten og buhen, klapsalver og tilråb er alle måder at få kroppen tilbage i politik. Politikken, som den praktiseres af de folkevalgte og fagforeningerne, har måske noget at lære af de sociale bevægelser, ligesom Bertolt Brecht pointerede, at teatret har noget at lære af fodboldkulturen. Den folkelige deltagelse er ikke altid lige saglig og civiliseret, men den er i en vis forstand mere repræsentativ end de elitære kommentatorers mere eller mindre velformulerede analyser og holdningsudsagn (undertegnede inklusiv).

	Bornerthed kvæler

	De seneste år er bornertheden i den danske debat begyndt at stramme som et korset. Det er svært at få vejret. Det var derfor, det var så befriende, da vi fik lov at se Bertel Haarder (V) råbe »Nu er det fan’me nok!« i det berømmede risengrødsinterview på DR.

	Af samme grund har Martin Krasnik så stor succes med sin flabede, direkte stil i Deadline. Han accepterer ikke politikersvar og kradser i den pæne overflade med sine insisterende spørgsmål. Vi vil bag facaden på en kultur, hvis overfladebehandling gør den svær at trænge igennem, svær at gennemskue, svær at blive en aktiv del af. Kritik preller af som vand på gummi. Den grovkornede stemme får ikke lov at komme igennem den bornerte offentligheds fintmaskede net. Den utilpassede stoppes i døren. Vi andre fester videre.

	I sin nytårstale gjorde statsministeren et stort nummer ud af, at vi skal tale pænt til hinanden. Det skal vi da selvfølgelig som udgangspunkt. Men engang i mellem er det på sin plads at lufte ud, at give mennesket bag forskeren, politikeren, journalisten plads. Politikerleden bliver ikke bedre af, at der er så langt fra skurvognsjargonen til mediedialekten, fra det folkelige karneval til VIP-receptionen, fra det befriende udråbstegn til de indforståede gåseøjne og fra Fælledparken til Deadline-studiet.

	Hykleriet stikker dybt

	Vi er i dag blevet et sprogligt rationelt folkefærd, i en sådan grad at vi risikerer at miste forbindelsen til vores længsler og drifter. Ikke de pornografiske og underholdningsafhængige. Men til dem, der er drevet af politiske utopier eller faste mavefornemmelser. Vores bevidsthed koloniserer vores drømme, vores hoved glemmer kroppen, og vores visuelle kunstnere skal på skrift kunne formulere, hvordan deres billeder har værdi, for at kunne få statens støtte.

	Politik er mulighedens kunst, siger man. Men det umulige skal også have plads, hvis vi skal blive ved med at udvikle os som demokratisk samfund.

	Når de pæne skoledrenge beder de mindre dannede om at stikke piben ind, går vi glip af noget. Kollektivt og hver for sig. Harmen over Firoozeh Bazrafkans fuck-finger i Deadline den 4. januar, forargelsens sobre censur og den overbærende latterliggørelse af Dovne Robert bunder på forskellige måder i en sippet og snobbet arrogance, der i praksis er dybt udemokratisk.

	Vi stødes over Se og Hørs metoder, men læser historierne alligevel. Vi bander ikke offentligt, men sviner hinanden til i privaten. Vi går til 1. maj, men lever det blå liv. Hykleriet stikker dybt.

	Danske politikere har så travlt med at opføre sig ordentligt og korrekse hinanden, at de går mere op i bilag, tone og proces end i egentlig substans. Bornertheden er i værste fald en mulighedsbetingelse for totalitarisme og i bedste fald apatiens dårlige undskyldning.

	»I dag er bornertheden den største trussel mod det frie menneske«, skriver Rune Lykkeberg i bogen Kampen om sandhederne.

	Shh, eliten taler

	Men er fløjteaktionen så ok? Jeg synes, den var tåbelig, men svaret er principielt ja. I praksis syntes den heller ikke at være noget egentlig stort problem. Nogle fløjtede og buhede, andre klappede og hujede. Tænk på, hvad man kunne have gjort i frustration over ikke at føle sig hørt. Hvad man gør mange andre steder i verden. Dette var trods alt en fredelig demonstration. Og hvornår har man ellers mulighed for kollektivt at konfrontere magthaverne?

	Endelig kan man i forhold til argumentet om, at det er svært at have den efterspurgte dialog, når man overdøver sin samtalepartner, spørge, om der rent faktisk er tale om dialog i Fælledparken? Statsministerens tale er simpel veldrejet envejskommunikation – ikke faciliteret samtale.

	Vi gør derfor os selv en bjørnetjeneste, hvis vi blot affejer aktivisterne som »banale gøglere«, som Leif Donbæk (SF) skrev på Facebook. Når chefredaktøren for avisen her, Christian Jensen, skriver, at »det handler om, at grundlaget for vort folkestyre omstyrtes, hvis vi ophører med at lytte til hinanden«, er den politiske debat blevet så elitær, at vi kun godkender dem, der har lært at udtrykke sig ligeså fint som os selv.

	Det er på kanten af det etablerede, vi udvikler os som mennesker og som samfund. Derfor er det nogle gange også godt, at der er nogle, der skubber til grænserne for, hvad der er god opførsel. Også selv om de er røvirriterende.

	Når alt det er sagt, var fløjtedemonstration i højere grad simpel sabotage, end den var symbolsk afslørende, provokerende tankevækkende eller inspirerende anderledes. Aktivisterne demonstrerede imod Helle Thorning Schmidt, men de demonstrerede ikke, hvordan vi kan indlede en ny type af dialog med Socialdemokraterne om fremtidens politiske, økonomiske og kulturelle udfordringer. En, der formår også at få det utilpassede og folkelige i spil på en ny og konstruktiv måde. Det projekt er afgørende, hvis man vil skabe idérige, demokratiske og holdbare forandring.

Silas Harrebye er adjunkt ved Institut for Samfund og Globalisering, RUC




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",41.0,5. maj 2014,De 5 artikler I har brugt mest tid på
6222,/debat/2013/11/laeserbreve-8,Læserbreve,," 
	Til kamp mod social dumping

	Peter Kay Mortensen, formand for LO Hovedstaden, og Frank Jensen, overborgmester i København (S)

	I København er budskabet klart fra fagbevægelse og Borgerrepræsentation: Vi vil ikke finde os i social dumping. Vi vil tjekke, at de firmaer, som skal renovere skoler, anlægge cykelstier og bygge børnehaver, har orden i sagerne. Vi skal ikke finde os i, at polske håndværkere arbejder for 60 kroner i timen, 10 timer om dagen. Derfor bruger vi arbejdsklausuler, som stiller krav til leverandører og underleverandører om, at de skal sikre løn- og arbejdsforhold, der svarer til den gældende overenskomst.

	Borgerrepræsentationen har afsat 5 millioner kroner om året til 400 kontrolbesøg. Det ville V og K ikke være med til. Det er besynderligt. De borgerlige er meget optaget af at kontrollere socialt bedrageri, hvor folk snyder i overførselsindkomst. Men social dumping, hvor man snyder sine medarbejdere, vender de det blinde øje til. Et stærkt lokalt samarbejde mellem kommuner og fagbevægelse kan dæmme op for social dumping. I dag skal vi stemme til et valg, der ikke mindst handler om, hvorvidt vi skal styrke indsatsen mod social dumping.

	S er blevet ettalerør for eliten

	Finn Rudaizky, medlem af Region Hovedstaden (DF)

	Lars Weiss (S) forsøger endnu engang den 15. november at nedgøre DF’s sociale ansvarsfølelse.

	Den simple sandhed er, at jeg har været socialordfører i borgerrepræsentationen for begge partier. Om nogen kan jeg derfor se forskelle på S og DF. Ofte har jeg fremført skarp kritik af behandlingen af de svageste medborgere, resurserne til hjemmehjælp, mangel på vilje til at inddrage borgerne og senest den totale omlægning af hjemmehjælpen på Amager.

	I regionen har S nedlagt sygehuse, skadestuer og vagtlægeordning uden at hænge sig i borgernes synspunkter.

	Sandheden er, at indignation og omsorg for de svageste, udsatte og fattigste ikke længere er en socialdemokratisk drivkraft. DF får derfor tilgang af vælgere, der ikke længere kan kende Staunings og Ankers parti, der har erstattet folkelighed med at være elite-Danmarks talerør.

	Modersmål er vigtigt for læring

	Klaus Mygind, gruppeformand i Borgerepræsentationen (SF)

	Den 14. november skriver Carl Christian Ebbesen (DF), at han ikke ønsker, at børn skal undervises i deres modersmål i folkeskolen. Ebbesen mener, at folkeskolen skal fokusere på at lære alle børn dansk, og det kunne jeg ikke være mere enig i. Men Ebbesen misforstår, hvis han tror, at vi kan højne det faglige niveau ved at nægte elever at udvikle sig på deres modersmål. Der er en klar sammenhæng mellem det at kunne sit modersmål og det at lære dansk og andre sprog.

	At kunne sit modersmål er en løftestang til at lære og udvikle sig inden for alle faglighederne i folkeskolen. Sprog er et redskab for tænkning, og ved ikke at lade børn udvikle deres modersmål, fratager vi dem muligheder for at udvikle og dygtiggøre sig.

	I SF står vi fast på, at alle børn bør modtage undervisning i deres modersmål, og sikre at alle børn i folkeskolen bliver gode til det danske sprog. De tosprogede elever skal også fortsat have ekstra undervisning i dansk som andet sprog. På den måde sikrer vi de bedste vilkår for alle elever, og tager et skridt mod at løfte det faglige niveau i folkeskolen, som Ebbesen efterlyser.

	Politikken kommer først

	Anna Mee Allerslev, spidskandidat i København (R)

	Mikkel Warming (EL) afkræver igen R et svar på, hvem vi peger på som borgmestre. Men der er jo ingen, der for alvor er i tvivl om, at Frank Jensen (S) forbliver overborgmester i København. Både til vælgermøder og i adskillige medier understreger EL’s kandidater, at alle ved, at det bliver Frank Jensen. Derfor bør den opmærksomme læser spørge sig selv, hvad Warming egentlig vil?

	Det er ingen hemmelighed, at EL’s spidskandidat har set sig varm på teknik- og miljøborgmesterposten, og hvis de radikale peger allerede nu, er den post hjemme. Men i modsætning til EL er R optaget af, at diskutere selve politikken, før vi giver nøglerne til en ny borgmester.

	Vi synes det er afgørende, hvad der sker med byens udvikling, vækstpolitik og trængsel. Vi har kun hørt slogans og personlige ambitioner fra V og EL, der begge bejler til den magtfulde post. Måske er vi gammeldags, men vi synes stadig, politikken kommer først.

	Kør taxa i busbanen

	Lars Berg Dueholm, spidskandidat til kommunalvalg i København (LA)

	Hvad har H.C. Andersens Boulevard, Tagensvej, Jagtvej og andre trafikerede hovedstadsveje til fælles? De har alle en busbane, som ofte står tom, selvom den stigende trængsel er steget de senere år. Jeg er naturligvis tilhænger af en velfungerende offentlig trafik, men det må være muligt at udnytte disse baner mere effektivt.

	I den forgangne uge medvirkede jeg i en debat arrangeret af Dansk Taxi Råd. Debatten gik på taxivognmænds stigende frustration over, at de ikke må benytte busbanerne. Hvorfor kan København ikke benytte sig af samme model som i New York og London, hvor det er tilladt for taxaer at benytte busbanerne?

	En lignende ordning i København vil medføre øget fremkommelighed og mindske trængslen. I LA mener vi, at det vil gavne alle parter, hvis vi gør det lovligt for taxaer at benytte busbanerne.

	Man kan undre sig over, at den røde fløj ikke vil støtte et forslag, som letter trafikken og det endda uden ekstra bekostninger.

	Rengøring med rene linjer

	Jean Thierry, kandidat til borgerrepræsentationen i København (EL)

	I vores boligafdeling har vi i år afprivatiseret vores rengøring. I stedet for et skummelt firma har vi nu tre boligselskabsansatte rengøringsmedarbejdere, som har gode overenskomstmæssige løn- og arbejdsvilkår. De gør deres arbejde langt billigere og bedre, sammenlignet med det gamle firma. Derfor har vi kunnet sætte huslejen ned. Ideen breder sig allerede til naboafdelingerne, der også gerne vil have bedre og billigere rengøring og gode arbejdsforhold.

	Det bør kommunerne lære af, ikke mindst Københavns Kommune, der er gået den modsatte vej. Her har privatiseringen ført til dårligere kvalitet og arbejdsforhold. Den kedelige udvikling ønsker EL at vende.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,19. november 2013,	Til kamp mod social dumping
2114,/debat/leder/2015/07/afrikas-diktatorer-boer-tage-agt,Afrikas diktatorer bør tage sig i agt,Martin Burcharth," På overfladen har kritikerne af Den Internationale Straffedomstol (ICC) ret. Siden sin oprettelse i 2002 er Haag-domstolen først og fremmest gået efter Afrikas diktatorer. Det kan der være mange grunde til. Én er, at krigsforbrydelser og forbrydelser mod menneskeheden begået på andre kontinenter i f.eks. Jugoslavien og Cambodja er blevet behandlet af særdomstole. Og andre steder – i eksempelvis Guatemala – har nationale domstole taget affære, hvilket principielt er at foretrække, så længe de sigtede og ofrene garanteres deres rettigheder i henhold til folkeretten.
En anden og mere dybtliggende årsag til ICC’s skarpe fokus på afrikanske lande er de mange borgerkrige, brud på menneskerettighederne og internationale væbnede konflikter, kontinentet har været plaget af i den postkoloniale æra. Retsstaten er ikke så udviklet og rodfæstet i mange af kontinentets relativt nye stater som andre steder. Det tager tid, ressourcer og et vedvarende pres fra spinkle civilsamfund at opbygge et velfungerende retssystem, der er fri for politisk indblanding.
I går indledtes en hel usædvanlig retssag i Dakar, Senegal (omtalt i lørdagsavisen), der kan bidrage til et i forvejen bemærkelsesværdigt tendens i flere afrikanske stater til selv tage initiativ til at retsforfølge forbrydelser udenom eller i samarbejde med ICC.
Læs også: Diktatorjægernes store dag
Udover sagen mod Tchads tidligere diktator Hissène Habré i Dakars retsbygning har domstole i to andre lande i denne måned rejst sigtelser mod højtstående myndighedspersoner.
Det er sket i Elfenbenskysten, hvor en borgerkrig brød ud i 2010 efter en strid mellem to præsidentkandidater om valgresultatet. Begge sider begik grusomheder mod civile; 3.000 blev dræbt. Den afsatte diktator Laurent Gbagbo sidder i dag arrest i Haag og venter på en retssag ved ICC; hans håndlangere vil blive retsforfulgt ved nationale domstole. Det opsigtsvækkende er imidlertid, at to militære chefer, der støttede den officielle vinder af valget, præsident Alassane Quattara, nu også er blevet sigtet for forbrydelser mod menneskeheden.
Ligeledes i denne måned har retsmyndighederne i Guinea rejst sigtelse mod den tidligere militærdiktator Moussa Dadis Camara for en massakre på 150 mennesker på et stadium i hovedstaden Conakry i 2009, hvor snesevis af kvinder blev voldtaget og myrdet i fuld offentlighed af hans soldater. Camara lever i eksil i Burkina Faso.
Et tredje afrikansk land, Den Centralafrikanske Republik, planlægger at nedsætte en særdomstol i samarbejde med ICC, der skal retsforfølge krigsforbrydelser begået af begge sider under den tre år lange borgerkrig mellem kristne og muslimske styrker.
Men det mest imponerende fremskridt i håndhævelsen af menneskerettighederne kom til åbent skue i justitspalæet i Dakar i går, da Tchads tidligere diktator Hissène Habré blev ført ind i salen, klædt i hvidt fra top til tå. Her stod han endelig ansigt til ansigt med de overlevende ofre for hans terrorregimente i 1982-90, der krævede 40.000 menneskeliv. Ofrenes tapre tchadiske advokat Jacqueline Moudeina indledte sin erklæring med disse uforglemmelige ord: »I menneskehedens navn – en status, Hissène Habré aldrig tilstod sine ofre …«
Forudseligt benytter eksdiktatoren samme retlige strategi som Slobodan Milosevic, Radovan Karadzic og Charles Taylor: »Dette er en ulovlig og illegitim domstol,« råbte Habré i retssalen i Dakar. Han havde held til at skabe så megen røre, at de tre dommere viste ham døren. Senere på dagen forlød det, at sagen fortsætter tirsdag med Habrés medvirken uagtet hans forsøg på sabotage.
Han har utvivlsomt mange støtter i Afrika, ikke mindst andre diktatorer, som kunne frygte, at ofre i deres lande vil lade sig inspirere af de udholdende tchadere, for hvem det tog 25 års arbejde at få stillet deres banemand for en domstol.
Habré beskylder sin efterfølger, Idriss Déby, og nykolonialistiske kræfter (Frankrig og USA) for at have konspireret imod ham.
Men virkeligheden er en hel anden. Han skal stå til ansvar for sine gerninger ved en domstol skabt af Den Afrikanske Union (AU) i samarbejde med Senegal.
Tættere på en upartisk retfærdighed kommer man næppe i Afrika i dag.
",1.0,21. juli 2015,"Ligeledes i denne måned har retsmyndighederne i Guinea rejst sigtelse mod den tidligere militærdiktator Moussa Dadis Camara for en massakre på 150 mennesker på et stadium i hovedstaden Conakry i 2009, hvor snesevis af kvinder blev voldtaget og myrdet i fuld offentlighed af hans soldater. Camara lever i eksil i Burkina Faso."
5123,/debat/leder/2014/05/overbetjenten-paa-retraete,Overbetjenten på retræte,Martin Burcharth," 
	I gamle dage blandede USA sig åbent i andre landes interne anliggender. Den amerikanske supermagts militære og økonomisk dominans på globalt plan var så frygtindgydende, at udenlandske ledere lyttede til formaninger og ofte rettede ind.

	Lytter udenlandske ledere til præsident Barack Obama? Utvivlsomt, men til forskel fra tidligere vælger mange af dem nu at gå deres egne veje.

	Eksemplerne er legio. I sidste uge måtte udenrigsminister John Kerry opgive sin rolle som mægler mellem Israel og palæstinenserne. Han kunne end ikke få overtalt Israel til at stoppe bygningen af nye bosættelser i perioden op til begyndelsen på formelle fredsforhandlinger.

	I nabolandet Egypten plejede USA at kunne bruge sin militære bistand og træning af officerer i USA til at moderere Hosni Mubaraks repressive linje mod det Muslimske Broderskab og sekulære modstandere. I dag slår Mubaraks efterfølger general Al-Sisi uden bekymring for amerikanske protester brutalt ned på oppositionen og får en dommer til at dødsdømme op til 500 for drabet på en enkelt politibetjent.

	I sommeren 2012 krævede Obama, at Syriens præsident Bashar al-Assad skulle træde tilbage, men siden har USA næsten intet gjort for at virkeliggøre dette. Faktisk tyder noget på, at Assad-regimet vil overleve, og at USA i fremtiden vil bistå Damaskus med at nedkæmpe islamistiske oprørere løst knyttet til al-Qaeda.

	På den anden side af Syriens østlige grænse har samme islamistiske gruppe taget kontrol med dele af Iraks Anbar-provins og byer som Falluja og Ramadi, hvor flere hundrede amerikanske soldater mistede livet i kampen mod sunnigrupper i 2007. Næstefter Syrien anses al-Qaeda i Irak for at være den største trussel mod USA’s sikkerhedsinteresser i regionen. Det sker tre år efter USA’s tilbagetrækning fra Irak.

	Vestover mod Maghreb befinder store dele af Libyen sig uden for centralregeringens kontrol og i hænderne på diverse militser, af hvilke nogle er fjendtligt indstillet mod Vesten. Det sker et par år efter NATO’s hjælp med at indsætte et nyt styre i Libyen.

	I Østasien opruster den økonomiske supermagt Kina – hvis enorme velstand i høj grad beror på USA’s accept af landets indtræden i WTO – og optræder gradvist mere aggressivt over for nabolandene Japan, Sydkorea og Filippinerne. Det er en militær udfordring, som stillehavsmagten USA ikke kan sidde overhørig. Obama har netop under et besøg i regionen prøvet at forsikre de tre lande om USA’s villighed til at forsvare dem i en konflikt med Kina.

	Nervøsiteten over USA’s vilje til at efterleve sine globale sikkerhedsforpligtelser er især steget mærkbart efter Ruslands uantastede militære overtagelse af Krim-halvøen, et stykke af Ukraines territorium. I en mindre gennemsigtig militær operation tyder meget på, at det lykkes præsident Vladimir Putin at forpurre de planlagte frie valg i Ukraine den 25. maj gennem sin hjælp til prorussiske militsers besættelse af regeringsbygninger i en snes østukrainske byer. Det kan endda ikke udelukkes, at militserne vil gennemtvinge en løsrivelse af en eller flere regioner ved at afholde en ulovlig folkeafstemning.

	I det samlede globale billede kan striden mellem Vesten og Rusland om Ukraines fremtid som enhedsstat meget vel få de alvorligste konsekvenser for USA’s status som supermagt. Det er grunden til, at kritikken af Obamas gradvise optrapning af økonomiske sanktioner mod Rusland vokser i USA. Strategien synes ikke at virke. Alternativet – at yde militær bistand til Ukraine – afviser præsidenten: »Tror nogen virkelig, det vil afskrække den russiske hær,« sagde Obama tirsdag.

	Præsidenten ligger imidlertid på linje med amerikanerne. En meningsmåling viser, at 47 pct. gerne ser en reduceret amerikansk rolle i verden, mens 30 pct. er tilfreds med status quo og kun 19 pct. ønsker et mere aktivt engagement. Det er utvivlsomt en reaktion på over 10 år med oversøiske krige. Spørgsmålet er, om USA er gået ind i en periode med langstrakt isolationisme eller om der blot er tale om en midlertidig forskansning.

	Hvis tilbagetrækningen bruges til en styrkelse af USA’s forfaldne infrastruktur og lammede politiske institutioner, kan landet meget vel genoptage sin position som ’overpolitibetjent’ om føje år. I modsat fald vil udfordringerne fra rivaler som Putin fortsætte.
",5.0,2. maj 2014,"	Hvis tilbagetrækningen bruges til en styrkelse af USA’s forfaldne infrastruktur og lammede politiske institutioner, kan landet meget vel genoptage sin position som ’overpolitibetjent’ om føje år. I modsat fald vil udfordringerne fra rivaler som Putin fortsætte."
6648,/debat/leder/2013/09/fortsaettelse-foelger,Fortsættelse følger,Christian Jensen og Mette Davidsen-Nielsen," 
	Det er den store finale, og den transmitteres i aften i den bedste sendetid på DR1.

	Fra alle egne af Danmark og i alle tænkelige former, farver og kategorier har omstillingsparate danskere de seneste uger bidraget med i alt 380 konkrete projekter i kampagnen ’Den store omstilling – hvad gør vi nu?’, som denne avis arrangerer sammen med DR.

	Antallet af projekter er imponerende, indholdet er dybt inspirerende. Projekterne handler om alt fra succesfulde byttebørser med tøj og møbler over genetablering af bæredygtigt fiskeri på den jyske vestkyst til limfjordsøen Furs ambition om at gøre øen CO2-neutral i 2020.

	Sammen med DR’s P4-regioner har vi i den daglige avis og på sitet voresomstilling.dk de seneste uger haft fornøjelsen af at udbrede viden om noget af al den omstilling, der spirer og gror derude, men som sjældent rammer de nationale medier eller den politiske dagsorden.

	Og det er netop formålet med kampagnen: at udbrede budskabet og give inspiration til alle, der ønsker omstilling til et mere bæredygtigt samfund.

	Projekterne er væsensforskellige, men har det til fælles, at de på hver deres måde viser, hvordan konkrete initiativer lokalt kan bidrage til løsninger på den globale krise, verden står i såvel økonomisk som økologisk.

	Hver enkelt af projektmagere minder os alle sammen om, at vi ikke kan vente på politikernes 2020-planer, hvor ambitionsniveauet stedse justeres i én retning: nedad. Politikerne vil måske det gode, men selv om den økonomiske krise kalder på nye løsninger på de velkendte problemer, kommer nytænkningen tydeligvis hverken fra Christiansborg eller fra EU i Bruxelles.

	Derfor bør det være pensum for enhver politiker i dette land at besøge sitet ’voresomstilling.dk’ og søge konkret inspiration i de 380 projekter.

	Samtidig vil politikerne med en rundtur på ’voresomstilling.dk’ kunne forvisse sig om, at der er en befolkning derude, der ønsker reelle forandringer. Spørgsmålet er således ikke, om befolkningen er klar til forandring. Spørgsmålet er snarere, om politikerne er klar til at handle på de initiativer, der allerede er sat i gang.

	Et hold af kompetente omstillingsagenter fra danske virksomheder, interesseorganisationer og uddannelsesinstitutioner allerede gjort en del af forarbejdet for politikerne. De har afsøgt potentialet i de 380 projekter, hvorefter et dommerpanel med bl.a. EU’s klimakommissær, Connie Hedegaard, har valgt i alt ni projekter, der har potentialet til at gøre en forskel i den store omstilling. De ni projekter præsenterer vi i dagens avis og i magasinprogrammet Penge efter TV-Avisen i aften.

	På denne finaledag er det vigtigt at holde sig to ting for øje: Der er 380 vindere i denne kampagne. Ikke blot de ni, der i dag fremhæves.

	Hvorfor? Fordi det er fællesskabets beslutsomhed og vilje og ikke enkeltpræstationer, der gør en forskel i den nødvendige omstilling.

	De ni projekter er derfor bl.a. udvalgt efter, om de kan tjene som inspiration til andre, for at det, der lokalt udgør en mindre omstilling, kan vinde udbredelse. Om ikke globalt så i hvert fald nationalt.

	Finaler angiver normalt en slutning, men i dag markerer vi i virkeligheden fortsættelsen på en omstilling, der i denne avis som bekendt allerede er i fuld gang. De seneste uger har nye mennesker med fælles interesse mødt hinanden. Ideer er udvekslet, inspiration givet og erfaringer gjort.

	Dette nye fællesskab gør ikke blot håbet grønt. Det bor foreløbig i de konkrete projekter, men det er kun en begyndelse: Sitet voresomstilling.dk ønsker vi at udvikle sammen med de særlige omstillingsagenter til et nationalt videncenter og en inspirationscentral for alle, der ønsker at tage del i den store omstilling.

	Mange flere projekter vil forhåbentlig følge. Seneste status er 392 projekter, og flere er på vej. Hver især kan projekterne synes små og skrøbelige, men i forening udgør de potentialet til en stor og nødvendig omstilling.

	Den store omstilling vil aldrig nå én slutning eller konklusion. Den har lige så mange begyndelser og slutninger, som der er konkrete projekter og initiativer.

	Det er bare om at komme i gang!




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,18. september 2013,De 5 artikler I har brugt mest tid på
1832,/debat/2015/08/bent-vinn-nielsens-fantasiverden,Bent Vinn Nielsens fantasiverden,Martin Henriksen," I klummen Henriksen og Venligboerne (29. august) får Bent Vinn Nielsen tydeligvis afløb for sine frustrationer over valgresultatet ved at sammenligne mig med Bukse-Marius – en småtbegavet nazist fra Hans Scherfigs roman Frydenholm. Pia Kjærsgaard har i Vinn Nielsens univers desuden fået rollen som »Kulsoen«, og Kristian Thulesen Dahl betegnes som »den arisk udseende partiformand«, der er rabiat.
Man må sige, at det er nogle store tanker, der vælter rundt inde i hovedet på forfatteren. Umiddelbart vil jeg mene, at Vinn Nielsen ville komme langt, hvis han blot lod tankerne blive ved med at vælte rundt og så i øvrigt undlod at lukke dem ud i det offentlige rum. Vinn Nielsen nedgør ikke kun os i DF i sin klumme. Det lever vi såmænd nok med, for individer som Vinn Nielsen hører vi jævnligt på. Men han mener tilsyneladende også, at DF’s vælgere ikke aner, hvad de foretager sig – at de ikke ved, hvad de har stemt på, men vil finde ud af det, den dag vi viser vores ’sande ansigt’ for befolkningen. Ak ja. Af og til undrer jeg mig over debatniveauet hos nogle mennesker – i dette tilfælde hos Vinn Nielsen.
Jeg synes, det er direkte nedladende over for de 21,1 procent af danskerne, der ved valget satte deres kryds ved DF, at påstå, at de ikke ved, hvad de har stemt på.
På trods af, at Vinn Nielsen til hverdag slår sig op på at være en sand ekspert i Udkantsdanmark og provinsens små eksistenser, så mener jeg, at hans indlæg viser, at han har fjernet sig fra den almindelige danske befolkning og er blevet en del af den selvforherligende kulturelite, der mener, at deres egne holdninger er ’sandheden’ – og at resten af befolkningen i øvrigt må være enten dumme eller ført bag lyset, hvis de skulle tillade sig at sætte deres kryds ved DF. Hvor er det dog håbløst arrogant over for andre mennesker, og hvor må det dog være forfærdeligt for ’genier’ som Vinn Nielsen at skulle bo på Falster og hver dag være omgivet af mennesker, der ikke har set lyset, som han åbenbart selv har.
Vinn Nielsen formår i sin lange klumme i Information at lægge ord i munden på mig, som ligger så langt fra mine og resten af DF’s grundholdninger, at det faktisk udvikler sig til komik.
Forfatteren bevæger sig rundt i et fiktivt univers, der intet har at gøre med, hvad DF egentlig står for. Han påstår, at vi vil tvangsfodre muslimer med frikadeller, og at vi anser os selv som værende hævet over andre racer. Tåbelighederne vil ingen ende tage i Vinn Nielsens fantasiverden om DF – det tror jeg også, at de fleste folk kan se.
Ikke desto mindre opfordrer jeg Vinn Nielsen til her i avisen enten at bevise eller beklage sine påstande om, at jeg vil tvangsfodre nogen med frikadeller, og at jeg mener mig racemæssigt overlegen. Jeg kunne nemlig aldrig drømme om at dømme nogen på baggrund af deres hudfarve, og jeg kunne aldrig drømme om at tvangsfodre nogen. Men jeg har argumenteret imod, at muslimske regler skal diktere, hvad danske børn skal spise i eksempelvis offentlige børnehaver. Jeg ved ikke, om forfatteren har fået blandet noget sammen her. I Dansk Folkeparti vil vi opretholde de danske traditioner, der betyder meget for os. Vi vil bevare vores ytringsfrihed, ligeværd mellem kønnene og et stærkt velfærdssamfund. Og vi vil have lov til at forlange loyalitet af de udlændinge, som får lov til at bo og leve i Danmark – og hvad er der egentlig galt i det?
Af mange forskellige grunde ønsker vi at føre en stram udlændinge- og flygtningepolitik, og det, mener jeg faktisk, er afgørende, hvis vi skal bevare et frit og tolerant samfund.
Det mener Bent Vinn Nielsen åbenbart er nok til at sammenligne vores politik med de uhyrligheder, der blev begået under nazismen. Det er i sig selv uhyrligt!
Måske burde Vinn Nielsen rette sit blik mod islamismen, Hizb ut-Tahrir, Grimhøj-moskeen og lignende, hvis han virkelig frygter en ny form for nazisme i dagens Danmark.
Jeg har respekt for uenigheder og forskellige politiske holdninger. Og de må gerne være skarpt formulerede.
Men når man lyver, så synes jeg, det går for vidt.
Martin Henriksen er udlændinge- og integrationsordfører for Dansk Folkeparti
",24.0,1. september 2015,"Måske burde Vinn Nielsen rette sit blik mod islamismen, Hizb ut-Tahrir, Grimhøj-moskeen og lignende, hvis han virkelig frygter en ny form for nazisme i dagens Danmark."
3403,/debat/leder/2015/01/forandring-paa-vej,Forandring på vej,Mette Rodgers," Angela Merkel, EU’s mest magtfulde regeringsleder, gav onsdag under et besøg i London premierminister David Cameron sin støtte til genforhandling af EU’s immigrationsregler. Hun afviste visse ting (nej til at pille ved den fri bevægelighed), var vag om andre (traktatændring og afskaffelse af børnepenge), men hun var specifik i forhold til behovet for ændringer i adgangen til velfærd for EU-migranter.
»Misbrug må bekæmpes,« slog hun fast.
Om Merkels begrænsede støtte er nok til at redde Camerons job er langt fra sikkert. Men selv hvis Storbritanniens premierminister fra maj skulle hedde Ed Miliband – der vil være under samme pres fra befolkningen som Cameron – synes det efter Merkels udtalelser sikkert, at reform er på vej i Europa.
I Tyskland, såvel som i mange andre EU-lande, er immigrationen vokset i de seneste år – dels intern EU-immigration, dels udefrakommende fra bl.a. Syrien.
Økonomisk krise har skærpet konkurrencen om job og velfærd. Mange europæere føler, at de nuværende regler, hvor en udefrakommende EU-borger har samme ret til velfærd som en mangeårig, fastboende skatteyder, er uretfærdige. Selv lande, der taler højlydt imod stramninger – såsom Polen – har ifølge iagttagere en interesse i at bremse hjerneflugt på grund af uligheden i løn og velfærdsydelser.
Alt i alt peger det i retning af, at der kan samles flertal for ændringer i reglerne for, hvad EU-borgere har ret til, hvis de benytter sig af den fri bevægelighed.
Man kan påpege, at det er unødvendigt. At velfærdsturisme er et minimalt problem talt op af populister.
Alligevel kan reform være fornuftigt. En harmonisering af (visse) regler kan skabe klarhed for både fastboende og migranter – og vigtigst af alt: Genoprette troen på retfærdighed i velfærdssystemerne.
",0.0,9. januar 2015," Angela Merkel, EU’s mest magtfulde regeringsleder, gav onsdag under et besøg i London premierminister David Cameron sin støtte til genforhandling af EU’s immigrationsregler. Hun afviste visse ting (nej til at pille ved den fri bevægelighed), var vag om andre (traktatændring og afskaffelse af børnepenge), men hun var specifik i forhold til behovet for ændringer i adgangen til velfærd for EU-migranter."
2330,/debat/2015/06/klimaforandringsbenaegtere,Vi er alle klima-forandringsbenægtere,Oliver Burkeman," Ved sidste uges økonomiske topmøde i Bayern enedes G7-landene om, at fossile brændsler skal være udfaset før udgangen af indeværende århundrede.
Det er nemt at lægge en kynisk distance til en så fjern målsætning, men enhver officiel målsætning bør ret beset hilses velkommen. Uden mellemstatslig handling klarer vi den nemlig ikke. For klimaforandringer er et problem, vi står håbløst dårligt rustet til at håndtere som individer.
Hvis onde psykologer på en hemmelig undersøisk base havde sat sig for at skabe en krise, som menneskeheden psykologisk ville stå elendigt rustet til at håndtere, ville de næppe have kunnet hitte på noget bedre end klimaforandringerne.
Evolutionen disponerer os for at reagere mere energisk på umiddelbare trusler, vi har let ved at visualisere mentalt, end på trusler, der er fjerne og abstrakte. Ganske som vi er mere følsomme over for forsætlige trusler fra bestemte mennesker, end vi er over for de utilsigtede trusler, der er en følge af kollektive handlinger.
Vi er samtidig elendige til at yde små ofre i nutiden for at undgå enorme ofre i fremtiden, ligesom vores opmærksomhed har lettere ved at blive fanget af fænomener i hyppig forandring end af dem, der diskret og gradvist hober sig op over årtier.
Klimaet er røvkedeligt
Som psykolog Daniel Kahneman, en førende forsker i kognitivt dissonans, udtrykker det (i George Marshalls nye bog, Don’t Event Think About It): »Ingen nok så høj grad af psykologisk bevidsthed om klimaforandringer kan få mennesker til at overvinde modviljen mod at skulle sænke deres levestandard. Grundlæggende er jeg pessimist«. Hertil føjer sig et forhold, som filminstruktør Randy Olson har kaldt ’det store unævnelige’: Klimaforandringer er ganske enkelt røvkedelige.
Som Olson sagde til New York Times: »Klimaforandringer er muligvis det mest kedsommelige emne, videnskabens verden nogensinde har præsenteret for offentligheden.« Men at noget er uinteressant, betyder desværre ikke, at det er uvæsentligt. De største udfordringer er ofte de mindst interessante, fordi de omhandler langsomme processer i komplekse upersonlige systemer snarere end historier om enkelte mennesker.
Det er nemt nok for de af ??os, der ikke selv er klimaforandringsbenægtere, at udfolde magelige lænestolspsykoanalyser af benægterne. De lever i en tilstand af fornægtelse, hvor de udvikler forsvarsmekanismer og opbygger onlinefællesskaber af ligesindede for at beskytte sig mod at føle skyld og mod at acceptere behovet for at bringe personlige ofre.
Sværere er det at acceptere, at vi i en subtil forstand selv kan være klimaforandringsbenægtere. Men driften mod at undgå kognitiv dissonans – det vil sige skille os af med det ubehag, der opstår, når vi indser, at vi har modstridende overbevisninger eller, at vi ikke handler i overensstemmelse med vores overbevisninger – er en uhyre magtfuld kraft.
Personer, der bliver forældre for eksempel, er tilbøjelige til herefter at tage klimaforandringerne noget mindre seriøst, fremgår det af forskning citeret i Marshalls bog. Man kunne måske tro, at det at få børn ville fremkalde større bekymring for velfærden for fremtidige generationer, men det, der vinder frem, er snarere ønsket om ikke føle sig skyldig over at have bidraget til de klimaskadelige konsekvenser af overbefolkning.
Dyd belønnes med synd
Lige så tricky er fænomenet ’moralsk kompensation’: Når vi udfører en dydig handling, efterlader det en selvretfærdig indre glød, som – bilder vi os ind – berettiger os til efterfølgende at udføre en mindre dydig handling, uanset at de skadelige virkninger af sidstnævnte langt opvejer fordelene ved førstnævnte.
Hvis man synes, man har været så dygtig til at genbruge papir, at man under sig selv en lang flyvetur mere om året, har ens engagement i miljøet kun gjort ondt værre. Især som journalist er det bekymrende at tænke på, hvor meget journalistik om klimaændringer, der kan udløse moralske kompensationseffekter: Har jeg gjort min del, bare fordi jeg har skrevet disse artikler?
I Dont’ Even Think About It gør klimaaktivist og forfatter Marshall en brav indsats for at nå en opbyggelig konklusion. Vi må ændre grundfortællingen, forklarer han. Vi må forstå krisen som noget, der allerede sker her og nu – ikke i fremtiden, og som noget, der ikke kun sker for isbjørne – men for os selv.
Klimaaktivister bør søge inspiration i religionen med dens respekt for ’hellige værdier’ og tale lige så meget i religiøse termer som i de rationelle afvejningers sprog. Og vi må lige så ihærdigt sætte spørgsmålstegn ved vores egne yndlingsantagelser, som vi gransker fordomme hos andre. Engagerede miljøforkæmpere kan her begynde med at ransage deres motiver til at afvise potentielle teknologiske løsninger.
Personligt hælder jeg mest til at dele Kahnemans pessimisme. Men her tvinges jeg så til at erkende, at selv pessimisme kommer med en selvisk lystgevinst. Hvis der alligevel ikke er noget, jeg kan gøre, kan jeg lige så godt lade være med overhovedet at gøre forsøget. Også fortvivlelse kan være en form for benægtelse.
© The Guardian og Information. Oversat af Niels Ivar Larsen
",13.0,19. juni 2015,"Lige så tricky er fænomenet ’moralsk kompensation’: Når vi udfører en dydig handling, efterlader det en selvretfærdig indre glød, som – bilder vi os ind – berettiger os til efterfølgende at udføre en mindre dydig handling, uanset at de skadelige virkninger af sidstnævnte langt opvejer fordelene ved førstnævnte."
203,/debat/2016/05/heller-rigtig-muslim,’Men du er heller ikke rigtig muslim’,Kenan Malik," »Det her er beviset på, at det er muligt at være muslim og vesterlænding på samme tid. Og på at vestlige værdier er kompatible med islam.« Sådan sagde Sadiq Khan, Londons nye borgmester, efter sin spektakulære valgsejr tidligere på måneden.
Trevor Phillips, en tidligere chef for den britiske ligestillings- og menneskerettighedskommission tegner derimod et langt mere dystert billede af islams plads i vestlige samfund.
I sidste måned præsenterede han Channel 4-dokumentaren What British Muslims Really Think, der baserer sig på en meningsmåling af muslimske holdninger, som afslører, at socialkonservative holdninger stikker endog meget dybt. Blot 18 procent af britiske muslimer mener, at homoseksualitet skal være lovligt. Fire ud af ti mener, at hustruer altid skal adlyde deres mænd, mens næsten 90 procent ønsker at forbyde hån imod profeten.
Phillips bemærkede, at »der har åbnet sig en afgrund mellem muslimer og ikkemuslimer«, og advarede imod, at vi uden at erkende det har tilladt, at »der er blevet skabt en nation i nationen, med sin egen geografi, sine egne værdier og sin egen meget adskilte fremtid«.
»Rom står måske endnu ikke i flammer,« siger han – med ildevarslende hentydning til den konservative Enoch Powells berygtede ’floder af blod’-tale fra 1968 om masseindvandringens perspektiver, »men mens vi nynner til det liberale selvbedrags musik, fornemmer jeg, at noget allerede er ved at smuldre.«
Hvis Phillips har ret, er Khans optimisme malplaceret.
Men har han ret?
Ny form for radikalisering
Phillips’ argumentation for vidtstrakt ytringsfrihed er både velkommen og modig. Vi bør forkaste alle opfordringer til at indskrænke ytringer, fordi de kan støde nogen, hævder Phillips. Kun ytringer, der tilskynder til vold, bør forbydes.
Ikke desto mindre er Phillips’ påstande om muslimers utilbøjelighed til integration forfejlet. Britiske muslimer, hævder han, er forskellige fra tidligere bølger af indvandrere, fordi »de ikke ønsker at forandre sig, men stadig holder fast i opfattelser fra deres oprindelige baggrund«.
Men faktisk er det egentlige problem det stik modsatte. Britiske muslimer har nemlig forandret sig meget, men for manges vedkommende ved at blive socialkonservative. Var meningsmålingen gennemført for 30 år siden, ville resultatet efter alt at dømme have været et andet.
Den første generation af muslimer, der kom til Storbritannien i 1950’erne og 1960’erne, var nok religiøse, men de tog forholdsvis let på deres tro. Mange mænd drak alkohol. Kun få kvinder bar hijab.
Den anden generation – min egen generation – var altovervejende sekulær. Vores kampe blev defineret af politiske overbevisninger, og vores ønske om lighed fik os ikke bare til at udfordre racisme, men også religiøs obskurantisme.
Hermed vil jeg naturligvis ikke påstå, at de asiatiske indvandrersamfund i 1970’erne eller 1980’erne var synderligt liberale. Det britiske samfund var generelt konservativt i forhold til spørgsmål som homoseksualitet, og minoritetssamfundene var ikke anderledes.
Men de samme radikale strømninger, der udfordrede konservatismen i datidens samfund, var dog også til stede her. At være ’radikaliseret’ i muslimsk sammenhæng betød dengang at være venstreorienteret og sekulær, ikke, som nu, at være fundamentalist og regressiv.
Betydningsskiftet i dette ene ord inkarnerer hele den forandringsproces, som det muslimske samfund har undergået.
Komplekse årsager
Det er først med de generationer, der blev voksne fra sidst i 1980’erne, at spørgsmålet om kulturelle forskelle er blevet afgørende. Først med disse generationer har muslimerne overhovedet forestillet sig at repræsentere et ’muslimsk samfund’. Og først herefter er kløften mellem muslimske holdninger og majoritetssamfundet begyndt at udvikle sig. Årsagerne til dette skifte er komplekse.
Dels ligger de i et sammenfiltret kompleks af sociale og politiske forandringer, herunder i den gamle venstrefløjs sammenbrud og opkomsten af en ny identitetspolitisk venstrefløj. Dels ligger de i den internationale udvikling, såsom den bosniske krig i begyndelsen af 1990’erne, der bidrog til at skabe en øget følelse af muslimsk identitet.
Ydermere ligger de i Saudi-Arabiens voksende indflydelse på islamiske institutioner i Vesten og i dets aggressive markedsføring af wahhabismen, ligesom de ligger i udviklingen af multikulturelle sociale politikker, der har forværret de værste aspekter af identitetspolitikken og bidraget til yderligere at fragmentere samfundet.
Det virkelige spørgsmål er således ikke: Hvorfor har muslimerne ikke ændret sig? Men rettere: Hvorfor har så store dele af det muslimske samfund forandret sig i mere konservativ retning?
’Jeg er ikke fornærmet’
Sadiq Khans synspunkter er betydeligt mere liberale end de fleste muslimers. Han har trodset en betydelig fjendtlighed over for sin støtte til homoseksuelle ægteskaber. Og alligevel har hans liberalisme ikke afholdt et stort antal muslimer fra at stemme for ham.
Det fortæller os, at der måske nok er en kløft, men den behøver ikke at være uoverstigelig.
Valgsejren til Khan viser også, hvordan vi ofte ignorer den mangfoldighed, som findes inden for minoritetssamfund. Der er i meningsmålingerne belæg for, at britiske muslimer er blevet mere polariserede i forhold til sociale spørgsmål – dvs. en stor del er blevet mere konservative, mens et lille mindretal er blevet mere liberale end befolkningen som helhed.
Det faktum, at Khans liberalisme udgør en mindretalsoverbevisning, gør hverken hans islam mindre eller mere autentisk. Alligevel er der mange ikkemuslimer, der tager konservatisme som kendetegn for muslimsk ægthed.
Den danske parlamentariker Naser Khader har fortalt om en samtale med en venstreorienteret journalist, som hævdede, at Muhammed-tegningerne fornærmede alle muslimer. Khader svarede: »Jeg er ikke fornærmet.« Hvortil journalisten indvendte: »Men du er heller ikke rigtig muslim.«
At være en rigtig muslim er fra et sådant perspektiv at være en reaktionær person, der føler sig dybt krænket af tegningerne. Det er en opfattelse, der ikke er så forskellig fra de antimuslimske fanatikeres.
Donald Trumps antydning af, at han da godt kunne undtage Khan fra sit foreslåede forbud mod at lade muslimer rejse ind i Amerika, afspejler den samme opfattelse: at liberale som Khan ikke er rigtige muslimer.
Muligheder for fremskridt
Offentlige diskussioner om islam er i dag præget af enten ligegyldighed eller frygt. Multikulturel ligegyldighed ser de muslimske samfunds andethed som noget, vi bare må lære at respektere og leve med, mens etnonationalistisk frygt ser islam som en dødbringende trussel mod de vestlige samfund.
Hvad vi mangler, er ægte socialt engagement, der ikke skyr muslimer som de ’andre’, men lige så lidt vil nøjes med blot at respektere deres tro i behørig afstand. Et engagement, som i stedet gør sig klart, at respekt kræver, at vi som del af vores offentlige samtale forholder os kritisk til og om nødvendigt også udfordrer de værdier og overbevisninger, som mange muslimer hylder.
Det er derfor, at Phillips’ forsvar for ytringsfriheden er så vigtigt. Ytringsfriheden er selve kittet i ethvert socialt engagement. Når vi begrænser den, begrænser vi også rækkevidden for vores sociale engagement.
Men det er også derfor, at hans syn på muslimer som fundamentalt anderledes er så skuffende. For det kan kun indskrænke sådant engagement. Det væsentligste aspekt ved Sadiq Khans valgsejr er ikke, at han er blevet Londons første muslimske borgmester. Det er, at for mange londonere var hans tro og religiøse tilhørsforhold irrelevant for deres stemmeafgivning.
Her ligger der store muligheder for at gøre fremskridt. Det må handle om, at vi engagerer os i andres værdier – men forholder os indifferente over for deres identitet.
© The Observer og Information. 
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",5.0,20. maj 2016,"Betydningsskiftet i dette ene ord inkarnerer hele den forandringsproces, som det muslimske samfund har undergået."
1075,/debat/leder/2015/12/ordenes-magt,Ordenes magt,Christian Jensen," Det bedste, man kan sige om 2015, er måske, at det snart er slut. I hvert fald har troen og håbet i år konstant været på kollisionskurs med forfaldsfortællinger, sammenbrud, nedtur, flugt og ødelæggelse.
Betegnende er det, at Dansk Sprognævn har kåret ’flygtningestrømme’ som årets danske ord, og denne avis har fået optaget ordet ’spyttemanden’ blandt årets nye ord med henvisning til den velkomsthilsen, en midaldrende mand valgte at sende en vandrende flygtningegruppe fra en motorvejsbro ved Rødby: En spytklat i nakken. Situationen blev den 7. september foreviget af Informations fotochef, Sigrid Nygaard, og det står nu tilbage som et symbol på den politiske og mentale tilstand, som de fleste nok helst vil glemme, men som altså nu har fået sin egen officielle glose.
Akkurat som omverdenen er i fuld gang med at finde ord for sammenligninger mellem tidligere tiders jødeforfølgelser og den aktuelle danske situation, hvor politiet efter regeringens plan skal fratage flygtninge smykker og andre værdigenstande over et vist beløb, når de kommer her til landet.
Det lyder forfærdeligt, og det er forfærdeligt.
I dag må vi spørge: Er det virkelig sådan, vi vil kende vores land? Nej, nej og atter nej, og heldigvis er der stadig flere civile danskere, der i årets løb har taget over, hvor de mener, at vores politikere svigter et grundlæggende humanistisk ansvar. Vi har set bedstemødre give flygtningefamilier deres børnebørns klapvogne, og vi har set unge mennesker, der med personlig risiko og i ly af nattemørket har sejlet flygtninge over Øresund til Sverige. De er rede til at bryde loven for at vise, at der i danske folk findes en vilje til medmenneskelig handling som en direkte replik til de politikere, der alene taler om stramninger, stramninger, stramninger.
Der findes ingen nemme – og kun internationale – løsninger på flygtningekrisen, lyder det igen og igen fra politikerne. Ja, det er åbenbart for enhver.
Desto mindre hjælpsomt er det, at vi har en statsminister, der i november udtalte: »De endelige svar skal findes internationalt, men mens vi venter på dem, så skal vi passe på Danmark, og her ved man, hvor man har Venstre.«
Ja, det ved vi desværre kun alt for godt: Man har et regeringsparti, der gør alt, hvad der står i dets (af)magt for at begrænse antallet af flygtninge, der kommer til Danmark. Man har et regeringsparti, der er rede til at fræse hen over såvel ombudsmands-kritik som basale lovgivningsprincipper for at vise national handlekraft.
Det lyder forfærdeligt, og det er forfærdeligt.
Men håbet for 2016 ligger måske netop i alt det forfærdelige, der kan siges om 2015. For i år gik det op for verden, at vi står i en situation, hvor flere kriser griber forstærkende ind i hinanden. Flygtningekrisen handler om krigen i Syrien, ja, men den handler også om en klima- og fattigdomskrise i Mellemøsten og store dele af Afrika.
En vigtig lære fra årets bedste globale nyhed – klimaaftalen i Paris – var jo netop, at verdens lande først for alvor rykkede sammen, da det stod uafviseligt klart, at planeten er ved at falde fra hinanden.
Åbenbart for enhver er det, at EU’s stats- og regeringschefer ikke har leveret løsninger på de utallige krise- og topmøder i Bruxelles. Tysklands kansler Angela Merkel var vel reelt den eneste europæiske statsleder, der helhjertet arbejdede for paneuropæiske løsninger. Men selv om Tyskland er stærkt, er det europæiske fællesskab ikke stærkere, end de enkelte lande vil gøre det til.
Men pointen er måske netop, at det europæiske samarbejde skal synke endnu mere sammen, måske skal EU ligefrem være truet af reelt kollaps, før de enkelte lande hæver sig over snævre nationale interesser. Det var læren fra COP21 i Paris. I årevis har verden vidst, at kloden ikke kan bære vores egen forurening af den. Men først da det sidste håb var ved at briste under den parisiske himmel, viste 196 af verdens lande den fornødne ansvarlighed. Paris-aftalen har tændt et lys i mørket og giver et håb for fremtiden.
Det samme kan vi forhåbentlig sige om Europas håndtering af flygtningekrisen, når 2016 er omme. Forhåbentlig skal vi om et år finde nye ord for en ny handlekraftig epoke i det europæiske fællesskabs historie. Forhåbentlig. Men én ting er sikkert: Kønt bliver det næppe undervejs.
",29.0,23. december 2015,"Men pointen er måske netop, at det europæiske samarbejde skal synke endnu mere sammen, måske skal EU ligefrem være truet af reelt kollaps, før de enkelte lande hæver sig over snævre nationale interesser. Det var læren fra COP21 i Paris. I årevis har verden vidst, at kloden ikke kan bære vores egen forurening af den. Men først da det sidste håb var ved at briste under den parisiske himmel, viste 196 af verdens lande den fornødne ansvarlighed. Paris-aftalen har tændt et lys i mørket og giver et håb for fremtiden."
6873,/debat/2013/08/dag-sagsoeger-sgu,En dag sagsøger jeg sgu mig selv,Sarah Bastholm," 
	Hvor mange gange er jeg ikke blevet fortalt af mine lærere og lærerinder, at jeg lever i et postmoderne samfund? Et samfund hvor jeg realiserer mig selv. Hvor jeg konstant træffer afgørende valg og samtidig individualiseres mere og mere gennem det universelle livsprojekt: Identitetsdannelse.

	Konceptet er egentlig pikant nok. Problemet er bare, at jeg som postmoderne individ efterlades i et følelsesmæssigt kaos. Jeg føler mig på en gang hævet over alle andre og trådt på og undertrykt. Når jeg ikke får alle mine behov opfyldt på den måde, jeg ønsker, og når verden til tider ikke kun drejer sig om mig, og derfor ikke kan tage sig af alle mine rettigheder i mindste detalje, så bliver jeg frustreret. For det er vel netop mine rettigheder, jeg skulle kunne finde tryghed i, når den platform, min identitet står bygget på, begynder at vakle, ikke sandt?

	Med tiden har jeg udviklet en klagementalitet ud over det normale. Min postmoderne socialisering tvinger mig til at være kritisk grænsende til det paranoide. Jeg skal have fundamental mistillid til autoriteter og kunne argumentere og forsvare hver eneste af mine overvejelser og handlinger. Hvis ikke jeg kan det, begår jeg praktisk talt eksistentielt selvmord. Nietzsche er blevet streng: Det er ikke længere nok bare at kunne træffe mine egne valg for at eksistere, jeg skal også have belæg for dem.

	Offerkortet

	Som postmoderne gymnasieelev er jeg blot et produkt af min samtid, hvor moral er selektiv og sandhed relativ. Og sandheden er ikke bare filosofisk relativ, den er juridisk relativ. Så relativ, at den konstant bøjes og strækkes. Når man har sin daglige gang på et af landets gymnasier, skal man ikke være Thomas Blachmann for at spotte tendensen. Vi er i min klasse – og jeg understeger, at jeg også er omfattet – ikke bare almindeligt gode; vi er manisk perfektionistisk gode til at hive vores rettigheder frem og sætte os selv i offerrollen. Vi klager, så snart vi kan, og vi sætter os ikke ned på stolene, før vi som minimum har fundet et fordelagtigt kompromis. Vi klager på skrift. Vi klager verbalt. Hver gang med lige stort engagement. Samfundet opfostrer en hær af identiske, men alligevel individuelle juristrobotter, der pr. automatik scanner enhver situation for mulige uoverensstemmelser med deres gældende rettigheder.

	Selv i eksamensperioden, hvor vi knap nok opholder os på skolen, klager vi. Vi klager over eksamensspørgsmål, over indholdet og udleveringen af dem. Vi klager over skæv administration i forhold til placering og opstilling til eksamensborde og omstrukturering af skabe. Og som bonus klager vi over ressourcerne til årsprøverne – vagter og faciliteter.

	Klagelogik

	Det er faktisk slet ikke så svært at forstå, hvorfor jeg som ung føler mig så evigt stresset, når jeg har så meget at holde styr på og så meget at gå efter i sømmene. Men når jeg nu har så meget større indsigt end alle andre, er jeg jo nødt til at tage ansvaret for det hele. Det er jo logik, i hvert fald for det postmoderne individ.

	Ifølge den selv samme logik er det selvfølgelig heller ikke tilladt en lærer at krænke min selvfølelse. Hvis det alligevel skulle ske, er det sikkert, at et klagebombardement vil finde sted. Jeg erindrer en episode på min tidligere skole, der nær endte med et lærerskifte. For når man som gymnasieelev i min generation mødes af en lærer, der for en gangs skyld tør hæve stemmen og forvente en hvis faglig standard, er det en selvfølge, at frustrationen bruser frem. Efter at være blevet fortalt, at hvis vi ville blive til noget, skulle vi gøre en indsats, trampede jeg og nogle klassekammerater med selvhøjtidelig mine ned til vores studievejleder og brokkede os i så store mængder, at den stakkels mand burde have haft lønforhøjelse for at lægge øre til. Vi blev opfordret til at give det lidt tid, før klagen gik videre til rektor. Vi var forfærdede og planlagde et nyt vejlederbesøg, men efter nogle uger kunne vi godt se pointen med vores lærers undervisningsform. Han endte med at blive den lærer, vi nærede størst respekt for.

	Den sorte skoles ’fordi jeg siger det’-tilgang er ikke længere tilstrækkelig til at lukke en diskussion. Med den principielle afskaffelse af udenadslæren og autoriteten som eneste kilde til viden udviklede den kritiske klagetendens sig. Jeg lever på, at jeg har ret til at have ret, og at jeg skal tvivle på andre og tro på mig selv.

	Det princip giver et fingerpeg om fremtiden. For et stykke tid siden havde jeg en af de her fremtidssnakke med min onkel. Jeg drøftede mine kvalificerede overvejelser om uddannelse og job, når jeg er færdig med gymnasiet om et år. Blandt andre nøje gennemtænkte muligheder var jurastudiet. Jeg fik straks en sang om tørheden og snobberiet, der efter sigende skulle florere der. Men da jeg næsten havde skudt den mulighed fra mig, pointerede min onkel en vigtig ting. Han sagde: »Hvis du vil tage en uddannelse, hvor du er sikret job, er det jura, du skal læse. Folk sagsøger hinanden til fingerspidserne, og det vil de gøre i stigende grad. Til sidst begynder de at sagsøge sig selv. Se bare på USA.«

	Det gav mit postmoderne jeg stof til eftertanke.

	Der findes ikke det, vi på den ene eller anden måde ikke klager over eller sagsøger hinanden for. For det er jo bedst at være på den sikre side, når vi nu selv står med ansvaret for vores valg. Hellere lige give udtryk for sin skepsis en gang for meget end en gang for lidt, så har man i hvert fald skubbet ansvaret fra sig, så godt man kan. Det er i hvert fald mit umiddelbare indtryk, at amerikanerne har taget den lære godt og grundigt til sig.

	Når jeg hører, at en kvinde har valgt at sagsøge en død mand, da hun blev ramt af blodet fra sammenstødet mellem tog og mand, får jeg en dyrisk trang til at sagsøge alle, der krænker min egen personlige integritet. Men så bliver jeg ramt af den danske tabermentalitet, Janteloven, og af alle de konsekvenser af mit klageri, som jeg alligevel ikke magter at tage. Jeg holder mig til det mindre besværlige og klager videre i det små.

	Travl ombudsmand

	Det er godt, Danmark har en ombudsmand til at holde mine kommende klager i skak og bevare rationaliteten, når mine rasende udskejelser mod staten begynder at vælte ind. Måske Jørgen Steen Sørensen vil vise sig at blive den, der kommer til at lægge en dæmper på min omvendte ’Big Brother’-mentalitet, når det virkelig gælder. For det er vel netop en sådan mentalitet, jeg har tilegnet mig. Jeg har sammen med min generation i det dystopiske postmoderne og individualiserede samfund, frarøvet staten ’Big-Brother’-rollen. Nu er det os, de nye borgere, der holder øje med staten som et klinisk kontrollerende politi.

	Jeg ønsker alt vel for Jørgen Steen Sørensen, og underskylder på forhånd alt det overarbejde, jeg måtte påføre ham i fremtiden. Og mens fortællingen om min individualisering og mine mange valg gentages igen og igen, funderer jeg med en uhyggelige følelse af afmægtighed over det samfund, jeg selv er i gang med at skabe: Klagesamfundet anno 2013.

Sarah Bastholm er gymnasieelev
",9.0,17. august 2013,"	Selv i eksamensperioden, hvor vi knap nok opholder os på skolen, klager vi. Vi klager over eksamensspørgsmål, over indholdet og udleveringen af dem. Vi klager over skæv administration i forhold til placering og opstilling til eksamensborde og omstrukturering af skabe. Og som bonus klager vi over ressourcerne til årsprøverne – vagter og faciliteter."
1862,/debat/2015/08/enhver-regering-maa-undersoege-deltagelse-massemord,’Enhver regering må undersøge sin deltagelse i dette massemord’,Sanne Maja Funch," Løgne, tortur og en »rædsom« politisk proces frem mod invasionen af Irak har ført til selvransagelse hos højtplacerede embedsmænd under George W. Bush-regeringen.
I Danmark nedlagde statsminister Lars Løkke Rasmussen (V) Irak-og Afghanistankommissionen efter valget i juni og under voldsom debat i medierne. Siden er kritikken forstummet, men tømmermænd af krigskaliber må ikke drive over så let, mener tidligere CIA-chef Paul Pillar (PP) og Lawrence Wilkerson (LW), der var stabschef for den tidligere amerikanske udenrigsminister Colin Powell.
Begge hjalp Bush-regeringen med at støbe kuglerne til den amerikanske beslutning om at gå i krig i Irak – og begge har siden taget et usædvanligt opgør med det job, de udførte, og den regering, de betjente.
For krigen i Irak var en strategisk katastrofe, og optakten til den var så tvivlsomt orkestreret, at det er absolut nødvendigt at kulegrave krigsbeslutningen for ethvert land, der valgte at deltage, siger de.
Her beretter de om behovet for offentlige undersøgelseskommissioner i både Danmark og USA, og om hvorfor de selv har valgt at fortælle offentligheden om deres oplevelse af den proces, der endte med krig.
– Bør ethvert land, der deltog i Irakkrigen, kulegrave sin beslutning om at gå med?
LW: »Ja. Uanset om vi taler om Danmark, Storbritannien eller USA, så mener jeg, at historien vil vise og allerede viser, at krigsbeslutningen var en strategisk katastrofe. Det øjeblikkelige resultat var ødelæggelsen af den skrøbelige magtbalance i regionen, som vi har forsøgt at opretholde gennem årtier, men hvor vi slap de kræfter løs, der raser i dag. En konservativ vurdering er, at mellem 150.000 og 300.000 mennesker er blevet dræbt. Enhver regering og ethvert land må undersøge sin deltagelse i dette massemord.«
PP: »Hvis jeg var borger i Danmark, ville jeg ønske at vide, hvordan mit land blev fedtet ind i denne sag. Og jeg vil mene, at en dansk undersøgelse bl.a. burde gå i dybden med spørgsmål om, hvordan forholdet til USA og Storbritannien influerer på udenrigspolitiske beslutninger. Og om hvordan Danmarks ønske om at stå på god fod med magthaverne i Washington havde og burde have haft indflydelse på beslutningen om at gå i krig i Irak.«
Demokratiet vakler
– Danmark afbrød sin Irak-undersøgelse, to år før arbejdet skulle være færdigt. Hvad skal man lægge i det?
LW: »Jeg mener, det er udtryk for en ekstraordinær mangel på politisk mod. Men jeg er ikke overrasket. Det samme er tilfældet i USA. Vi foretrækker at feje spørgsmålet om krigsbeslutningen ind under gulvtæppet, at lade som om intet er sket og smile glad til verden.«
»Men jeg mener ikke, at et demokrati bør fungere på den måde. Det er usundt og i sidste ende tegn på, at vi ikke har demokrati, men snarere et oligarki (fåmandsvælde, red.) eller plutokrati (rigmandsvælde, red.). Den slags styrer ønsker aldrig at se deres beskidte vasketøj undersøgt offentligt.«
– Hvorfor er det overhovedet nødvendigt, at et land offentligt ransager sin deltagelse i Irak-krigen?
PP: »For at lære en lektie og for at undgå tilsvarende fejl i fremtiden. Mit håb for USA’s vedkommende er, at en undersøgelse, der ville gå i dybden med beslutningsprocessen eller manglen på samme, ville trække overskrifter om, hvordan man traf en kæmpestor udenrigspolitisk beslutning på baggrund af en elendig proces. Det må aldrig ske igen. Vi må i det mindste sikre, at kongresmedlemmer og lederskribenter næste gang råber op undervejs, fordi de kan sige: Husk, hvad vi fandt ud af sidste gang!«.
– Men hvorfor en kommission? Ved vi ikke allerede, at beslutningen var dårlig?
PP: »Det eneste, vi ved om beslutningsprocessen, er det, journalister og folk som jeg selv har skrevet, og journalisters arbejde har ikke samme indflydelse som en stor, offentlig undersøgelse. En kommission er omgærdet af status og prestige. Dens arbejde står tilbage som autoritative udsagn. Konklusionerne er dem, folk refererer til i mange år fremover. Offentlige kommissioners arbejde har langt større betydning end noget, selv den bedste journalist kan komme frem til.«
Bush på anklagebænken
– USA har gennemført adskillige offentlige og halvoffentlige undersøgelser i forbindelse med krigen. Hvad er resultatet af de amerikanske undersøgelser?
LW: »USA er muligvis det land i verden, der trods alt har gjort det bedste stykke arbejde i forhold til at lufte sit beskidte vasketøj, bl.a. i undersøgelser af vores drone- og overvågningsprogrammer og rapporter om brugen af tortur. Men det har været uden konsekvenser. Ingen er stillet til ansvar, selv om det burde være sket set i lyset af de forbrydelser, vi har begået. Vi har i drabstal bevæget os milevidt ud over det antal amerikanere, der døde den 11. september 2001. Men ikke et eneste levende menneske er stillet til ansvar for disse handlinger, måske bortset fra et par lavt rangerende soldater.«
– Hvem skal stå til ansvar?
LW: »Tidligere præsident George W. Bush og hans vicepræsident Dick Cheney skal holdes ansvarlige for en stor del af miseren i Irak. Jeg så også gerne de seks advokater på anklagebænken, som havde bukserne på, når det kom til at retfærdiggøre den konservative politik i krigen mod terror. De skal som minimum anklages og aldrig have lov at praktisere jura igen. Ultimativt skal de sendes i fængsel.«
– Senatet har i flere omgange undersøgt det efterretningsarbejde, der blev brugt til at retfærdiggøre krigen. Har disse undersøgelser vist, hvordan krigsbeslutningen blev truffet?
PP: »De amerikanske undersøgelser har desværre haft et smalt sigte og ikke evnet at gribe om de væsentligste problemer vedrørende krigen. F.eks. fokuserede Senatets undersøgelse fra 2006 snævert på efterretningstjenesternes arbejde op til krigsudbruddet. Men beslutningen om krig blev ikke truffet på baggrund af dårlige efterretninger, modsat hvad alle tror. Det var politik, der formede efterretningerne, ikke omvendt. Efterretningstjenesterne blev kun brugt i det omfang, krigsmagerne fandt det belejligt, og i forhold til at sælge en beslutning om krig til befolkningen.«
»Efterfølgende har Senatets efterretningskomité forsøgt at komme dybere ned i, hvordan regeringen traf krigsbeslutningen og under hvilke forhold. Men forsøget blev forpurret af politiske magtkampe mellem demokrater og republikanere og det i en grad, så der slet ikke udkom nogen rapport.«
– Hvad er de ’centrale og vigtige aspekter’, der aldrig er blevet undersøgt?
PP: »I Storbritannien har den offentlige Irak-undersøgelse (den såkaldte Chilcot-undersøgelse, red.) konkluderet, at politik og efterretningsarbejde var filtret sammen på en uhensigtsmæssig måde i krigsoptakten. Ingen komité har nogensinde sagt det samme i USA, selv om det i høj grad er sandt. Jeg så også gerne en undersøgelse af, hvordan beslutningen om krigen faktisk blev truffet, for den proces var rædsom her i landet. Det er efter min mening ufatteligt, at ingen undersøgelse nogensinde har gransket, hvordan Det Hvide Hus traf sin beslutning.«
Den store anger
– I spillede begge en rolle i forhold til at overbevise FN, verdenssamfundet og den amerikanske befolkning om krigens berettigelse. Hvad fortryder I?
LW: »Jeg fortryder, at jeg ikke havde tid nok til at gå op imod de mennesker, der løj for mig, og som håndplukkede beviserne mod Irak i en grad, så ingen andre informationer nåede mit kontor. Jeg fortryder, at jeg ikke var dygtigere til at udfordre disse informationer. At jeg ikke gjorde et bedre stykke arbejde i at sige fra over CIA’s direktør, George Tenet, og hans stedfortræder, John McLaughlin, som var den virkelige løgner. Han var manden, som bragte løgnene til udenrigsministeriet.«
»Colin Powell kom ind på mit kontor i januar 2003. Han smed 48 sider om Iraks programmer for masseødelæggelsesvåben på mit bord og sagde: ’Det er mit manuskript til præsentationen i FN den 5. februar’. Derfra havde mit hold og jeg seks dage og nætter til at færdiggøre den her monumentale præsentation. Jeg tror, jeg sov i seks timer i alt i de dage.«
»Til gengæld tror jeg ikke, det havde gjort nogen forskel, hvis jeg havde sagt fra. Vi var gået i krig, selv hvis Colin Powell havde sagt op. Condoleezza Rice, præsidentens sikkerhedsrådgiver, ville blot have taget hans plads. Men jeg deltog i processen i en grad, som fylder mig med stor anger den dag i dag, og som vil gøre det, til jeg ligger i min grav.«
PP: »Jeg har kun én ting, jeg fortryder, og det er, at jeg havde noget som helst at gøre med CIA’s rapport om Iraks masseødelæggelsesvåben, der kom i oktober 2002. Det handler ikke om indholdet, men om rapportens formål, som tydeligvis var at sælge en politisk beslutning om at gå i krig til offentligheden. Jeg og alle andre i den proces skulle have sagt nej. Efterretningstjenester skal ikke bruges som politisk redskab på den måde.«
»Derimod er jeg stolt af andre dele af det arbejde, min del af efterretningstjenesten udførte, f.eks. vores vurderinger af, hvad konsekvenserne ville blive i Irak og hele regionen, når Saddam Hussein blev væltet. Jeg tog initiativ til en stor vurdering af, hvad der ville ske i det irakiske samfund. Den var meget pessimistisk og blev naturligvis fuldstændig ignoreret af politikerne, da dens konklusioner var i modstrid med de synspunkter, de ønskede at sælge til befolkningen på det tidspunkt.«
– Hvorfor stiller to topembedsmænd sig offentligt frem og undsiger den regering, de betjente?
LW: »Den virkelige grund er tortur. Jeg havde stærke følelser omkring andre aspekter af USA’s handlinger frem mod krigsudbruddet og efter. Vi ødelagde magtbalancen i regionen, vi handlede egenrådigt og stik modsat den internationale og multilaterale linje, landet har fulgt siden 1935. Men det var ikke problemer, der berørte mig dybt. De gik ikke i sjælen på mig. Men da jeg forlod mit embede i 2005, opdagede jeg, hvor markant vi havde ændret kurs i forhold til brugen af tortur. Da kunne jeg ikke tage det længere. Da begyndte jeg at råbe offentligt op.«
PP: »Den dag i dag er den mest almindelige opfattelse, at vi gik i krig, fordi efterretningsarbejdet var dårligt. Det passer simpelthen ikke. Irak-krigen blev udkæmpet af andre årsager, og efterretningsarbejdet var ikke andet end en marionet i hænderne på de politikere, som ønskede krigen.«
Paul Pillar og Lawrence Wilkerson har tidligere optrådt i dokumentarfilmen ’Krigskampagnen’ af Boris Benjamin Bertram, hvor de fortæller mere om deres oplevelser af den amerikanske krigsbeslutning




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",16.0,28. august 2015,"– Hvorfor er det overhovedet nødvendigt, at et land offentligt ransager sin deltagelse i Irak-krigen?"
5724,/debat/2014/02/laeserbreve-20,Læserbreve,Redaktionen," 
Spionage giver skyklapper

Hugo Bai Andersen, Haderslev

	Når eksperter og debattører skal kommentere Informations og Snowdens afsløringer af NSAs spionage mod COP15, får vi den automatreaktion, der hedder: »Det er ingen overraskelse! Det vidste alle (vi) velinformerede iagttagere i forvejen!« Det har f.eks. Malene Wind sagt i TV2 News fredag.

	Indtil afsløringen har det ellers heddet:  »Det kan ikke bevises!«  Eller som statsministeren siger: »Vi har ingen grund til at tro, der foregår ulovlig efterretningsvirksomhed i Danmark!« Det var den automatreaktion, der svarede til den situation.

	Jeg er træt af automatreaktioner! De er som forsvarsmekanismer, der sørger for, at man ikke behøver at tage ordentlig stilling.

Muslimer gider ikke integration

Michael Nedersøe, folketingskandidat for Dansk Folkeparti

	Når Karina Lorentsen (SF) – i sin iver efter at være så politisk korrekt som muligt – tillader sig at sammenligne flere medlemmer af Dansk Folkeparti med Hitler, siger det i virkeligheden mere om hendes debatniveau, end det gør om Dansk Folkepartis holdninger til udlændinge.

	Hun påstår, at størstedelen af muslimerne i Danmark er godt integreret, men hvad er integration? Som jeg ser det, er integration ikke kun, når indvandrere undlader at kaste sten efter vores busser eller holder sig fra at blive medlemmer af en af alle de indvandrerbander, der spreder sig hurtigere end byldepest.

	Nej, integration handler blandt  andet om, hvorvidt man vil betale sin skat, om man kun er kommet til Danmark for at nasse på samfundet, om man baserer hele sin økonomi på sorte penge, eller om man vil lære dansk, så man kan begå sig uden kommunalt betalt tolkebistand, når man for eksempel skal til lægen.

	God integration forudsætter, at man vil bidrage positivt og indordne sig i det land, man vælger at immigrere til. Og det er et faktum, at uanset hvor man kigger hen i verden, giver masseindvandring fra muslimske lande, massive integrationsproblemer.

	Mon ikke det har noget at gøre med, at størstedelen af muslimerne er mere eller mindre uinteresserede i at blive integreret?
	 

Retur til SF

Peter Fløe, Roskilde
	Når nu så megen ungdom forlader SF for at tilslutte sig en teknokratisk, magtarrogant og semiliberalistisk politik hos Socialdemokraterne, så kunne det være nærliggende, at de gamle socialdemokratiske koryfæer, der har genopdaget deres ideologiske rødder, til gengæld returnerede til SF.

	Nogle siger, at der ikke er plads til et Socialdemokraterne nummer to.  Jamen pladsen for at føre socialdemokratisk solidarisk politik er jo helt ledig og ligger til lige til for SF – Socialdemokratisk Folke(pensionist)parti.

Ungdom møder udfordringer

Anders Vildsø Andreasen, landsformand for Yngresagen

	Ungdomsarbejdsløshed, fremmedgørelse af nydanskere og alenlang ventetid til de psykiatriske skadestuer er nogle af de udfordringer, danske unge står over for i dag.

	Og så kunne man fristes til at tro, at det også var de ting, så stod øverst på listen med gøremål hos landets politikere. Det er dog desværre ikke tilfældet. For nylig åbnede Beskæftigelsesminister, Mette Frederiksen (S), op for muligheden for, at ældre skulle kunne blive længere på arbejdsmarkedet helt i tråd med både denne og den tidligere regerings fokus på arbejdsudbud, men langt fra det folkelige ønske om mere jobskabelse.
	Og i Berlingske kunne man d. 21. januar læse, at en samlet borgerlig fløj vil kæmpe for at nedsætte alderen for erhvervelse af kørekort.

	De borgerlige er altså blevet de unges bonkammerater efter 10 år i regering, hvor man sænkede den kriminelle lavalder, indførte lavere kontanthjælp for unge under 25 og stigmatiserede unge nydanskere.
	Hvis de borgerlige og alle andre partier på Christiansborg for den sags skyld ville gøre danske unge en tjeneste, så er der mange andre diskussioner, de burde tage hul på: Såsom de lave ydelser til de unge, eksklusionen af unge nydanskere og mangel på mere kvalificeret hjælp til de unge, som i dag kæmper med psykiske lidelser.

Juridisk abort er absurd

Kristian S. Larsen, medlem af Kristendemokraterne

	Juridisk abort. Så fik vi også mødt dét begreb. Noget behageligt møde kan det ikke kaldes. Snarere et deprimerende og dybt forstemmende møde.

	Begrebet indebærer, at en mand kan frasige sig alle rettigheder og forpligtelser i forhold til sit barn: økonomiske forpligtelser, samværsrettigheder osv. Det betyder med andre ord ikke, at graviditeten skal afbrydes, men at faderens ret og pligt kan afbrydes. En undersøgelse har vist, at 39 procent af de adspurgte mener, at en far altid skal have ret til en sådan juridisk abort.

	Hvad blev der af den gode, gamle opfindelse, der hedder forældres ansvar for deres børn?! Det ansvar kan hverken fjernes med et trylleslag eller et pennestrøg. Ansvaret er der, og forældrene må påtage sig det. Er ressourcerne ikke til det, må samfundet træde til med hjælp. Det er jo den slags, samfundsfællesskabet er til for. Så kan man få hjælp til at løfte det ansvar, man har.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,3. februar 2014,"	God integration forudsætter, at man vil bidrage positivt og indordne sig i det land, man vælger at immigrere til. Og det er et faktum, at uanset hvor man kigger hen i verden, giver masseindvandring fra muslimske lande, massive integrationsproblemer."
10474,/debat/2012/02/universiteter-begraensning,Universiteter = begrænsning,Jakob Egholm Feldt," Vores politikere og ledere siger, at vi stræber efter højeste kvalitet i uddannelse og forskning på universiteterne. Det er et nationalt mål at være et ’videnssamfund’ og at uddanne så mange som muligt på højere læreanstalter. Vi skal være i verdensklasse på viden, kreativitet og innovation.
I den plan spiller universiteterne en central rolle. Universiteterne skal levere både uddannelsen og forskningen, som skal drive velfærdssamfundet ind i sin næste alder; den globale alder.
Universitetets partner i det mål er det globalt konkurrerende erhvervsliv. Et smukt arrangeret ægteskab synes der at være enighed om blandt universitetsledere, erhvervsledere og politikere med få undtagelser.
Det grumt tragiske ved disse forblommede målsætninger og deres praktiske implikationer på universiteterne er, at det er en fejldiagnose, som fører til fejlbehandling og infektion med nye sygdomme, der er nærmest behandlingsresistente.
Man kan sige, at den ideologiske vision om videnssamfundet og dens implicitte konvergens mellem forskning, uddannelse, strategi og handel har tvunget en ’blæs-med mel i munden’, ’to fluer med ét smæk’, win win-situation, praksisform ned over universiteterne.
I den virkelige verden er win win-situationer meget sjældne.
Den universitære og politiske managementtale dækker jo over det faktum, at universitetets ledere refererer op til samfundets styringslag og har svært ved at få legitimiteten ind på universitetet blandt dem, de skal lede.
Universitetet er således en reklame for sig selv, hvor alt udadtil skal ligne en kombination af dansk velfærd med ’verdensklasse’ (bare se på alt propagandamaterialet fra samtlige universiteter), fordi universitetet ikke længere er et forsknings- og undervisningsfællesskab, men en butik, hvor man ’køber’ forskning og uddannelse. Det er jeg sikker på, at alle universitetsledere er meget bevidste om.
Tilbage til win win-situationer: Man kan desværre ikke både forske og uddanne på højeste niveau, uddanne 50 procent af befolkningen, undervise mere, publicere hyppigere og mere erhvervsrelevant og sørge for, at næsten alle består samt internationalisere sine uddannelser og ’kvalitetsløfte’ det hele på en gang – og det samtidigt med at økonomistyringens parameter er kvantitet, ikke kvalitet.
Det er noget vrøvl, som ellers intelligente mennesker er blevet overbeviste om, og det er ved at trække stikket ud for det universitet, som har spillet en kolossal rolle i europæisk historie.
Begrænsningskulturen
Men vi bliver nødt til at sige det, som det er: På humaniora i dag kan man sagtens få en uddannelse med både beskeden indsats og beskedne evner. Linda Koldau og andre har jo ret, selv om der naturligvis også er eksempler på virkelig gode uddannelser. Man kan blive cand.mag. i musikvidenskab uden noder, i diverse sprog uden at beherske dem, i historie med uhyre begrænset viden, i humanistiske fag generelt med svage læse- og skriveevner.
Generelt har der udviklet sig en begrænsningskultur. Begrænsning af pensum, af tid, af indsats, af evner som f.eks. at kunne læse andre sprog end dansk og engelsk. Det er desværre også rigtigt, at der har udviklet sig et humanistisk metasprog, hvor de samme introduktioner til teorikomplekser læses over alt.
Diskursanalyse, viden/magt, ’det sociale’, anerkendelse, Foucault, Derrida, Bourdieu og andre perspektiver, som går igennem humaniora og socialvidenskabsuddannelser som en slags altets forklaringer. Faktum er, at mange studerende ikke aner, hvad de taler om. De har læst en intro til teorierne, og de fleste har læst de samme introer som om, de var anvisninger til empiriske studier, ja, som om de var studier i sig selv. Derfor ser vi tusindvis af opgaver præget af tom snak.
Kan man slippe af sted med det hele vejen igennem? Ja. Letheden, tomgangen og den metodisk-maskinelle anvendelse af de samme teorier er også kritikkens og relevansens død. Og egentlig truer det også selve meritokratiet, fordi vi nu kan stole endnu mindre på, hvad en distinktion er garant for af kvalitet og indsats.
Laveste fællesnævner
Kan man bebrejde de studerende? Ja, selvfølgelig. Mange studerende har en infantil tilgang til studielivet som et deltidsfordriv efter arbejde, motionscenter, cafeer og skiture, og de har ingen respekt for universitetet som et ’åndsrige’ eller bare et fællesskab og foretrækker, at universitetet bliver en skole. Kan vi ikke bare smide de studerende ud, når de sidder til en forelæsning og koncentrerer sig om Facebook eller Youtube og dermed ikke bidrager med andet end underminering af undervisningens værdighed?
Nej, ikke uden at få systemet på nakken.
Hvis man gør en indsats for at hæve niveauet, er konsekvensen, at man kommer til at bruge oceaner af tid på netop de svage studerende, studienævn, klagesager, osv. Mange forskere ignorerer derfor problemet og forelæser og vejleder ud i luften uden at sige sandheden til de studerende: Dit arbejde er ikke godt nok.
Transformatorstationerne for undervisningsmaskinen er bl.a. ledelse, studienævn og det studenterorienterede læringsperspektiv. Ledelserne er tvunget til at være reelt interesserede i kvantitet, studienævnene reviderer studieordninger for at gøre passagen lettere og smertefri. Den videnskabelige forklaring på, hvordan man kan blæse og have mel i munden, dvs. undervise med kvalitet på kæmpehold uden nævneværdigt pensum og useriøs evaluering, og komme uden væsentlige og forandrende udfordringer igennem sine studier, kommer fra dele af læringsforskningen.
De dele af læringsforskningen er i tæt og relativ monotomt samarbejde med universitetsledelserne om, hvordan man kan tilpasse uddannelserne til de unge, komme dem i møde, lade dem sammensætte uddannelser selv, gøre det lettere for de studerende at komme igennem passagen.
Den anden del af dette arbejde består i at undervise underviserne i, hvordan man lærer de studerende mest muligt på en måde, hvor der ingen perspektiv- eller metodeforskel er mellem universitetet og skolen.
Læringsperspektivet er helt generaliseret, så forskere på landets universiteter får mere eller mindre samme ’uddannelse’ i at undervise baseret på de samme materialer og samme intro til læringsteori.
Det ligner desværre det, vi udsætter de studerende for.
Det ’dyre’ er målet
Skal vi ikke blive bedre til at undervise?
Kan vi ikke bruge læringsteori? Skal vi ikke være hjælpsomme?
Jo, jo, jo.
Men pendulet er svinget alt for langt i retning af generaliseret metafaglighed og væk fra selve sagen. Som at læse Litteraturhåndbogen for at konversere langvarigt om klassikerne eller ’bruge Foucault’ i sit speciale på baggrund af introduktion til diskursanalyse.
Humanioras undervisning og uddannelse skal insistere på sagen selv med meget mindre hensyn til markedsafsætning. Oversættelsen til arbejdsmarkedet skal de studerende nok selv sørge for. Det er ikke noget, vi skal levere i en fin brochure eller på et formidlingskursus.
Men ansvaret står politikere, ledere og forskere med i fællesskab. Politikernes automatsvar, der lyder, at så må forskerne holde niveauet ved eksamensbordet, er decideret ansvarsforflygtigende.
Hvis det er kvalitet, man vil have, må man give det dyre til de studerende: Krav, indsats, tid, frihed og risikoen for at fejle. Ikke hjælpekurser, nursing, pædagogiske konsulenter, ’eksplicitering’ eller flere metakurser med introduktioner til metaperspektiver, og ’hvad kan vi gøre for dig og din uddannelse?’.
Så ville de studerende nok også tage os og universitetet mere alvorligt.
 
 
Jakob Egholm Feldt er lektor i historie på Roskilde universitet og har for nylig udgivet bogen ’Universitetsundervisning i det 21. århundrede’ (med Nina Bonderup Dohn) på Syddansk Universitetsforlag




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",19.0,27. februar 2012,Leave this field blank 
10430,/debat/2012/03/kan-civilsamfundet-redde-velfaerden,Kan civilsamfundet redde velfærden?,Anker Brink Lund og Gitte Meyer," Revolutionerende tankegods får ofte langt større gennemslagskraft i økonomiske brydningstider end i perioder med stabil vækst. Tænk bare på Marx, Keynes og Friedman, der hver på deres måde har benyttet en krisestemning til at påvirke opfattelsen af offentlig regulering kontra privat værdiskabelse. Også den aktuelle krise giver herhjemme anledning til principiel samfundsdebat om fremtidens velfærdsstat.
Både fra højre og venstre i det politiske spektrum bliver stat og samfund tematiseret i programmatiske termer. Den nuværende regering taler om at redde velfærdsstaten ved at appellere til kollektiv pligtfølelse og bekæmpe civil ulydighed som socialt bedrageri og sort arbejde. Oppositionen fremhæver samtidig civilsamfundets potentialer for aflastning (eller i visse tilfælde afløsning) af staten gennem frivilligt arbejde, filantropi og borgerlige ombud i skarp kontrast til statsligt formynderi og bureaukrati. Der kan argumenteres overbevisende for, at denne antagonistiske måde at opfatte virkeligheden er grundlæggende falsk. Velfærdsstat og civilsamfund er hinandens forudsætninger – ikke et enten/eller, men et både/og. Det gælder i ganske særlig grad en forhandlingsøkonomi som den danske, der historisk set både har tradition for en skattetung statsforvaltning og en selvorganiseret offentlighed med en ganske høj grad af civilt råderum.
Gensidighed
Debatten om velfærd, og hvordan den bedst kan organiseres, løber groft sagt i to parallelle spor. Den ene er udgået fra den socialistiske arbejderbevægelse med omfordeling af ressourcer som hovedmålsætning. Den anden er liberalistisk i sit sigte, som det blandt andet kommer til udtryk i andelsbevægelsen, og her er sigtet hjælp til selvhjælp.
Fælles for begge spor er den civile værdi ’gensidighed’. Begrebet betegner samarbejde, hvor alle bidrager, men ikke nødvendigvis lige meget og på samme tid. Man hjælper hinanden og dermed også sig selv. I modsætning til på markedet hviler civil gensidighed ikke på pengerelationer mellem køber og sælger, forbruger og producent. Der er heller ikke tale om formelle rettighedsrelationer, som vi kender det mellem yder og nyder af skattefinansierede velfærdsydelser.
Men gensidighed står i den aktuelle debat i skyggen af både venstre- og højrepræget idealisering af frivillighed som selve kernen i civilsamfundet. Antropologen Ulla Habermann skønner, at der i Danmark leveres ulønnet arbejde af filantropisk art i størrelsesordnen 100.000 årsværk. Det ville næppe være realistisk at opretholde et tilsvarende aktivitetsniveau, hvis indsatsen skulle betales efter markedets tarifmæssige normer. Hvilket så i nogle tilfælde kan give anledning til ganske heftige konflikter, der blandt andet er blevet behæftet med nedsættende etiketter som ’social eksorcisme’, ’kommunal ansvarsforflygtigelse’ og ’hattedamer’.
Hvis velfærd på længere sigt skal baseres på andre normer end statens og markedets, må frivillighed nødvendigvis suppleres med forpligtende normer, der lægger vægt på gensidighed, bl.a. i form af det, man tidligere kaldte solidaritet og hjælp til selvhjælp.
Men her kommer den epidemiske vækst i rettigheder, der skal garantere den enkeltes frihed, til at stå i vejen. Ønsket om at være fri kommer let til at stå hindrende i vejen for villigheden. Det baner vejen for krav om ensartethed i den civile velfærd. Kooperation og solidarisk hæftelse er således i stigende grad blevet erstattet af kommunale løsninger, baseret på statslogik.
Velfærd kan forhandles
Sociologen Lars Bo Kaspersen har på grundlag af historiske data argumenteret imod det idealiserede synspunkt, at velfærdsstaten er blevet etableret af idealistiske grunde. Der er snarere tale om en mere eller mindre tilsigtet bivirkning af den nationale overlevelseskamp i det internationale system af suveræne stater. Derfor er velfærdsydelsernes nuværende størrelse og organisering ikke givet én gang for alle, og statsformen kan hele tiden justeres, blandt andet under pres fra andre stater og gennem internationale organisationer som EU, IMF og OECD. Så kun konstitutionelt set er der ingen over (eller ved siden af) Folketinget.
Staten baserer sin magt på sanktionering af skatteopkrævning. Embedsværket definerer rammerne for offentlig service, hvem der skal nyde godt af den, hvorledes ordningerne skal finansieres, og hvem der skal være serviceleverandør. I administration og regulering af de skattefinansierede ordninger indgår ikke kun centraladministrationen, men også organisationer, der oprindeligt er vokset ud af civilsamfundet. Det gælder først og fremmest kommunerne, der i formel forstand hverken er ren statsadministration eller ubetinget lokalt selvstyre.
Det kommunale Danmark anno 2012 kan bedst karakteriseres som det, jurister kalder dekoncentreret statsforvaltning: Staten har magten (og dermed også æren), men det er kommunerne, der står for levering af de mange velfærdsydelser (og dermed også klagerne), der omfatter alt lige fra børnepasning, folkeskole, ældrepleje, sundhed, socialforsorg, folkeregister, arbejdsmarked, miljø og teknik, redningsberedskab, museer, biblioteker og nogle steder også forsyning af el, vand og varme.
Nogle af disse serviceydelser er delvis brugerbetalte, men de fleste finansieres ved direkte og indirekte skatter. Sammenlignet med andre lande er det danske skattetryk ganske højt, hvilket har betydning for fonde, foreninger og andre aktører i civilsamfundet på flere måder. På den ene side betyder det, at mange af de opgaver, som i udlandet varetages af frivillige organisationer, i Danmark leveres af stat og kommune. På den anden side spiller skatteregler, fradragsmuligheder og arveafgifter en motiverende rolle som incitament til privat filantropi.
En af civilsamfundets mange ubekendte drejer sig derfor om, hvorvidt skattebegunstigelse knyttet til almennyttig virksomhed – herunder fondes almennyttige eller filantropiske aktiviteter – på længere sigt kan skabe større velfærd end ordninger alene baseret på statsstyrede skattekroner. Her og nu udgør fondenes indsats kun en dråbe i havet. Men at dømme ud fra udenlandske erfaringer er potentialet meget større.
Mistilliden råder
Det store spørgsmål er, om selvorganiserede organisationsformer kun skal hyldes som glorværdig fortid, eller om de også kan aktiveres som et væsentligt supplement til den skattefinansierede velfærdsstat?
Til syvende og sidst handler det om tillid – eller rettere sagt: voksende mistillid, som på trods af de bedste intentioner både fra venstre og højre i samfundsdebatten resulterer i stadig mere kontrol af civilsamfundsaktiviteter. Sammenlignet med stat og marked er civilsamfundet i Danmark stadigvæk relativt ureguleret, men krav om professionalisering, evaluering, akkreditering, standardisering, rationalisering og almindelig miskreditering får flere og flere civilister til at stave ordet ’kontrol’ bagfra.
Frygten for bureaukrati og ’kolde hænder’ har indtil nu været centrale argumenter for fastholdelse af en vis grad af handlefrihed uden for stat og kommune. Ved frivilligt at indgå i gensidige relationer baseret på netværk af tillid, får individer og grupper nemlig adgang til nogle ressourcer, der så at sige udspringer af mellemmenneskelighed og rækker ud over summen af den enkeltes bidrag. Sociologer kalder det for social kapital, og civilsamfundet har stort set kun denne ene værdikilde at gøre godt med. Både markedet og staten har mange flere ressourcer. Men som al anden kapital kan den tillidsbaserede opsparing få helt afgørende betydning, hvis den investeres rigtigt.
Desværre har den civile selvorganisering været under voldsomt pres i de seneste årtier. Først lod vi staten ekspandere, og siden fik markedet frit spil. Både højre og venstre har kort sagt fået lov til at afprøve deres politiske patenter på vejen til det gode liv. Sporene skræmmer. Med mindre vi får gang i en fordomsfri debat om de underliggende principper for samspillet mellem stat, marked og civilsamfund, hvor gensidighed er et helt afgørende element, risikerer vi at løbe ind i en fundamental tillidskrise oven i den aktuelle økonomiske recession. Det kan næppe undgå at resultere både i velfærdstab, fyringer og civil ulydighed.
 
Anker Brink Lund og Gitte Meyer er tilknyttet Copenhagen Business School og Københavns Universitet, har netop udgivet bogen ’Civilsamfundets ABC’.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",8.0,5. marts 2012,"Både fra højre og venstre i det politiske spektrum bliver stat og samfund tematiseret i programmatiske termer. Den nuværende regering taler om at redde velfærdsstaten ved at appellere til kollektiv pligtfølelse og bekæmpe civil ulydighed som socialt bedrageri og sort arbejde. Oppositionen fremhæver samtidig civilsamfundets potentialer for aflastning (eller i visse tilfælde afløsning) af staten gennem frivilligt arbejde, filantropi og borgerlige ombud i skarp kontrast til statsligt formynderi og bureaukrati. Der kan argumenteres overbevisende for, at denne antagonistiske måde at opfatte virkeligheden er grundlæggende falsk. Velfærdsstat og civilsamfund er hinandens forudsætninger – ikke et enten/eller, men et både/og. Det gælder i ganske særlig grad en forhandlingsøkonomi som den danske, der historisk set både har tradition for en skattetung statsforvaltning og en selvorganiseret offentlighed med en ganske høj grad af civilt råderum."
11876,/debat/2011/07/hvem-ret-doemme-liv-vaerd-leve,"Hvem har ret til at dømme,  om et liv er værd at leve?",Sytter Kristensen," Antallet af fødte med kromosomfejl er raslet ned de seneste år (Information 11. juli). Det bliver af mange udlagt som en succes. Men i forhold til hvilke kriterier er det en succes? Er reduktionen af antallet af børn med bl.a. Downs-syndrom kun et gode for udviklingen i vores samfund?
Jeg er ikke så naiv, at jeg tror, vi kan stoppe udviklingen og jeg er egentlig heller ikke interesseret i det. Men jeg er interesseret i at få en debat om, hvordan vi vil bruge denne udvikling. Og jeg vil også gerne sætte spørgsmålstegn ved, om den måde, vi indtil nu har brugt videnskabens udvikling, er den rette. For gavner det vores samfund at fravælge dem, der opleves som uskønne og ubrugelige? Er disse mennesker reelt ubrugelige? Og hvem er i øvrigt de næste, der står for tur til at få denne etikette sat på sig?
Går vi rigtig langt tilbage i tiden, eller ser vi på underudviklede samfund, støder vi på begrebet 'at udsætte det nyfødte barn'. Det handler om børn, som ikke fra naturens side er sorteret fra via abort, men som ikke vil kunne overleve uden andres hjælp, og som derfor ikke får lov til at overleve. Den slags tager vi i det moderne Vesten stor afstand fra. Det får forargelsen op i højeste gear.
Ikke desto mindre foretager vi selv 'udsætning' i stor stil. Det sker bare, inden barnet er født. For i et moderne samfund som vores er lægevidenskaben i stand til at foretage udsætningen allerede i fostrets første 9.-20. uge.
Svært at sige nej til abort
Siden 2004 er alle danske gravide blevet tilbudt screening for at undersøge, om fostret har en defekt. Den alt overvejende fejl, der undersøges for, er, om det lille foster bærer på det ekstra kromosom, som giver Downs syndrom.
Der er blandt danske skribenter særligt dem fra den videnskabelige verden stor enighed om, at det er den bedste løsning for samfundet og for den enkelte, at der bliver foretaget en abort.
Men det er ganske betænkeligt at udtale sig om, hvad der er godt for den enkelte. Hvem har ret til at dømme, hvilket liv, der er værd at leve?
Og hvad er det for en valgmulighed, man som forældre reelt har? Hvis lægevidenskaben taler for abort, og når man bruger ord som risikovurdering og risikoberegning, så er forældrene jo allerede taget ved hånden og ført over mod 'udsætningen'.
Samtidig er der paradoksalt nok stor enighed om, at det er de kommende forældre, som skal træffe den endelige beslutning om abort. De er selvfølgelig også de eneste, som kan tage beslutningen. Men det kræver reel information det være sig både om sandsynligheden for at føde et barn med en kromosomfejl, om de problemer barnet vil kunne få helbredsmæssigt, men så sandelig også om det ofte gode liv, man vil kunne leve, selv om man har Downs-syndrom.
Lytter ikke til de ramte
I al den debat, jeg har læst, er der sjældent udsagn fra dem, det handler om mennesker med Downs. 25-årige Maria Quitzau Mortensen, som optrådte i mandagens Information, er absolut en undtagelse. Oftest tales der hen over hovedet på Downsramte. De får simpelthen ikke mulighed for at komme til orde.
Påstanden om, at mange fra gruppen ikke har kendskab til debatten, er sikkert helt rigtig. Men i denne gruppe findes også mennesker, som både kan læse, høre og forstå. Hvordan tror videnskaben, at disse mennesker oplever at være uønskede i det danske samfund?
Måske inddrages de så sjældent, fordi ingen vil bære det store ansvar, det er at se dem i øjnene og sige: I ikke er ønskede.
Et andet vigtigt aspekt, som enten ikke inddrages eller måske blot fejes til side som irrelevant, er, at også mennesker med f.eks. Downs-syndrom har fået et mere indholdsrigt liv som et resultat af det moderne samfunds goder.
Som børn bliver de stimuleret, og gennem opvæksten får de optimale muligheder for undervisning og socialtræning. De færdes i stor udstrækning på lige fod med befolkningen i almindelighed.
Der er med andre ord foretaget en samfundsindsats, som lønner sig i forhold til den tilværelse, disse mennesker får i voksenlivet. En tilværelse, der er langt fra tidligere tider, hvor mange var gemt væk på store institutioner, hvor de uden stimulation sad i skrædderstilling og rokkede.
Et af resultaterne af indsatsen ser man på arbejdsmarkedet. Stadig flere mennesker med udviklingshæmning får i dag et job på det ordinære arbejdsmarked med særlig støtte naturligvis.
Undersøgelser har vist, at det ikke alene glæder den udviklingshæmmede. Også kollegerne og arbejdspladsen som sådan vinder ikke mindst socialt.
Hvem bliver de næste?
Jeg har tidligere givet udtryk for min bekymring over, at vi som samfund har sværere og sværere ved at tolerere det anderledes. Jeg har også givet udtryk for, at vi i Danmark er forkælede og kun vil have det perfekte. Det er jeg blevet kritiseret for. Men vi er forkælede. I det moderne samfund vil vi selvfølgelig ikke nøjes med det næstbedste.
Det har imidlertid betydet, at vores samfund er blevet mindre rummeligt. Vi har ikke plads til dem, der falder uden for det almindelige. Og det almindelige bliver et stadigt smallere begreb.
Vi indretter f.eks. et samfund, hvor kun mennesker, der kan bruge it, serviceres. De, der ikke kan, må enten lære det eller finde sig i at blive opfattet som dem, vi skal tage os af. Bankernes beslutning om at lægge bankbogsystemet i graven er et godt eksempel herpå. Med al vores viden og al vores stræben efter effektivitet overlader vi en større og større gruppe borgere til at leve parallelt med det officielle samfund.
Folkeskolen er et godt eksempel på, at vores rummelighed er blevet mindre og mindre. Flere og flere får specialundervisning. Og flere og flere sættes uden for det, der betegnes som det normale.
Men når man har fjernet det svageste led i en kæde, vil der altid være et nyt led, som er det svageste. Det er en naturlov. Skal det næste gang være direktøren, som er misbruger og bliver ude af stand til at passe sit arbejde, der skal 'undsættes'? Eller måske den ældre med Alzheimer?
Jeg mener, det er på høje tid, at vi bremser op og få tænkt igennem, hvordan vi bedst udnytter den mangfoldighed af egenskaber, som befolkningen har. At vi erkender, at nogen er gode til noget og andre til noget andet. At der i ethvert samfund er mennesker, som umiddelbart er afhængige af hjælp fra andre. Men som også i samspillet bidrager med positive værdier på individniveau men sandelig også som en gruppe borgere, der er med til, at vi som samfund lærer nødvendigheden af værdier som solidaritet, medmenneskelighed og ansvarsfølelse.
Jeg er af den klare overbevisning, at jo mere vi drøfter, hvad konsekvensen af et tilvalg er frem for udelukkende at drøfte et fravalg desto bedre vil vi kunne forstå og acceptere, at der skal være plads til anderledes mennesker. Dermed vil vi også bedre kunne forstå at sætte pris på 'de anderledes' menneskers værdier.
Sytter Kristensen er formand for LEV




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",26.0,13. juli 2011,"Ikke desto mindre foretager vi selv 'udsætning' i stor stil. Det sker bare, inden barnet er født. For i et moderne samfund som vores er lægevidenskaben i stand til at foretage udsætningen allerede i fostrets første 9.-20. uge."
3740,/debat/2014/11/laeserbreve-11,Læserbreve,Informations Debatredaktion," Kæmpe forskel på rød og blå
Katrine Evelyn Jensen, hovedbestyrelsesmedlem i DSU
Finansloven for 2015 viser, at der er kæmpe forskel på rød og blå blok i dansk politik.
Mens den røde blok har vedtaget en stærk finanslov med initiativer som flere pædagoger i børnehaverne, bedre behandling af kræftpatienter og større fradrag på fagforeningskontingenter, ønsker de borgerlige, med Venstre og Lars Løkke Rasmussen i spidsen, nulvækst og udbudsstop i det offentlige. Det vil betyde, at 33.000 offentligt ansatte vil blive fyret. Men hvem skal ryge, Venstre? Er det pædagogerne, der passer vores børn? Er det sygeplejerskerne og lægerne, der helbreder vores kræftramte? Er det lærerne, der underviser i vores folkeskoler?
Én ting er sikkert, der er helt sikkert forskel på, hvilken vej Danmark skal gå, hvad enten du spørger rød eller blå blok. Så er spørgsmålet bare, om danskerne ønsker velfærd eller nulvækst?
Sjusket asylforslag
Lilian Parker Kaule (LA) og Caroline Stage (V)
Københavns beskæftigelses- og integrationsborgmester, Anna Mee Allerslevs (R), asylforslag er useriøst og sjusket.
København er i øjeblikket ikke forpligtiget til at tage imod flygtninge, fordi kommunen tidligere har taget imod mange flygtninge og i øvrigt har en række integrationsproblemer. Men Anna Mee Allerslev har nu foreslået, at København alligevel skal modtage flygtninge og har i medierne travlt med at promovere forslaget og fremstå ansvarlig.
Travlt har borgmesteren vist også haft, da hun fandt på forslaget, for det virker ærligt talt som noget sjusk, der overhovedet ikke er tænkt igennem.
For det første roder borgmesteren rundt i begreberne. For det andet indeholder forslaget intet om, hvordan København rent praktisk skal løse udfordringen med at tage imod nye flygtninge.
Vi har stor sympati for ønsket om at tage ansvar. Men for at tage ansvar skal man vide, hvad man gør. Og det kan ende rigtig dårligt, hvis vi blindt og naivt åbner op for sluserne uden at have en plan for, hvordan de mange flygtninge eksempelvis bliver selvforsørgende, og hvordan vi sikrer skolegang til deres børn. Vi frygter, at vi ender med at gøre Københavns eksisterende integrationsproblemer endnu større. Integrationsproblemer, som borgmesteren udmærket kender.
Forslaget om at tage imod flere flygtninge kommer seks dage efter, borgmesteren har udsendt en pressemeddelelse, hvori hun skriver, at København står med store integrationsudfordringer, og at et af problemerne er, at københavnere med anden etnisk baggrund er mere ledige end øvrige københavnere.
Det er useriøst at tage så store og vigtige beslutninger uden at have noget grundlag at træffe beslutningen på. Før København eventuelt skal modtage flere flygtninge, skal vi som minimum have afdækket, hvor mange personer vi taler om, hvordan det kan håndteres, og hvad det kommer til at koste.
Adskil fattige og flygtninge
Marianne Haahr, kommunikations- og advocacychef i CARE Danmark
Regeringen skal bruge de sidste ugers ophedede debat om, hvorvidt verdens fattige skal betale for det stigende flygtningepres på Danmark, til at finde en langtidsholdbar løsning. Ellers ender asylregningen med at udhule hjælpen til verdens fattige.
I år endte vi med at flytte en milliard kroner fra de fattige til flygtningene. Princippet om at stille to svage grupper over for hinanden i konkurrence om samme pengekasse er uacceptabelt. Regeringen gemmer sig bag argumentet om, at OECD tillader at betale asylregningen over udviklingsbistanden, og at vores naboer gør det samme. Men det har aldrig gjort en handling rigtig, at andre gør det samme.
Der er behov for en langtidsholdbar løsning, da mange flygtninge ikke er et forbigående problem. Den Internationale Organisation for Immigration vurderer, at verden i 2050 vil huse 200 millioner flygtninge. Derfor bør regeringen adskille pengene til de fattige og til flygtninge en gang for alle.
Psykisk syge stigmatiseres
Simone Hass, Odense
Når jeg fortæller folk, at jeg har en psykisk sygdom, oplever jeg typisk én af to reaktioner. Enten bliver jeg opfattet som et offer, eller også er jeg doven og skal tage mig sammen.
Denne problemstilling hører jeg og folk i min omgangskreds, der enten er psykisk sårbare eller har en sygdom, igen og igen. Det gør, at mange ikke fortæller om deres sygdom af frygt for at blive stigmatiseret.
Selvfølgelig er der nogle træk, der går igen ved forskellige psykiske sygdomme, men det betyder ikke, at alle er ens. Fokus bliver ofte også på, hvad det er folk ikke kan, i stedet for alt det, de sagtens kan.
Folk danner deres identitet i samspil med andre mennesker, så når psykisk syge får at vide, at de skal være på en bestemt måde, smitter det af på deres selvforståelse. Men en psykisk sygdom er noget, man har, ikke noget man er.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,17. november 2014,"Folk danner deres identitet i samspil med andre mennesker, så når psykisk syge får at vide, at de skal være på en bestemt måde, smitter det af på deres selvforståelse. Men en psykisk sygdom er noget, man har, ikke noget man er."
1605,/debat/leder/2015/10/syg-kultur,Syg kultur,Kristian Villesen," I går måtte justitsminister Søren Pind (V) nedsætte en kommission, som skal klarlægge politiets adfærd under det kinesiske præsidentbesøg i 2012 og politiets efterfølgende håndtering af sagen. Sagsforløbet frem til gårsdagens opsigtsvækkende nyhed har med ministerens ord været særdeles uklart.
Det må man give ham ret i. Kort fortalt sagde Københavns Politi til både Folketinget og offentligheden, at man ikke gik efter demonstranter med flag. Det var løgn. Det viste lydfilerne, som blev afspillet i landsretten – filer, som politiet i første omgang afviste at udlevere.
Og i går kom det så frem, at der ovenikøbet lå en ’operationsbefaling’ om, at demonstranter med tibetanske flag ikke skulle kunne ses af den kinesiske præsident. En oplysning, som politiet hverken har delt med byretten, landsretten eller Folketingets Retsudvalg.
Sagen er kun én blandt mange sager om løgn og fortielser fra politiets side i de seneste år. Der var sagen fra Brorsons Kirke, hvor politiet påstod, at de ikke havde videofilmet urolighederne, selv om de havde. Der var COP15-sagen, hvor politiet ikke kunne identificere de betjente, som fejlagtigt frihedsberøvede en flyttemand.
Der var sagen om en ung grønlænder, som døde på Amagerbro Station. Her sagde politiet, at man ikke havde spurgt, om han var grønlænder, da en kvinde ringede om hjælp, men det havde man, kunne man høre på båndoptagelserne. Og så sent som i sidste uge påstod politiet i strid med sandheden, at man ikke havde brugt magt over for flygtningene på den sønderjyske motorvej.
Flere eksperter mener, at sagerne er udtryk for en syg kultur hos politiet. Som forsvarsadvokat og ekstern lektor i jura på Aarhus Universitet, Peter Secher Schmidt, siger: »Der er en særlig kultur i politiet. En kultur, hvor man altid har ret og altid ved bedst.«
Andre mener, at vi i disse år blot oplever en ophobning af uheldige enkeltsager med Tibet-sagen som den mest uheldige. Men sagerne viser, at der under alle omstændigheder er brug for selvransagelse hos det danske politi. Politiet har beføjelser til at udøve magt.
Derfor er vi ganske enkelt nødt til at kunne stole på, at politiet fortæller sandheden og lægger alt frem. Også selv om det kan stille deres kolleger i et dårligt lys. Forhåbentlig kan Tibet-kommissionen blive den øjenåbner, som politiet tydeligvis har brug for.
",11.0,3. oktober 2015,"Andre mener, at vi i disse år blot oplever en ophobning af uheldige enkeltsager med Tibet-sagen som den mest uheldige. Men sagerne viser, at der under alle omstændigheder er brug for selvransagelse hos det danske politi. Politiet har beføjelser til at udøve magt."
7942,/debat/leder/2013/03/skat-forbi,Skat Forbi,David Rehling," Ad uransagelige veje er det lykkedes dagbladet Information at gøre sig bekendt med indholdet af SF’s såkaldt »hemmelige strategiplan«. I partiets inderkredse omtales planen under kælenavnet »Nat med skatten«. Planen højprofilerer SF som den ihærdigste videreududvikler af regeringens hidtidige politik. I planen indgår:
Moms og afgifter skal nedtrappes, indtil niveauet er Europas laveste. Det er målet, at Aarhus, Odense og København skal være indkøbsbyer, der tiltrækker forbrugere fra alle andre EU-lande. Den grænseoverskridende detailhandel skal ikke længere være et dansk problem, men en dansk løsning. De positive beskæftigelsesmæssige virkninger heraf må være åbenlyse – også for Enhedslisten.
’Skat på døden’ er den betegnelse, som den nyeste amerikanske debat bruger om arveafgiften.
Danmark bør være europæisk foregangsland i opgøret med denne usmagelige skat, der tilmed udgør en hindring for et gnidningsfrit generationsskifte i erhvervsliv og jordbrug. Det skal kunne betale sig for udlændinge at oprette testamente i Danmark og evt. rejse hertil i deres sidste livsstunder. Den gunstige beskæftigelsesmæssige virkning vil være særligt udtalt blandt danske advokater, sengeudlejere og bedemænd.
Fastfrysningen af ejendomsskatterne skal glide over i en afvikling. Det skal kunne betale sig – også for udlændinge – at eje fast ejendom i Danmark. Den positive virkning vil ikke alene omfatte kreditgivere og ejendomsmæglere, men alle, der i dag ikke har mulighed for at sælge fast ejendom til den pris, de havde håbet på.
Indkomstskatten er den største hindring for udbuddet af arbejdskraft. Den skal derfor afvikles, begyndende med topskatten, der rammer de driftigste personer på arbejdsmarkedet.
Når alle skatter og afgifter er afviklet, vil hele verden ønske at slå sig ned i Danmark. De gunstige virkninger heraf må være åbenbare.
Også for folk, der ellers ville stemme på Enhedslisten.
",5.0,6. marts 2013,"Moms og afgifter skal nedtrappes, indtil niveauet er Europas laveste. Det er målet, at Aarhus, Odense og København skal være indkøbsbyer, der tiltrækker forbrugere fra alle andre EU-lande. Den grænseoverskridende detailhandel skal ikke længere være et dansk problem, men en dansk løsning. De positive beskæftigelsesmæssige virkninger heraf må være åbenlyse – også for Enhedslisten."
12135,/debat/2011/05/menneske,Hvad er et menneske?,Jens Kvist," »Når jeg ser din himmel, dine fingres værk, månen og stjernerne, som du satte der, hvad er da et menneske, at du husker på det, et menneskebarn, at du tager dig af det?«
Sådan spørger Salmisten i det Gamle Testamente fuld af forundring i sin pragtfulde Salme 8. Og de ord faldt mig ind, da jeg læste en artikel i Kristeligt Dagblad forleden. Den handler angiveligt om en robot, der skal lære os, hvad det vil sige at være menneske. En videnskabsmand, en humanistisk datalog, ph.d. i menneskecentreret informatik, lektor Henrik Schärfe, har ladet fremstille en robot, der til forveksling ligner ham selv og derfor hedder 'Henrik'. Og den ligner fuldstændig endda, som det hedder i artiklen, med grå stænk, ar på hænderne og top på maven.
Det er jo foreløbig ikke andet, end man kan se i Madame Tussauds vokskabinet i København. Her kan man for eksempel møde dronning Margrethe og prins Henrik i voks, som også til forveksling ligner det virkelige regentpar, indtil man kommer tæt på. Så kan man godt se, at de ikke er virkelige.
Falder i søvn
Men anderledes er det med denne robot. Den kan man tænde og slukke for. Slukker man, synker den langsomt sammen og lukker øjnene og ser ud, som om den pludselig er faldet i søvn. Tænder man for den igen, retter den sig op, åbner øjnene og kigger til siderne, blinker og gør en grimasse, som for lige at klemme de ti sekunders søvn ud af kroppen.
Og tager man høretelefoner på, kan man høre den tale med sin ophavsmands stemme og med bevægelser med læberne, der svarer til ordene. Og dens kropslige bevægelser svarer også til dem, ophavsmanden gør. Det styrer han ved hjælp af en computer.
Da man for seks år siden skabte den første menneskelignende robot i Japan var formålet med den dybest set, at man ville skabe det perfekte  menneske  og på sigt det perfekte samfund. Det er jo ikke første gang, man har forsøgt at skabe himmerig på jord.
Det er endt i helvede hver gang!
Noget ekstra
Dette projekt er dog ikke Henrik Schärfes. Han vil bare i første omgang registrere folks reaktion på 'Henrik'. Og så er det, at han stiller det samme spørgsmål som Salmisten: Hvad er et menneske? Og han siger, at man typisk får det svar, at vi består  af to typer informationer: 1. vores genetiske kode og 2. summen af vores erfaringer. Men er det nok? spørger han, for det samme kan man jo sige om robotten  dog kun tilsyneladende, for sidder man over for ham (han siger konsekvent han om robotten, uden anførselstegn!), så kan man godt se, at der ikke er noget liv bag øjnene.
Og han siger videre: Et rigtigt menneske har noget ekstra. Nogle kalder det sjæl eller ånd. Andre kalder det bevidsthed. Så har man jo ikke sagt for meget. Grundtvig kaldte mennesket et guddommeligt eksperiment af støv og ånd. Og det er for mig at se det samme, som Salmisten siger, omend med andre ord.
Det mest uhyggelige ved historien er imidlertid, hvad lektoren forestiller sig, at en sådan menneskelignende robot kan bruges til. Han spørger: Kunne man eksempelvis forestille sig, at et forældrepar mistede deres barn, men får lavet en kopi, som kan hjælpe dem gennem sorgbearbejdningen? Jeg ved det ikke, siger han videre, faldgruberne er mange, og derfor er det vigtigt, at vi forstår, hvordan vi kommunikerer med robotter. De kan aldrig erstatte en menneskelig relation. Men måske kan de komme tæt på.
Det er i min optik en totalt kynisk menneskeopfattelse, han lægger for dagen. Sorgen over et mistet barn kan dulmes ved hjælp af en robot, der til forveksling ligner. Robotten 'Henrik' er konsekvent i anførselstegn. Men hvor længe?
",34.0,26. maj 2011,"Da man for seks år siden skabte den første menneskelignende robot i Japan var formålet med den dybest set, at man ville skabe det perfekte  menneske  og på sigt det perfekte samfund. Det er jo ikke første gang, man har forsøgt at skabe himmerig på jord."
3880,/debat/2014/10/debatten-soeskendesex-lammer-vores-moral,Debatten om søskendesex lammer vores moral,Peter Singer," Tysklands svar på Etisk Råd – Deutscher Etikrat – anbefalede for få uger siden, at Forbundsdagen tager lovmæssige skridt til at afkriminalisere samleje mellem voksne søskende. Rådet nåede dermed til en helt anden konklusion end Den Europæiske Menneskerettighedsdomstol, der i 2012 stadfæstede en dom over en mand fra Leipzig, der havde et seksuelt forhold til sin egen søster.
Manden har afsonet en flerårig fængselsstraf, fordi han ikke vil afslutte forholdet. (Hans søster blev anset for at være mindre ansvarlig og blev ikke fængslet.)
Incest mellem voksne er ikke en forbrydelse i alle jurisdiktioner. I Frankrig blev forbuddet herimod således afskaffet allerede i 1810, da Napoleon indførte sin nye straffelov.
Incest mellem samtykkende voksne er heller ikke en forbrydelse i Belgien, Nederlandene, Portugal, Spanien, Rusland, Kina, Japan, Sydkorea, Tyrkiet, Elfenbenskysten, Brasilien og flere andre latinamerikanske lande (I Danmark straffes sex mellem søskende med fængsel i op til to år efter straffelovens paragraf 210, red.).
I den undersøgelsesrapport, som ligger til grund for anbefalingen, tager Rådet tager udgangspunkt i en gennemgang af vidnesbyrd fra personer i forbudte forhold, især halvsøskende, som først lærte hinanden at kende som voksne. Disse par beskriver de vanskeligheder, som kriminaliseringen har skabt for deres forhold, herunder truslen om tab af forældremyndighed over børn fra tidligere forhold.
Rapporten søger ikke at nå frem til en endelig etisk vurdering af seksuelle relationer mellem søskende. Den spørger i stedet, om der i strafferetten kan findes tilstrækkeligt grundlag for at forbyde sådanne relationer.
Den påpeger, at der ikke findes nogen anden situation, hvor frivillige seksuelle relationer mellem myndige mennesker er forbudt. Der er, hævder rapportens forfattere, brug for en klar og overbevisende begrundelse for at legitimere myndighedernes indtrængen i dette kerneområde af menneskers privatliv.
Pseudoargumenter
Rapporten ser nærmere på de begrundelser, som hævdes at kalde på myndighedernes indblanding. En forhøjet risiko for genetisk unormale børn kunne være en sådan begrundelse, men skulle den være tilstrækkelig, ville den samtidig retfærdiggøre et forbud, der ville blive på en gang snævrere og bredere end det nuværende forbud mod incest. Snævrere, fordi det kun ville have relevans for seksuelle relationer, hvor børn kan blive en følge. F.eks. blev den mand fra Leipzig, hvis sag aktualiserede problemstillingen, steriliseret i 2004, uden at dette fik nogen indflydelse på hans strafansvar. Bredere, fordi forbuddet skulle omfatte seksuelle relationer mellem alle slags par med forhøjet risiko for at få unormalt afkom.
Med tanke på Tysklands nazistiske fortid er det svært at forestille sig, at tyskerne i dag vil ønske sig, at staten skal bestemme, hvem der har ret til at forplante sig.
Rådet så også nærmere på behovet for beskytte familierelationer. Rapportens forfattere konstaterer, at incest mellem søskende er sjælden, ikke fordi det er en forbrydelse, men fordi opdragelse og opvækst i familier eller familielignende miljøer (herunder israelske kibbutzer, hvor ikkebeslægtede børn opdrages kollektivt) tenderer imod at eliminere seksuel tiltrækning.
Rapporten anerkender dog målsætningen om at beskytte familien og begrænser ud fra dette hensyn sin anbefaling til kun at omfatte lovliggørelse af seksuelle forhold mellem voksne søskende.
Seksuelle relationer mellem andre nære slægtninge, f.eks. mellem forældre og deres voksne børn, befinder sig, hævder rapportens forfattere, i en anden kategori på grund af de forskellige magtforhold mellem generationerne og det større potentiale for skade på andre familierelationer.
Moralsk lammelse
Hvor dybt tabuet mod incest går, har socialpsykologen Jonathan Haidt demonstreret. I et eksperiment lod han sine interviewpersoner tage stilling til følgende historie: Julie og Mark er voksne søskende, der tager på ferie sammen og beslutter sig for at dyrke sex for at prøve, hvordan det føles. Julie tager p-piller, og Mark bruger kondom for at være sikker. De nyder begge oplevelsen, men beslutter ikke at gøre det igen. Det forbliver herefter en hemmelighed, der styrker deres bånd.
Haidt spurgte så sine interviewpersoner, om de fandt det i orden, at Julie og Mark gik i seng med hinanden. De fleste sagde nej, men da Haidt spurgte hvorfor, anførte hovedparten begrundelser, som allerede var udelukket af historien – faren for f.eks. indavl, eller risikoen for, at deres forhold ville lide under det. Da Haidt påpegede over for sine interviewpersoner, at deres begrundelser var uden relevans for historien, svarede de typisk: »Jeg kan ikke forklare det, jeg ved bare, det er forkert.« Haidt betegner dette fænomen som ’moralsk lammelse’.
Vores reaktioner på brud på incesttabuet har en åbenlys evolutionær forklaring. Men skal vi lade vores dom over, hvad der udgør en forbrydelse, diktere af en følelse af modvilje, der kan have gavnet revolutionære forfædre uden adgang til effektiv prævention i evolutionens løb? Alene at diskutere spørgsmålet har vist sig kontroversielt. I Polen blev et indlæg, som redegjorde for Deutsche Etikrats anbefaling, lagt online af Jan Hartman, en filosofiprofessor fra Kraków. Dette fik universitetets ledelse til at betegne Hartmans indlæg som »undergravende for værdigheden ved embedet som universitetslærer« og bebude disciplinære foranstaltninger. Ved så hurtigt at se bort fra, at ytringsfrihed er en forudsætning for ethvert universitets værdighed, ser det ansete Universitet Jagiello?ski ud til at have givet efter for instinkter. Det lover ikke godt for en rationel debat om, hvorvidt incest mellem voksne søskende bør forblive en forbrydelse.
© Project Syndicate og Information
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,29. oktober 2014,"Seksuelle relationer mellem andre nære slægtninge, f.eks. mellem forældre og deres voksne børn, befinder sig, hævder rapportens forfattere, i en anden kategori på grund af de forskellige magtforhold mellem generationerne og det større potentiale for skade på andre familierelationer."
6250,/debat/2013/11/laeserbreve-12,Læserbreve,," 
	Magtmisbrugi kommunerne

Sine Heltberg (S), medlem af kommunalbestyrelsen på Frederiksberg

	Når der udskrives folketingsvalg, går ministerierne i dvale og gennemfører kun den mest nødvendige drift. Der er ingen betjening af ministre, ingen der skriver taler, laver økonomiske beregninger eller hjælper med pressearbejdet. Det anses med rette for udemokratisk, at de regeringsbærende partier kan råde over et enormt embedsapparat, mens oppositionen er overladt til sig selv.

	Helt anderledes er det i kommunerne, hvor embedsapparatet bruges meget aktivt af magthaveren. Op mod et kommunalvalg klippes en masse snore over, når nye lokaler, sportsanlæg eller cykelstier skal indvies. Der husstandsomdeles på skatteborgernes regning informationsmateriale med billede af magthaveren.

	I kommunerne klapper man hinanden jovialt på ryggen og joker med, at det da er sjovt, at alting altid lige bliver færdig op til valgdagen den 19. november. Jeg mener, det er magtmisbrug, som bør stoppes. I en valgkamp skal partierne kæmpe mod hinanden på lige fod.

	I folkeskolen taler vi dansk

Carl Christian Ebbesen (DF), spidskandidat til kommunalvalget i København

	Rikke Lauritzens (EL) argumenter må være tynde, siden hun den 12. november i Information kun bruger spalteplads på at mene, at jeg har tunnelsyn i debatten om sprogfag i folkeskolen. Det synes efterhånden at være en automatreaktion fra Enhedslisten at være mod vores synspunkter bare for at være imod. Så er gode argumenter åbenbart ligegyldige, synes Enhedslisten at mene.

	En opgørelse fra Københavns Kommune viser, at 24 procent af forældrene vælger privat- og friskoler frem for den danske folkeskole. Forældre fravælger blandt andet folkeskolen, fordi nogle få trækker det faglige niveau meget ned. Disse få er ressourcekrævende og oftest børn af indvandrere. Det er ligegyldigt, hvor dygtig en elev måtte være, for barnet vil automatisk blive trukket fagligt med ned af de svagere elever.

	Derfor mener Dansk Folkeparti, at det er vigtigt, at folkeskolen frem for alt bruger ressourcerne på at lære børn dansk. Er der så nogle forældre, der gerne vil lære deres børn andre sprog, er de velkomne til at gøre det derhjemme. Men det kan ikke nytte, at folkeskolemodellen bliver udhulet, fordi Enhedslisten helt misforstået vil tilgodese et mindretal. Det kommer der ikke en god skole eller elev ud af.

	Indfør en nedre skattegrænse

Jeppe Kofod (S), spidskandidat til Europa-Parlamentet; Benny Engelbrecht (S), erhvervsordfører og næstformand for Europaudvalget og Thomas Jensen (S), skatteordfører

	DR-dokumentaren I Skattely afslører plattenslagere i at snyde samfundet for milliarder ved at flytte dansktjente penge til lande med lav selskabsskat. Det er en hån mod alle skattebetalende borgere.

	I EU forsvinder 7,5 bio. kroner hvert år på grund af skattespekulation. Det skader vores velfærdssamfund. Virksomheder og investorer ser både på skatteniveauet og velfærdsniveauet, når de overvejer deres investeringer. Derfor sænker regeringen gradvist selskabsskatten for at sikre danske arbejdspladser, men den vil aldrig sænke selskabsskatten til et niveau i nærheden af EU’s laveste. Det sikrer på ingen måde europæiske arbejdspladser.

	Det vil en minimumssats for selskabsskat i EU derimod. Den kan fjerne virksomheders spekulation i skat. EU-landene skal fortsat bestemme egen skattepolitik. Men bør sammen sætte en nedre grænse for selskabsskattesatsen.

	Kritikere mener, at selskaberne vil flygte fra EU. Men de glemmer, at virksomheder nyder godt af Europas lave korruptionsniveau, gode infrastruktur og højtuddannede arbejdsstyrke. Fordele, der til gengæld afhænger af, at alle betaler skat – hverken mere eller mindre.

	Obligatorisk valgdeltagelse

Hamid El Mousti, København

	I de fleste demokratiske stater mener man, at enhver borger har ret til at deltage i nationale valg, mens man i nogle stater mener, at valgdeltagelse også er en borgers pligt og ansvar. Nogle lande indfører ligefrem sanktioner mod sofavælgerne.

	Danmark burde indføre obligatorisk stemmeafgivelse ved alle slags valg, ligesom man ser det i en række andre lande. Stemmer man ikke, skal der betales en bøde på 1.000 kroner.

	Er a-kraft realistisk?

Peter J. Jørgensen, Viby

	Den 8. november bragte Information en artikel om kendte klimaforskere, der går ind for a-kraft i kampen for klimaet. Den globale opvarmning kan ikke forhindres uden a-kraft, siger klimaforskerne blandt andet.

	Men tidsfaktoren overses. Planlægning, myndighedsbehandling og detailprojektering tager lang tid, mens det tager cirka ti år at bygge et a-kraftværk. Det koster energi at etablere. I forhold til CO2-udslip er tilbagebetalingstiden syv til 14 år, hvor solceller tager cirka fire år og vindmøller under ét år. Der går derfor mindst 25-30 år, inden a-kraftværket begynder at få en positiv effekt for CO2-udslippet. Et vindmølleprojekt har en horisont på cirka fem år.

	Det er bekymrende, at man generelt glemmer at indregne sådanne realiteter i tidsplanerne. Skal CO2-emissionen reduceres og temperaturstigninger undgås på kort sigt, er kun de teknologier, der hurtigst kan realiseres og har den korteste energimæssige tilbagebetalingstid, realistiske muligheder.

	Der er ikke tid til at vente på a-kraftens positive CO2-effekt.

	Volapyk og beskæftigelse

Niels Møller, Bellahøj

	Joachim B. Olsen, arbejdsmarkedsordfører for Liberal Alliance, prøvede i et indlæg den 5. november at forklare sammenhængen mellem lavere understøttelse og antallet af beskæftigede.

	I den anledning bruger Joachim B. Olsen Finansministeriets udtryk kompensationsgrad, der er forholdet mellem disponibel indkomst ved ledighed og den disponible indkomst ved beskæftigelse. Finansministeriet når frem til, at hvis man sænker kompensationsgraden med 10 procentpoint, så reducerer man ledigheden med 0,7 procentpoint.

	Hvor meget skal man sænke kompensationsgraden for helt at afskaffe arbejdsløsheden?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,14. november 2013,"	I kommunerne klapper man hinanden jovialt på ryggen og joker med, at det da er sjovt, at alting altid lige bliver færdig op til valgdagen den 19. november. Jeg mener, det er magtmisbrug, som bør stoppes. I en valgkamp skal partierne kæmpe mod hinanden på lige fod."
4865,/debat/leder/2014/06/spoergsmaal-jura,Et spørgsmål om jura,Christian Jensen," Der er særlig grund til kildekritik, når hovedmistænkte selv udlægger skyldsspørgsmålet. I de seneste dage har forhenværende skatteminister Troels Lund Poulsen (V), forhenværende departementschef i Skatteministeriet Peter Loft og forhenværende spindoktor Peter Arnfeldt hver især meddelt offentligheden, at de går fri af hård kritik i den skattesagskommission, der har gransket ministerens, ministeriets og SKAT Københavns håndtering af Stephen Kinnock og Helle Thorning-Schmidts skattesag.
Sagen faldt som bekendt ud til statsminister-familiens fordel, men faldt minister og embedsmænd undervejs for fristelsen til at påvirke sagen og lække afgørelsen til pressen?
Nej, siger altså de hovedmistænkte selv på baggrund af de foreløbige konklusioner, de som involverede i sagen er blevet tilsendt af skattesagskommissionen. Ifølge Poulsen, Loft og Arnfeldt mødes de med relativ mild kritik, hvilket i så fald står i skærende kontrast til de oprindelige anklager. 
Vi har ingen grund til at betvivle hovedpersonernes udlægning af egen skyld, og i så fald skal de selvsagt renses for anklager, der ikke kan godtgøres. Det er lige så klart, som at de endelige konklusioner først kan drages, når offentligheden til september ser kommissionens rapport.
Men uagtet skattesagskommissionens konkrete udfald efterlader tidens mange andre kommissioner en nødvendig principiel debat: Kan juridiske undersøgelseskommissioner alene afgøre sager, der ofte er mindst lige så politiske, som de er juridiske? 
Selvfølgelig skal alle juridiske aspekter af sagerne undersøges, men vi skal være varsomme med, hvad det er for konklusioner, vi drager på baggrund kommissionerne. For hvad der ikke nødvendigvis er et juridisk problem, kan jo sagtens være politisk forkasteligt. Og den politiske debat skal ikke afgøres af paragrafer.
",0.0,12. juni 2014,"Selvfølgelig skal alle juridiske aspekter af sagerne undersøges, men vi skal være varsomme med, hvad det er for konklusioner, vi drager på baggrund kommissionerne. For hvad der ikke nødvendigvis er et juridisk problem, kan jo sagtens være politisk forkasteligt. Og den politiske debat skal ikke afgøres af paragrafer."
11580,/debat/2011/08/laeserbreve-0,Læserbreve,Informations Webredaktion," Gaver til boligejerne
Kim Folke Knudsen, Kgs. Lyngby.
Venstre har lovet de kommende boligejere fritagelse for tinglysningsafgift, fritagelse for ejendomsskat i en begrænset periode og fritagelse for grundskyld. De kalder dette forslag for fuldt finansieret. Men hvad skal dække denne skattelettelse, når VK skønner underskuddet på statens budget til 85 milliarder kroner i år 2012?
Udgiften til skattelettelsen kendes ikke på forhånd, den er afhængig af, hvor mange boligejere, der udnytter skattelettelsen frem til år 2013. Det er ikke udtryk for en ansvarlig politik, at man lover boligejerne skattelettelser, uden at man forinden har sikret sig et parlamentarisk flertal, og nu er der usikkerhed på boligmarkedet som følge af løfter fra V og K.
I de seneste år er op imod 4.000 lejere årligt blevet opsagt fra deres lejlighed, fordi de ikke kunne betale husleje, men der er ingen hjælp fra V og K. Flere andelshavere sidder i andelslejligheder, som er usælgelige pga. usund økonomi i foreningerne, de første foreninger er allerede gået konkurs, og indskuddet til andelsboligen er tabt. V og K er ikke interesserede.
Hvis boligejerne synes, at de nye ufinansierede skattelettelser ligner bestikkelse fra V og K , så er jeg helt enig. Den eneste varige vej til bedring af boligmarkedet er fremgang i arbejde og beskæftigelse samt afvikling af den alt for høje gæld, som mange nye boligejere har optaget for at kunne købe deres egen bolig.
Få flere ind på kvote 2
Christopher Røhl Andersen, folketingskandidat (R)
De nye unge studerende starter i disse tider på universitetet mig selv inklusive spørgsmålet er dog, hvor mange der afslutter det de nu begynder. Igen i år er antallet af kvote 2-ansøgere steget, i år med 9,5 procent i forhold til 2010.
Desværre er det kun 10 procent af ansøgerne, der kommer ind. Resten må gå glip af pladsen på deres drømmestudie. Det viser sig imidlertid, at det oftest er kvote 2-studerende, der er de mest kvalificerede og gennemfører studiet.
Den samlede opposition har luftet muligheden for at fordoble antallet af kvote 2-optagne. Vi kunne i princippet nøjes med kun at have optagelsesprøver, men 20 procent kvote 2-optagelser er et sted at starte.
Dette er nødvendigt for at sikre, at det også er kvalificerede unge, der vælger det rigtige studie. Det skal sikre, at unge gennemfører studiet, for kvalifikationen til et studie kan ikke altid måles på karaktergennemsnittet gymnasiet.
Ved at flere unge gennemfører en videregående uddannelse, kan vi nå tættere på målet med flere akademikere, men det kræver, at vi får flere ind på kvote-2.
EU skal værne om rettigheder
Arne Thøgersen, Europabevægelsen, Holstebro
Marginaliserede romaer behandling af asylansøgere er udfordringer, som EU skal være bedre til at tackle for at værne om de grundlæggende rettigheder, som EU's charter om grundlæggende rettigheder fastlægger.
Men fremskridtet med at leve op til værdierne i charteret har været blandet ifølge EU's agentur for de grundlæggende rettigheder, og i årsberetningen fra agenturet opfordres EU til at tage yderligere fat om romaernes udstødelse og asylansøgernes problemer.
EU skal forbedre sine bestræbelser på at bekæmpe forskelsbehandling af romaer, der fortsat oplever en lavere beskæftigelse, ringere boligforhold, begrænsning i adgangen til sundhedsydelser og til skolevæsnet, og med hensyn til asyl og indvandring skal et nyt forslag til en fælles tilgang til asylansøgere sikre tilstrækkelig støtte til de lande, der er særligt udsatte for de store indvandringsstrømme.
Ubrugelige reformer
Gorm Petersen, Hornslet
Så længe det blå pressemonopol består, tør ingen journalist sætte spørgsmålstegn ved, at de 'nødvendige' økonomiske reformer skal gennemføres. Reformer, som i dag vil være skadelige, fordi de blev planlagt af borgerlige økonomer i en tid, hvor man troede, huspriserne kun kendte én vej opad og at den stigende købekraft sammen med tilbagetrækning af store generationer ville udløse mangel på arbejdskraft.
I stedet er alt gået op i hat og briller, fordi der ikke er nok arbejdspladser. Unge arbejder gratis og balancerer på kanten af socialbedrageri. Pressemonopolet sikrer, at de nødvendige reformer, som efter alt at dømme ville få den stærkt stigende ungdomsarbejdsløshed til at eksplodere og klientgøre store dele af den øvrige befolkning, vil blive gennemført, uanset hvor vælgerne sætter deres kryds.
Det kaldes ikke demokrati, det kaldes demokratur. Udtrykket blev brugt over for nogle af de nye demokratier i øst lige efter Murens Fald. Alle demokratiske formalia var i orden bortset fra den lille detalje, at kun den ene side af det politiske spektrum havde adgang til en loyal presse.
Helge i kamp for dødshjælp
Bo Warming, København
Det er fint, at Helge Adam Møller alligevel stiller op, for ham ved man, hvor man har. Han har som få vist mod til at støtte lægers medvirken til aktiv dødshjælp, som alle befolkninger i EU ønsker, men kun Holland, Belgien og Schweiz har liberaliseret.
Læger har monopol på medicin, men at hjælp og selvbestemmelse nægtes smerteplagede gamle mennesker er der ingen undskyldning for. Derfor må vi sige nej tak til religiøst formynderi. Ingen ved, om en selvmordsepidemi kan udløses af den frihed, som Helge Adam har lovet, men sker det, so be it.
Hvad skulle Pind i Afrika?
Ulla Jessing, Virum
Det virker grotesk, at udviklingsminister Søren Pind sammen med Kronprinsesse Mary har besøgt kvinder og børn i Afrika kort før det indsamlingsshow, som skal samle penge ind for de børn og kvinder, som har brug for hjælp, mad og vand.
Skulle det være pr for Søren Pind og Kronprinsesse Mary? Medierne og Røde Kors har længe vist os rystende billeder af katastrofen i Østafrika, så det var fuldstændig overflødigt at bruge de penge for flyveturen med kronprinsesse Mary heldigvis uden hat for at fortælle på indsamlingsaftenen i tv om katastrofen.
Send gummi
Poul Ancher Larsen, Lyngby
Lørdag aften sad vi lænket til skærmen og fulgte showet Afrika Nu! I mere end tre timer så vi hjerteskærende billeder af udsultede og døende børn. Rystende tv plus noget ligegyldigt show. Vi bidrog alle, og der blev indsamlet over 110 millioner kroner, meget flot og helt nødvendigt.
Men det er jo bare nødhjælp, ikke en varig løsning. Næste år vil det gentage sig, og der var ikke et ord hele aftenen om det afgørende problem: overbefolkningen. Etiopien og Somalia kan jo slet ikke brødføde alle disse mennesker.
Den eneste bæredygtige løsning er selvfølgelig familieplanlægning. Vi mødte mødre, som havde mistet 10 børn på vejen til de overfyldte lejre. Send dem mad, men send dem også nogle kondomer. Det blev ikke nævnt én eneste gang hele aftenen, ikke engang af tv-doktoren Peter Geisling. Det er tabu midt på en lørdag aften, hvor vi skal hygge os og føle os gode.
Sæt lærerne i arbejde
Bo Vesterlund, Kolding (SF)
På grund af skattepolitikken og de kommunale nedskæringer har vi nu op til 28 elever i klasserne og 3000 arbejdsløse lærere. De store klasser med for lidt tid til den enkelte elev har bidraget til ringere kundskaber i dansk og matematik.
Dette vil SF råde bod på ved at indføre en maksimal klassekvotient på 24 og ved en tolærerordning i 1.3. klasse i fagene dansk og matematik. Så kan også svage elever med behov for meget lærerstøtte lære noget. De lærere, der skal bruges for at realisere dette, står klar til at tage fat: Det er de lærere, som VKO har gjort arbejdsløse i de sidste totre år.
Hvor er EU?
Andreas Åbling Petersen, Ellum
Her før folketingsvalget har jeg set en del valgmateriale fra partierne, men indtil nu har jeg ikke ét eneste sted set EU omtalt. Er det virkelig sådan, at alle opstillede partier har accepteret, at Danmark har afgivet så meget suverænitet til det udemokratiske EU, at stort set alle de vigtigste beslutninger træffes i EU.
Danmarks ratificering af Lissabontraktaten skete uden folkeafstemning, hvilket er grundlovsstridigt, og derfor er der lagt sag an imod regeringen. Sagen bliver behandlet i Østre Landsret i marts 2012, og hvis der bliver afsagt en juridisk retfærdig dom, så er traktaten ikke gældende, men heller ikke det interesserer tilsyneladende partierne.
Det er en skandale: Skal vi virkelig vælge et folketing blandt kandidater, som ikke tør nævne det, der er vigtigst for Danmark?
Løkkes ordbog
Jørgen Hagmund, Køge
Vor afgående statsminister udtaler atter og atter, at regeringen har fremlagt og arbejder efter et kontant budget. Jeg er ikke økonom, og har ikke på nettet eller i lærebøger kunnet finde en forklaring på dette begreb.
Jeg opfatter et budget som et sandsynligt overslag over indtægter og udgifter, men jeg er heller ikke venstremand. Vil statsministeren eller en anden fra hans politiske fløj venligst forklare udtrykket?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,31. august 2011,Send gummi
1575,/debat/2015/10/fornuft-foelelser-flygtningedebatten,Fornuft og følelser i flygtningedebatten,Per Mouritsen," »Jeg vil opfordre til, at vi som borgerlige forholder os til, hvad vi VED, mere end, hvad vi FØLER, når det kommer til asylproblematikken.« Sådan lyder en facebookformaning fra Liberal Alliances Merete Riisager. Ligesom mange andre politikere og debattører på højrefløjen kritiserer hun dermed venstrefløjen for at være i sine følelsers vold – for flygtningevennerne erkender ikke fællesskabets afgrænsning, men vil have en utopisk kosmopolits, som budskabet fra filosoffen og sognepræsten Henrik Gade Jensen lød i kommentaren »Danmark er ikke en velfærdsstat med plads til alle« i Politiken tidligere på året.
Riisagers partifælle Henrik Dahl skriver på Facebook om en venstrefløj, der er som børn, når den vil give asyl til alle.
Det lyder, som om at følelser er uden betydning for moralsk rigtighed, og at fornuft blot er en økonomisk kalkule – men kan det virkelig være rigtigt?
Kigger man nærmere på de såkaldt realistiske argumenter i flygtningedebatten, viser de sig faktisk at være ret svage. Og de så udskældte følelser bygger faktisk i mange tilfælde på yderst fornuftige, fællesmenneskelige intuitioner – altså er de rationelle.
Moralens salt
Alle ved, at velfærdsrettigheder er knappe goder, også i forhold til den solidaritet, deres produktion og fordeling forudsætter. Det har valg handlet om i 20 år. Medborgerskabet forudsætter nationalstater, der konsoliderer institutioner indadtil og grænser udadtil. Vi ikke kan huse alle verdens nødstedte.
Selvom medborgerskabet er afgrænset, udtrykker det et grænseløst ideal om ligeværd og ret til frihed og sikkerhed. Ingen ville undvære denne status. Det er en grundpille i oplysningstidens idé om menneskerettigheder, at man skal gøre mod andre, som man vil, de gør mod én selv. Det er et liberalt paradoks. Vores bekymring om ytringsfrihed og velfærd er i det perspektiv hysterisk. Hvor slemt er det, at vi ikke kan tegne Muhammed som hund, og at vores dagpengeperiode beskæres, når andre lever under despotiske tyranner og mangler midler til mad? Hvordan kan vi klynke over småting, når så mange afvises ved rettighedsfællesskabets port?
Flygtningekrisen kalder på følelser! Men følelserne er ikke overfladiske; de afspejler fornuftige, fællesmenneskelige intuitioner, moralens salt: Det kunne have været dig. Barnet kunne have været dit. Som adjunkt Lasse Nielsen skrev i en kronik i Kristeligt Dagblad den 9. september, svarer situationen i Middelhavet til filosoffen Peter Singers tankeeksperiment, om det druknende barn, som en forbipasserende kan frelse uden store omkostninger. Selv om barnet er dig ukendt, skal du dog redde det. Det er en uafviselig intuition. Det er forkasteligt at begrænse asyladgang i en situation, hvor Europa kan modtage mange, mange mennesker uden at bryde sammen som samfund. Disse følelser er – rationelle.
Problemet er marginalisering
Hvad da med den pragmatiske fornuft, der siger, at det ikke nytter at tage så mange, at medborgerskabet bryder sammen? Et argument handler om national førstefødselsret. De fremmede udhuler et fællesskab, som er vores. Men der er ingen ret til dette monopol. Ligesom man ikke kan forlange, at alle skal elske en autentisk gammeldanskhed, som ikke deles selv af de kirkelige jyske kernefolk, som den globaliserede elite påstås at foragte.
Kasper Støvring skriver smukt om Johannes V. Jensen, men privilegeret adgang til ’dansk kultur’ har kulturforskeren ikke. Alle må kunne udøve deres egen kultur i frihed og respekt for andres. På den yderste højrefløj trives undergangsfantasier om muslimer, der, når de er nok, vil underkue den kristne danskhed. Men det er der ikke forskningsbelæg for at hævde.
Ifølge et mere sociologisk argument gør flygtningene samfund så heterogene, at tilliden forsvinder, og opslutningen om velfærdssamfundet lider skade. Europæisk forskning ser dog ingen generel sammenhæng mellem kulturel forskellighed og lav tillid. Indvandring mindsker ikke støtten til velfærdsstaten. Homogenitet giver ikke i sig selv tillid, med mindre delte normer er liberale og tillidsskabende, fx om ligebehandling og lovlydighed. Problemet er ikke forskellighed, endsige en bestemt kulturel fremmedhed, men marginalisering. Efterkommere fra lavtillidslandet Tyrkiet nærmer sig danske tillidsniveauer, viste en undersøgelse i 2011. Tillid for dem og for gammeldanskere skyldes gode institutioner og især den lighed, der gør, at vi deler materiel livssituation og har meget at miste. Derfor er tilliden høj i Skandinavien, men lav og faldende i USA og Storbritannien.
Hvis indvandrere udgør en synlig, adskilt underklasse med ikke-lovlydig adfærd, kan der være et lokalt tillidsproblem. Det afhjælpes bedst ved boligsocialt arbejde og ved at undgå, at indvandrere bliver fattige (starthjælp!). Store antal nye flygtninge vil nok påvirke tillidsniveauet lidt i udsatte boligområder. Men den danske tillid falder ikke til amerikansk niveau.
Flygtninge er ikke gratis
Et sidste argument handler om økonomi. Selv om beskæftigelsen blandt indvandrere og efterkommere steg frem til 2008, er den lavere end danskeres, med deres meget høje erhvervsfrekvens. Minimumløn, flexicurity og et specialiseret arbejdsmarked udgør velfærdsstatens akilleshæl: Flest muligt skal arbejde og betale skat, fordi alle, der ikke gør det, får ydelser.
Nye flygtninge fra Syrien vil sikkert være en byrde også på mellemlang sigt. Rockwool Fonden har beregnet, at der mangler 16 milliarder kroner årligt i nettobidrag fra ikkevestlige indvandrere, et tal der falder, når efterkommerne bliver voksne, men forbliver negativt. Men formålet med at modtage flygtninge er ikke at tjene penge. At det ikke er gratis, er et ’rationelt’ eller ’realistisk’ argument på samme måde som at sige, at vi ikke kan have herberger for hjemløse, fordi det ikke betaler sig.
Når der er moralske grunde til at hjælpe, er det praktiske spørgsmål – der bør besvares af EU i fællesskab – hvordan man undgår at true velfærdsstaternes bæredygtighed. At skatten stiger et par procent for mellemindkomster er ikke en sådan trussel. At modtage en million flygtninge ville ødelægge velfærdsstaten, som vi kender den.
Hvor lidt må det koste?
Kunne vi tage 100.000 flygtninge, som økonomiprofessor Victor Norman for nylig foreslog i Norge? Ja, med en stor, fælles indsats. Ville vælgerne acceptere det? Næppe uden principfaste politikere til at forklare, at det var Danmarks andel.
Før vi rammer loftet for økonomisk-funktionel bæredygtighed, rammer vi et politisk solidaritetsloft. Ligesom når vi taler om dagpenge og efterløn. Men lad os da diskutere det! Spørgsmålet er ikke, om modtagelse af flygtninge – endsige hjælp i nærområderne, som alle taler så uforpligtende om – er udtryk for følelser eller realisme. Ligesom såkaldte realister udfordrer såkaldte humanister til at nævne et tal, kunne man modsat spørge: How low will you go? Hvor lidt må det koste?
I sidste ende handler diskussionen om retfærdighedsforståelser. Hvor meget vejer hensyn til landsmænd mod at sikre et minimum for verdens forfulgte, herunder ret til asyl? Og derefter om solidaritet: Hvad vil vi ofre? Det er ikke en barnlig, følelsesladet diskussion. Den handler om, hvem vi vil være som individer og nationalt fællesskab, som historiker og forfatter Michael Ignatieff har sagt i et interview i Weekendavisen. Den handler om den danske særegenhed, som nogle er så bange for at miste.
Per Mouritsen er professor i Statskundskab ved Aarhus Universitet. Han er forfatter til ’En plads i verden – Det moderne medborgerskab’, der udkom på Gyldendal 29. september




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",21.0,10. oktober 2015,"Riisagers partifælle Henrik Dahl skriver på Facebook om en venstrefløj, der er som børn, når den vil give asyl til alle."
4079,/debat/2014/09/voldtaegt-paa-eget-ansvar,Voldtægt på eget ansvar,"Marie Sigaard Andersen, Chicago"," Tak til Information for at bringe artiklen »Voldtaget af eliten« den 27. september. Her I Chicago, hvor jeg netop er begyndt på et års kandidatstudier, er debatten mellem de studerende meget nærværende. Og frygten for seksuelle overgreb er for mange også en realitet.
University of Chicago kører en række oplysningskampagner og udbyder kurser for at hjælpe de studerende med at passe på sig selv. Men dette er USA. Det er dit ansvar ikke at blive udsat for seksuelt overgreb. Når jeg går forbi de mange fraternity houses på vej hjem fra universitetet, går jeg på gaden som en kvindekrop. Og jeg tænker for mig selv: Jeg er glad for, at jeg ikke var collegestuderende i USA, at jeg ikke kom hertil som 20-årig. Dengang havde jeg med al sandsynlighed sagt ja tak til en drink i en kulørt plastic cup og havde oplevet alfahuset med dets alfahanner indefra.
Mange studerende tyer for tiden til selvtægt på nettet. Forleden offentliggjorde en gruppe hackere en liste med navne på mandlige studerende, man som kvinde skulle undgå på campus, da de er kendt som sexforbrydere. En anden gruppe hackere, ved navn UChicago Electronic Army, hvis mission ifølge deres hjemmeside er at beskytte andre studerende imod at blive beskyldt for seksuelle overgreb, svarede igen med voldtægtstrusler: »Forhåbentlig er årgang 2018 opmærksom, ellers bliver UChicago Electronic Army nødt til at voldtage endnu hårdere.«
Universiteternes ansvar
Det er på tide, at universiteterne spørger sig selv, hvorfor nogle hackere på University of Chicago føler sig nødsaget til at tage loven i egne hænder og hænger deres medstuderende ud.
Efter min mening bør universiteterne i USA gøre op med deres fraternities. Disse broderskaber er levn fra en tid, hvor det at gå på universitetet var ensbetydende med at være en mand blandt andre mænd. Heldigvis er universiteterne i dag – i USA såvel som i Danmark – åbne for både kvinder og mænd. Studerende af begge køn har mulighed for at lufte deres tanker i et undervisningslokale præget af diversitet, blive udfordret og stille bedre og mere præcise spørgsmål til det materiale, de undervises i.
Men et godt universitet er et universitet, der udover at udbyde undervisning af høj faglig kvalitet fra dygtige professorer og forskere er trygt og sørger for, at rammerne er i orden. Der skal være grundlæggende sikkerhed på campus for alle studerende uanset køn eller etnicitet.
Marie Sigaard Andersen, Chicago
",0.0,1. oktober 2014,"Mange studerende tyer for tiden til selvtægt på nettet. Forleden offentliggjorde en gruppe hackere en liste med navne på mandlige studerende, man som kvinde skulle undgå på campus, da de er kendt som sexforbrydere. En anden gruppe hackere, ved navn UChicago Electronic Army, hvis mission ifølge deres hjemmeside er at beskytte andre studerende imod at blive beskyldt for seksuelle overgreb, svarede igen med voldtægtstrusler: »Forhåbentlig er årgang 2018 opmærksom, ellers bliver UChicago Electronic Army nødt til at voldtage endnu hårdere.«"
6597,/debat/2013/09/nye-kommunikationsformer-ny-overvaagning,"Nye kommunikationsformer, ny overvågning",Andreas Marklund," 
	Den globale overvågningsskandale, der har udviklet sig i kølvandet på den tidligere NSA-medarbejder Edward Snowdens afsløringer, har tilsyneladende fået et eget liv. Næsten hver uge vælter det frem med nye kompromitterende oplysninger. En af de seneste krøller på historien er, at NSA sammen med det britiske GCHQ har ’overbevist’ it-virksomheder om at indbygge ’bagdøre’ i deres sikkerhedssystemer. Formålet er vistnok at gøre det lettere for myndighederne at holde øje med krypteret datatrafik, eksempelvis ved banktransaktioner over nettet. Hvis oplysningerne er rigtige, synes efterretningstjenesterne altså bevidst at have undermineret sikkerheden for de enkelte internetbrugere – med det overordnede formål at beskytte de samme mennesker mod terrorisme og andre globale trusler.

	Dette overvågningens dilemma – som udfolder sig i krydsfeltet mellem samfundets sikkerhed og de borgerlige frihedsrettigheder – er unægteligt et af tidens store spørgsmål. Man spørger sig selv, om der overhovedet eksisterer et vestligt samfund, hvor staten ikke systematisk har forbrudt sig mod meddelelseshemmeligheden for at bekæmpe trusler af forskellig art.

	Mange henviser til terrorhandlingerne 11. september 2001 som afgørende for udviklingen af nutidens Big Brother-samfund. Og der er da heller ingen tvivl om, at terrorangrebet og den efterfølgende krig mod terror førte til en række kontroversielle initiativer på overvågningsområdet, blandt andet den såkaldte logningsbekendtgørelse.

	Men graver man lidt dybere i overvågningens historie, opdager man, at antiterrorlovene bygger på væsentligt ældre strukturer. NSA’s overvågning via bagdøre har f.eks. rødder i det første terrorangreb mod World Trade Center i 1993. Efter angrebet blev der udfærdiget en amerikansk lov, som gav sikkerhedsmyndighederne beføjelse til at forlange ’aflytningsvenlige’ produkter fra teleselskaberne.

	Og sådan kan man blive ved at skrue tiden tilbage helt til oldtidens romere. Hemmelig overvågning af samfundets kommunika-tion er en ældgammel magtteknik, sandsynligvis lige så gammel som den menneskelige civilisation. Faktisk eksisterer der en slags overvågningens grundsætning: Myndigheder bedriver til alle tider den overvågning, kommunikationsformerne giver dem mulighed for. Nye kommunikationsformer, ny overvågning. Sådan har det været altid, uanset om styreformen var demokrati eller enevælde.

	Solkongen som inspirator

	For Nordens vedkommende synes 1600- og 1700-tallet at være gennembrudstiden for den mere systematiske overvågning. Parallelt med etableringen af det statslige postvæsen udvikledes tekniker og rutiner for hemmelig brevåbning og postspionage. Det store forbillede var enevældens Frankrig. Her havde solkongen Ludvig XIV et velfungerende system af ’sorte kabinetter’: Hemmelige kontorer ved postvæsenets knudepunkter, hvor diskrete herrer fulgte med i alt under voksseglets illusoriske beskyttelse.

	I Danmark brugte Frederik IV postspionagen til at holde øje med svenske spioner og krigsfanger, men senere blev systemet også rettet mod dissidenter og fritænkere som norske nationalister og kritikere af den enevældige kongemagt. Et nyt kapitel tog sin begyndelse med fremvæksten af de moderne telekommunikationer i midten af 1800-tallet. Informationsstrømmene fik pludselig en fart og et omfang, som tidligere havde været utænkelig. Meddelelser, som før havde taget uger eller flere måneder at ekspedere med postrytter eller sejlskib, kunne nu nå sine modtagere på timer eller dage ved hjælp af den elektriske telegraf. Det skabte uro og en fornemmelse af sårbarhed blandt magthaverne. De oplevede, at magten over informationskanalerne var ved at glide fra de statslige kontrolorganer til brugerne selv – inklusive terrorister og systemkritikere. Spørgsmålet om ejerskabet til telekommunikationernes infrastruktur – kabler, ledninger og telegrafstationer – udviklede sig derfor til en varm kartoffel i det sene 1800-tals politiske magtkampe, globalt ligesom i de enkelte lande. Storbritannien var periodens kommunikationsteknologiske supermagt og brugte sin nøgleposition i de internationale telegrafnetværker til at holde øje med den information, som passerede gennem kablerne. Under Første Verdenskrig blev 30.000-50.000 telegrammer dagligt gransket af de britiske telegrafcensorer. Og hver dag var der cirka 4.000 telegrammer, som blev bedømt til at være suspekte og derfor blev gemt væk eller forsinket i nogle dage. At uskyldige meddelelser fra uskyldige borgere ind imellem blev opfanget af systemet, betragtedes som beklageligt, men uundgåeligt. Sjovt nok minder retorikken en del om den, man kan høre i vore dages debatter om NSA.

	Telefonhemmeligheden

	I Danmark blev der med Telefonloven i 1897 etableret en form for indirekte statsmonopol over telekommunikation. Hoveddelen af driften besørgedes stadig af private virksomheder som f.eks. Københavns Telefonaktieselskab (KTAS), men telefonselskaberne skulle søge tilladelse hos staten. Og et af de krav, som selskaberne skulle efterleve, handlede interessant nok om telegraf- og telefonhemmeligheden – noget som man kan se aftryk af i periodens telefonbøger.

	På mit skrivebord har jeg KTAS’ udgave fra 1901, hvor man på side 10 kan læse, at selskabets ansatte skulle »hemmeligholde for alle uvedkommende saavel Indholdet af Telefonsamtaler samt Navnene paa de gennem Telefonen samtalende Personer som Indholdet og Tilstedeværelsen af de til Besørgelse gennem Telefonledningerne indleverede Telegrammer samt Navnene paa Afsender og Modtager af Telegrammer«.

	Det, vi i dag kalder tele-, trafik- eller logningsdata, var altså omfattet af hemmeligholdelsespligten. Overtrædelser skulle indrapporteres direkte til indenrigsministeren, og udover afskedigelse risikerede de ansatte både bøder og fængselsstraf, hvis de »lyttede med«.

	Sådan var det også i 1800-tallet, hvor overvågningen for alvor begyndte at udvikles til et moralsk og politisk dilemma. Selv om overvågningen har et tidløst træk – og en logik, som tilsyneladende er immun mod den officielle styreform – blev den tydeligvis vanskeligere at legitimere offentligt, i takt med at de demokratiske forfatninger tog form.

	Borgerskabets hægen om den hjemlige privatsfære var en anden faktor, som bidrog til problematiseringen. Rigtignok var det først i 1953, at telegraf- og telefonhemmeligheden udtrykkeligt blev nævnt i Grundloven, men allerede Junigrundloven fra 1849 taler om »boligens ukrænkelighed« og beskyttelsen af private dokumenter. Hvorledes teleselskaber og myndigheder har respekteret disse rettigheder er empiriske spørgsmål, som Post & Tele Museum i øjeblikket er i gang med at kulegrave. Alting tyder på et afgørende skred i tiden omkring Første Verdenskrig. I 1909 blev der udfærdiget et fortroligt cirkulære om særlige samarbejdsformer mellem forsvar og telesektor under krig eller mobilisering. Bl.a. skulle militæret have ret til at kontrollere »indholdet af private telegrammer og telefonsamtaler«. Og da verdenskrig og krigsfrygt blev 1900-tallets skæbne, er det ikke overraskende, at undtagelser som disse kunne blive langlivede – og at de stadig kaster skygger over vor private kommunikation og myndighedernes håndtering af overvågningens dilemma.

Andreas Marklund er ph.d. og forskningskoordinator ved Post & Tele Museum
",6.0,25. september 2013,"	Den globale overvågningsskandale, der har udviklet sig i kølvandet på den tidligere NSA-medarbejder Edward Snowdens afsløringer, har tilsyneladende fået et eget liv. Næsten hver uge vælter det frem med nye kompromitterende oplysninger. En af de seneste krøller på historien er, at NSA sammen med det britiske GCHQ har ’overbevist’ it-virksomheder om at indbygge ’bagdøre’ i deres sikkerhedssystemer. Formålet er vistnok at gøre det lettere for myndighederne at holde øje med krypteret datatrafik, eksempelvis ved banktransaktioner over nettet. Hvis oplysningerne er rigtige, synes efterretningstjenesterne altså bevidst at have undermineret sikkerheden for de enkelte internetbrugere – med det overordnede formål at beskytte de samme mennesker mod terrorisme og andre globale trusler."
813,/debat/leder/2016/02/redningsbaad-baad-paa-slaeb,Redningsbåd – eller båd på slæb?,David Rehling," Den danske støtte er uforbeholden: »Jeg vil være så støttende som muligt over for Storbritannien.« Det erklærede statsminister Lars Løkke Rasmussen i går eftermiddags på sit fælles pressemøde med premierminister David Cameron.
Og jo, det er i Danmarks soleklare egeninteresse at være med til at holde Storbritannien i EU. Briterne og danskerne er fælles om at finde ubehag ved flommeeuropæiske udgydelser og i stedet deltage med den snusfornuftige tilgang: ’Hvordan kommer det her forslag til at virke rent praktisk?’
Læs også: EU-skeptikere er skeptiske over for EU-tilbud
Så selvfølgelig må Danmark støtte, at Storbritannien får en EU-aftale, som kan få landets premierminister til at anbefale et ja til forbliven i EU. Altså: Vi skal sende en redningsbåd ud til den britiske skude. Spørgsmålet er, om vi også skal lægges os på slæb af den. Her bliver det mere indviklet.
For det første, fordi David Cameron i sin retorik har lagt op til at spille den stærke mand, der kunne sikre sit land en særstilling. Hvis en række andre lande nu melder ud, at de særordninger vil de også have – plus måske nogle, der er helt særlige for dem selv – så har Cameron mindre at have sin ’vi er noget særligt’-appel i.
Det fører videre til den næste komplikation. Det, briterne ønsker, er britiske arbejdsmarkeds- og velfærdsordninger, der er mindre solidariske med EU’s økonomisk svagere lande. Hvis andre af de stærkere lande erklærer, at sådan nogle vil de også have – ja, så er det forståeligt, at de svagere lande i Europas øst og syd forhærdes i den modvilje, de allerede nu nærer over for Camerons ønsker om britisk usolidaritet. Det kan føre til, at der på EU-topmødet den 18.-19. februar ikke opnås enighed om en britisk særordning.
Læs også: Leder: Sandhedens time
Det leder videre til tredje komplikation. Selv om David Cameron har erklæret »hånden på hjertet«, at den ordning, EU har foreslået, er »gode betingelser, og de er forskellige fra, hvad andre lande har«, og at han dermed har nået sine mål – så er det sidste ikke sandt. Cameron havde stillet langt mere vidtgående britisk løsgængeri i udsigt, blandt andet en egentlig traktatændring og et loft for antallet af EU-migranter. Allerede nu har det fået EU-fjendtlige britiske politikere og medier til at håne Cameron, og forhånelserne stilner ikke af op mod den folkeafstemning, der kan tænkes at finde sted i juni. Så splittet er Det Konservative Parti, at Cameron har måttet ydmyge sig ved at stille sin regerings ministre frie til at vælge, om de vil føre kampagne for ja- eller nejsiden. Det kan ikke udelukkes, at et flertal af briterne ender med at sige nej.
Så har Cameron bragt sit eget land og hele Europa i en svær situation. Det perspektiv taler også for andre EU-landes varsomhed med at lægge sig på slæb af briterne. For har de gjort det, har de gjort sig sårbare fra krav fra deres egne EU-skeptiske eller -fjendtlige kredse om, at de britiske særordninger skal genoplives for andre lande. Tilmed i en situation, hvor EU-modstandere kan henvise til, at udtræden i utilfredshed jo slet ikke er en umulighed.
At Dansk Folkeparti i usikkerheden om den britiske situation aner rige muligheder, kunne man forsikre sig om i gårsdagens P1 Morgen, hvor man kunne høre partiformand Kristian Thulesen Dahl føre frydefuld tale om, at danskerne bare skal følge briterne. Heller ikke De Konservative har kunnet nære sig. Deres politiske ordfører, Mai Mercado, var i går ude med krav om, at Danmark allerede nu skal gøre klar til at bremse for de børnepenge, der sendes til familier i andre EU-lande, fordi de har en forsøger, der arbejder i Danmark. Selv om beløbet i en større sammenhæng er beskedent – i alt 100 millioner kr. – er det en fællesborgerlig mærkesag, hvor Venstre har markeret sig med mindre ildhu efter at have dannet regering. Nu vil De Konservative tilsyneladende bruge sagen til at drille Venstre med.
Således åbner de oprørte have omkring Storbritannien allehånde muligheder for chancesejlads. Den klogeste danske kurs er – som SF’s tidligere udenrigsminister Holger K. Nielsen tilrådede i går – at få hjulpet briterne til at blive i EU og dernæst tage stilling til, om et britisk ja åbner nye muligheder for Danmark.
",4.0,6. februar 2016,"Så har Cameron bragt sit eget land og hele Europa i en svær situation. Det perspektiv taler også for andre EU-landes varsomhed med at lægge sig på slæb af briterne. For har de gjort det, har de gjort sig sårbare fra krav fra deres egne EU-skeptiske eller -fjendtlige kredse om, at de britiske særordninger skal genoplives for andre lande. Tilmed i en situation, hvor EU-modstandere kan henvise til, at udtræden i utilfredshed jo slet ikke er en umulighed."
11409,/debat/2011/09/laeserbreve-3,Læserbreve,Informations Webredaktion," Håndværkere skal tænke selv
Karsten Aaen, Kolding
Jeg mener ikke, at Lars Olsen, hvis nye bog omtales 17. september, har nogen idé om, hvad der kræves på arbejdsmarkedet i dag, heller ikke af de som skal være vvs'ere, frisører, eller computerteknikere.
Det almene gymnasium har altid været akademiseret; allerede da jeg gik der for 25 år siden, var teorier og teoridannelse vigtigt, ligesom kritisk sans var det. Det er den såmænd den dag i dag.
Ændringen af erhvervsuddannelserne i en mere boglig retning er ikke sket i et tomrum; grunden er, at sådan er den virkelighed, som eleverne skal virke i. I dag kommer ingen håndværkere nogen vegne uden at kunne reflektere over, hvad de skal, og hvorfor de skal det. De har brug for den boglige viden for at kunne udøve deres fag – det er ikke ligegyldigt, hvordan man permanenter sort krøllet hår eller blondt glat hår – og så skal man altså bruge teori.
Resultatet af Lars Olsens ideer bliver, at vi vender tilbage til 50'ernes skole, hvor de praktisk begavede gik i en klasse, de bogligt stærke i en anden, og de dumme fik arbejde. Også selvom han sikkert vil benægte det.
Personligt har jeg stor respekt for håndværkere, mest fordi jeg selv har 12 tommelfingre, men denne respekt for håndværket er gået fløjten de sidste 20-30 år, og jeg tror altså ikke, det bringer respekten tilbage, hvis alle får en murerske i hånden.
Rock eller dødsstraf
Carl-Georg Madelung, Ry
Samme dag, som rockgruppen REM blev opløst, blev en mand ved navn Troy Davies henrettet i USA, på trods af at syv af oprindelig ni vidner havde trukket deres vidneudsagn tilbage.
Efter at have oplyst om begge hændelser i radioavisen kl. 16 på DR P1, fortsatte radioen med mindeudsendelse, om at REM havde opløst sig selv. Studieværten fortalte med bevæget stemme, om alt det, vi har kunnet glæde os over, mens bandet fungerede.
Tænk hvis DR havde valgt at sende en mindeudsendelse over Troy Davies, nu da det meget apropos netop var meddelt, at han var blevet henrettet. Værten kunne måske med samme bevægelse i stemmen have fortalt om, at Troy Davies var blevet et symbol på bestræbelserne på at få dødsstraffen afskaffet i Guds eget land, USA?
Tja, hvem ved, hvad værten kunne have fortalt lytterne. Det fik vi jo ikke at vide, for historien om REM var åbenbart meget vigtigere, end beretningen om de 22 år Troy Davies nåede at sidde på dødsgangen i fængslet, mens vidnerne et efter et trak sig, uden at myndighederne i Texas fandt grund til at genoptage hans sag. Så lidt betyder et liv altså for DR's prioriteter.
Die Dumme Dänen
Oscar Buhl, Berlin
Der har just været valg i Danmark. Lygtepæle i gaderne har været beklædt af plakater. Kandidater og partisoldater har stemt dørklokker og uddelt valgmateriale på gågader og torve.
Det samme har været tilfældet i Berlin, hvor der søndag 18. september var valg til Landdagen i delstaten Berlin. Men til forskel fra Danmark kan mange af de opstillede kandidater kalde sig doktor.
Uddannelsesniveauet er generelt højere blandt tyske politikere. Ifølge Deutscher Bundestag har 60 procent af medlemmerne af den tyske Rigsdag gennemført lang videregående uddannelse, heriblandt finder man rigtig mange ph.d'er; også kansler Dr. Angela Merkel.
Det samme tal for det forhenværende danske Folketing er kun 40 procent, oplyser Folketingets Oplysning.
Uden at ville lyde elitær, ville dansk politik og Folketingets output se anderledes ud, hvis der var flere folk med ph.d.-grader på Borgen. Der er alt for mange halvstuderede politikere med ikke-færdiggjorte studier. Vi har sågar haft ministre, der ikke har givet sig tid eller har formået at få færdiggjort deres studier!
Publicistisk eftersyn
Anker Brink Lund, professor i medieledelse ved Copenhagen Business School
Bent Falbert skarpvinkler i sin klumme En avislæsers stille glæder 24. september resultaterne fra forskningsprojektet Det Publicistiske Serviceeftersyn. Det er han meget velkommen til.
Men desværre har der indsneget sig et par fejllæsninger: Det er ikke kun en procent af det analyserede stof, men 54 procent, der skaber selvstændig publicistisk værdi. Altså lever op til mindst to af de tre kriterier: væsentlighed, relevans og fascination.
Det har heller aldrig været min hensigt, at mediestøtten alene skal fordeles ud fra sådanne kriterier. Formålet har udelukkende været at tilbyde et målbart supplement til den journalistiske fingerspidsfornemmelse, der let kan udarte til smagsdommeri, som Falbert selv illustrerer så smagfuldt i sin klumme.
Stop Europas hjemløshed
Arne Thøgersen, Holstebro
Europaparlamentet vedtog midt i september en resolution, der opfordrer Europa Kommissionen og EU's medlemsstater til at udvikle en hurtig virkende strategi til bekæmpelse af hjemløses problemer i hele EU. Da hjemløshed er et alvorligt problem i alle medlemslandene, og den økonomiske krise har ikke forbedret problemet for de hjemløse, ønsker Parlamentet, at der gøres en større indsats på europæisk plan for at bekæmpe dette sociale problem.
Som led i EU's 2020-strategi er Europakommissionen i gang med at udarbejde en hurtig arbejdsplan for bekæmpelse af den stigende hjemløshed, og den spiller en koordinerende rolle for landenes regeringer.
Men alt andet lige er det op til EU-medlemslandene selv at fremlægge deres nationale planer for at komme uvæsnet til livs, idet hjemløshed er den værste form for udstødelse af samfundet. Derfor er tiden nu til, at regeringerne lever op til deres ansvar for at beskytte de mest sårbare borgere.
Fra en shariaborgmester
Sundhedsborgmester i Københavns kommune Ninna Thomsen (SF)
Jeg måtte synke en ekstra gang, da jeg i Moderne Tider, så mig selv udnævnt til 'shariaborgmester', fordi jeg ønsker at begrænse druk hos unge. En morsom, men dog rabiat sammenligning, der vel mest af alt fortæller os, at alkoholkulturen i Danmark om noget selv er hellig.
Vi er åbenbart flintrende ligeglade med vores verdensrekord i ungdomsdruk. Og med at alkoholrelaterede sygdomme hvert år koster samfundet en milliard kroner. Kære danskere, hav dog lidt selvindsigt. Vi griner af russerne og deres omgang med vodka, men vi kigger ikke på os selv.
Hvorfor accepterer vi, at unge mellem 14 og 18 år drikker i en grad, så de ikke kan passe deres uddannelse eller kommer til skade? Er det rimeligt, at det er blevet en naturlig adfærd for en 15-årig at drikke 10 Bacardi Breezers og fem Små Grå.
Jeg har haft møde med flere gymnasierektorer i København, og de oplever, at druk blandt eleverne er et stort problem. Alkoholen er en del af den danske ungdomskultur, men det virker, som om vi glemmer, at der også er rigtig mange unge, der bliver klemt undervejs.
Jeg mener, det skal være nemmere for en ung at sige nej til alkohol uden at få et stempel som kedelig, og det skal vi forældre, politikere, lærere og rektorer hjælpe dem med ? uden at vi bliver iklædt burka af Information.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,27. september 2011,De 5 artikler I har brugt mest tid på
11794,/debat/2011/07/laeserbreve-3,Læserbreve,Informations Webredaktion," Cykelbalance
Lars Weiss, teknik- og miljøordfører København (S)
Det undrer ikke, at Lars Barfred fra Cyklistforbundet i en kommentar i Information 13. juli angriber Socialdemokratiet og Radikale Venstre for beslutningen om 1.724 nye parkeringspladser i vores moderne, grønne storby.
S og R befinder sig i øjeblikket i krydsfeltet mellem en laden-stå-til-bilisme, støttet af VKO-partiernes modstand mod den betalingsring omkring Hovedstaden, som en ny S-ledet regering vil indføre, og så nogle organiserede cyklister, pt. støttet af SF på rådhuset, som ind imellem forståeligt nok føler behov for at leve op til partiets retorik og stålsathed fra før søvndalismen.
Men Socialdemokraterne på Københavns Rådhus lader sig ikke køre ud på overdrevet, hverken af enøjede bilister eller cyklister. Vi følger den miljøpolitiske linje tilsat sund fornuft som under socialdemokratisk ledelse har gjort København til verdens cykelby nr. 1.
Dagligdagen skal kunne hænge sammen for alle københavnere, også for de børnefamilier for hvem, bilen er en nødvendighed på ruten hjem-børneinstitution-arbejde og tilbage igen. Sagt med respekt for både brugere og producent: Alle børnefamilier kan ikke klare sig med en Christiania-cykel.
Luk op, PET
Helge Scheuer Nielsen, Sundby
Tak til Information for god og vedvarende dækning af restriktiv lovgivning om PET. Her op mod et folketingsvalg ser vi de obligate løfter om åbning af arkiverne. Der gives igen en gang gode løfter om adgang for historikere. Vi, der blev registreret i 1960'erne for lovlig politisk virksomhed på trods af løfter i Folketinget og regeringserklæringer, må vi i al beskedenhed også anmode om adgang?
Vi, der var stillere for lovlige partier, arrangerede demonstrationer mod Franco-styret og mod krigsførsel i Vietnam, blev registreret ifølge PET-kommissionen, som på mærkelig vis frikender PET. Når man beder om aktindsigt, modtager man den fortrykte henvisning til rigets sikkerhed. Når man dernæst klager til Justitsministeriet, modtager man den fortrykte henvisning.
Kort sagt: Fint med historikeradgang, men giv adgang for de registrerede.
Medaljer til Helle og Lene
Tage Vestergaard, Stensved (Ø)
Information er i gang med en serie om faderopgør. De interviewede kommer herunder ind på familielivet og dets betingelser i forskellige generationer. Således har Manu Sareen besluttet sig til, at han aldrig vil være toppolitiker af den slags, der kræver, at man bruger samtlige døgnets vågne timer på lovforslag, gruppemøder, partiprogrammer og medieoptræden.
Hvordan skal man så reagere på det, når man som vælger ønsker politiske ledere med netop den slags indstillinger, som Sareen giver udtryk for? Man kunne f.eks. slutte op om Helle Thorning-Schmidt og Lene Espersen og andre, når de handler i forsøg på at få et politisk liv på højt niveau til at gå op med et familieliv der tilgodeser mage og børn.
Der burde være opmuntring, priser og medaljer til dem, når de så åbenlyst ind imellem prioriterer det, der skal til for et godt familieliv i stedet for småligheder og formalistiske krav til deres handlinger. Jeg vil foretrække at blive regeret af mennesker med Helles og Lenes syn på netop det område.
Medaljerne skal ikke være en speciel hyldest til kernefamilien, men til alle former for familieliv.
Terrorangreb forener os
Mustafa Adham, Vejle
Terrorangrebet i den norske hovedstad Oslo og på øen Utøya 22. juli er et tydeligt tegn til hele verden på, at terror og terrorister hverken har farve, nationalitet eller religion.
Vi kan alle være mål og ofre for terror, uanset hvilken baggrund vi har og hvilken politisk eller religiøs overbevisning. Terror er en besynderlig og umenneskelig handling, der ser snævert og med radikale øjne på ofret.
De mennesker, som er ofre for terror, og de mennesker, som muligvis bliver det en dag i fremtiden, skal forenes om ikke at leve i frygt; fred, dialog og menneskelig kærlighed skal vinde kampen. Og som Helle Thorning-Schmidt har udtrykt det:
»Angreb på demokratiske lande må aldrig få os til at blive bange og opgive vores principper.«
Jeg er dybt chokeret og berørt af den blodige tragedie, som har ramt Norge, og ønsker at udtrykke min dybe sorg og medfølelse med det norske samfund. Først og fremmest som almindeligt menneske og dernæst som socialdemokratisk medlem af partiforeningen i Vejle.
Jeg er personligt blevet ramt af terrorangrebet; en af mine venner og hans lillebror var med AUF på Utøya. De blev skadet begge to lillebroren meget alvorligt. Jeg vil gerne sige til vores naboer i Norge og til de sårede og deres pårørende: I er ikke alene. Som mennesker står vi sammen med jer, og vi støtter jer. Vores kamp er den samme.
Man skyder da fugle?
Elisabeth Friis-Rødel, Hirtshals
Nej, ikke i yngletiden, i hvert fald ikke ifølge loven, med mindre der direkte er tale om skadefugle.
Men hvorfor fælder man så træer i yngletiden? Fuglene har jo stadig redder med æg og unger i træerne, og mange andre dyr har unger i skovbunden, som de ikke bare kan vandre bort med.
Hvad er forskellen mellem at slå fugle og andre dyr ihjel ved at skyde dem, og at slå dem ihjel ved, at de falder ud af reden?
Det må Miljøministeren kunne svare på, for det er hende, der har været så dum, at hun har lavet aftaler, der medfører, at hun er 'nødsaget' til at fælde Østerild Plantage midt i yngletiden.
Hvis hun ikke har et meget godt svar, så bør hun om ikke andet udskyde fældningen af Østerild Plantage til efteråret, og dermed også til at diverse klager er færdigbehandlet. Dette ikke bare til gavn for naturen, men også for demokratiet og borgerindflydelsen i Danmark.
Verden ser til
Bjørn F. Johannsen, København
Per Dalgaard misforstår mig i sit indlæg 26. juli. Han tror jeg mener, at klimaet er bekymret for hvor meget CO2, vi udleder enkeltvist. Det er helt forkert. Klimaet er ikke bekymret for noget som helst. Det er os, der bør være bekymrede.
Mit ærinde, som Dalgaard misforstod, er, at et argument ikke er videnskabeligt, bare fordi det fremføres på baggrund af videnskabeligt baserede tal. Primært indeholder et videnskabeligt argument en afvejning af realiteter, og måske tal.
Hvis vi blot ser på vores lands størrelse, ser hele vores hjemlige klimadebat unægtelig lidt trist og ligegyldig ud. Men realiteterne er nogle andre. Se hvor megen røre en håndfuld miljøaktivister i Østerild Klitplantage kan skabe.
Kan miljøfolk være imod grøn energi? En vidunderligt aktuel problemstilling, der handler om medejerskab som også er relevant i globalt perspektiv. Og Samsøs fossilfri ø-projekt. Et helt samfund flokkes om at sætte vindmøller op og køre elbiler. Og verden kigger nysgerrigt med.
Sådanne projekter kan meget vel få større indflydelse i den globale klimapolitik, end Dalgaards noget uoriginale forslag om skattelettelser til dansk industri ville få. Det er rigtigt, at vi gør meget for klimaet i Danmark. Men Dalgaard, vi skal da blive ved!
Populisme fra Ellegaard
Flemming Bengtsson, Brønshøj
Lasse Ellegaard (LE) fremturer i et populistisk og dæmoniserende angreb på Søren Espersen (DF) og Israel i Information 22. juli, der på flere punkter er lysår fra journalistisk hæderlighed og Information uværdigt. Blandt flere af LE's udokumenterede populistiske påstande, skal nævnes en enkelt:
LE anfører uden belæg, at Yitzhak Rabin ønskede, at Gaza ville synke i havet. Birgitte Rahbek (BR) gjorde det samme i en kronik i Information, 'Så vælg da freden' fra 20. september 2001.
Men hvor har BR påstanden fra? Ifølge en e-mail fra Palestinian Refugee Discussion List 17. august 2000, stammer den fra en artikel af den israelske klummeskriver Emuna Elon i den israelske avis Yediot Aharonot 28. august samme år.
Hvordan kan en offentliggjort påstand blive citeret i en e-mail, der angiveligt er skrevet og sendt 11 dage før offentliggørelsen? Påstanden må hermed være aflivet.
LE fremstår for mange som en seriøs autoritet med mange års erfaring som udenrigskorrespondent, men har i årevis gjort sig selv til en enøjet part i mellemøstkonflikten i et omfang, der svækker hans journalistiske hæderlighed og troværdighed. Det er en hån mod os læsere, som LE arrogant regner for nikkedukker, der sluger populismen råt.
Mindre royalt
Peter Arnborg, København NV
Tak til Tim Knudsen for hans essays om demokratiudviklingen i Danmark, senest den 23. juli om kongemagtens fortsatte rolle i statsstyret efter systemskiftet i 1901. Også i dag har dronninge-/kongemagten funktioner i statsstyret på trods af princippet om demokrati og folkestyre, som anført i grundloven.
Hverken S, V eller RV de kommende regeringsudpegende partier skylder historisk kongemagten noget. Så derfor må det nu være på tide inden for grundlovens rammer at begrænse kongemagtens rolle yderligere.
F.eks. kunne man nu undlade dronningerunden ved regeringsdannelse og som regering begrænse brugen af statsråd, hvor dronningen deltager i regeringsanliggender. Jeg hører gerne om partiernes holdning til disse to konkrete forslag.<\!s




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,27. juli 2011,"Tak til Tim Knudsen for hans essays om demokratiudviklingen i Danmark, senest den 23. juli om kongemagtens fortsatte rolle i statsstyret efter systemskiftet i 1901. Også i dag har dronninge-/kongemagten funktioner i statsstyret på trods af princippet om demokrati og folkestyre, som anført i grundloven."
8091,/debat/leder/2013/02/valentin,Det er Valentin: Jeg er din,David Rehling," Det haster med det kys. Den kommer, før du tror, den drømmeløse søvn
Sådan formaner Poul Henningsen os at udfolde kærligheden inden dødens intethed i visen »I dit korte liv«.
Og nu, denne 14. februar 2013, er der et påskud til at føje PH. Det er nemlig Valentinsdag.
Her vil nogle tænkeligt fnyse, at valentinsdag er et vederstyggeligt amerikansk påhit til fremme af omsætningen hos blomsterhandlere og chokoladefabrikanter.
Dagen i dag er de elskendes dag, på svensk kendt som Alla hjärtans dag. Og sandt er det, at nutidens kobling mellem 14. februar og kæresteri i vidt omfang skyldes påvirkning fra amerikansk kultur. Men det er ikke hele billedet. Langtfra. Valentinsdag er historisk set en magtkamp om, hvad hjertet skal banke for.
I den romerske oldtid blev 14. februar fejret som første forårsdag. For at fremme frugtbarheden løb mænd rundt med offerblodsdyppede strimler af gedeskind, som de klaskede over kvinder og marker. Samme slags tradition, som når man i vore nordligere egne ved fastelavn smak hinanden i den bare med et birkeris for at vække de slumrende drifter.
I Rom huede hedensk vellyst ikke den magtgribende katolske kirke. Den valgte at kapre dagen til sine egne formål. Pave Gelasius dekreterede år 468, at dagen i stedet skulle tilegnes martyren Sankt Valentin. Om denne skikkelse lød fortællingen, at han trodsede kejser Claudius den Ondes forbud mod, at soldater indgik ægteskab, da det distraherede kampviljen. At Valentin uforfærdet viede de giftelystne, førte til, at han blev kastet i kachotten, hvorfra han angiveligt helbredte sin fangevogters datter for blindhed. Inden Valentin blev slæbt bort for at få hovedet hugget af, skulle han have postet denne datter et budskab underskrevet: »Fra din Valentin«.
Aha, det første valentinskort! Og tilmed så kysk, at det er en pavelig fryd. Tilbage på elskovsspor blev valentintraditionen imidlertid ført, da den senmiddelalderlige engelske digter Geoffrey Chaucer i 1382 nedfældede denne versestrofe: »For dette var på Sankt Valentinsdag, hvor hver en fugl kommer for at vælge sin mage.«
Andre fulgte op med henført poesi om, hvad dagen indebar. William Shakespeare gav sentimentaliteten et spark, da han i sin Hamlet fra 1601 lod en henvisning indgå i Ophelias vanvidsscene, hvor hun rabler (i Johs. Sløks oversættelse):
»I morgen er det Valentine, og straks parat til den galej står jeg som pigen ved dit vindue; din Valentine er jeg.«
I 1797 tog Valentin en ny drejning, da en britisk forlægger udgav manualen Den unge mands Valentin-skriver. Den indeholdt forslag til ømme linjer, som kunne afsendes af elskovsdrevne ynglinge, der ikke selv bemestrede versekunsten. I 1847 blev Valentin omsat til stordrift af Esther Howland fra den amerikanske delstat Massachusetts. Esther Howland fik sat afsendingsklare valentinhilsner i masseproduktion.
Vupti var Valentin i vælten. I Storbritannien sendes nu hvert år omkring den 14. februar 25 millioner kærlighedserklæringer. For USA’s vedkommende er tallet anslået til 190 millioner kort og mere end 15 millioner e-mail. Oveni flyder en uoverskuelig flom af chokolader, afskårne blomster og tosomme middage i flakkende stearinlys. Diamantindustrien har også meldt sig som Valentinleverandør.
Samtidig er målgruppen for valentinerierne blevet udvidet. Forældre sender til børn og omvendt. I Finland fejres dagen også som venners dag.
Efterhånden kan det vel blive lidt for meget af det gode. Navnlig kan den kommercielle fidus lægge gift for udtryk af dybtfølte længsler.
Jae, joe ... Uanset alle plattenslagerier kan valentindagen opleves som en smuk tradition, hvor hver især på sin måde kan få sagt noget varmt til en elsket. Mellem mennesker udveksles en gruelig masse fjendtlige erklæringer og alt for få, som er oprigtigt kærlige. Som selvsamme Poul Henningsen tilråder i sin »Nå-vise«:
Ikke se for langt tilbage eller frem!
Leve, mens man lever, være noget for nogen.
Se, hvor lystigt unge par går sammen hjem.
De har glemt det hele – også risikoen.
Hvad skal vi så?
Vi tar et kys!
Ja – Gør det! – Nå?!
 




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,14. februar 2013,"Vupti var Valentin i vælten. I Storbritannien sendes nu hvert år omkring den 14. februar 25 millioner kærlighedserklæringer. For USA’s vedkommende er tallet anslået til 190 millioner kort og mere end 15 millioner e-mail. Oveni flyder en uoverskuelig flom af chokolader, afskårne blomster og tosomme middage i flakkende stearinlys. Diamantindustrien har også meldt sig som Valentinleverandør."
6149,/debat/2013/11/laeserbreve-1,Læserbreve,," 
	Afskaf alle atomvåben

Aase Bak-Nielsen, Roskilde

	Når nu stormagterne har fået en foreløbig aftale med iranerne om deres afståelse fra at producere atomvåben, må næste punkt på dagsordenen være at afsløre hykleriske Israels atomvåben og kræve dem demonteret. Samtidig må de erklærede atommagter selvfølgelig selv skrotte egne atomvåben. Hvordan kan de forlange, at nogle lande ikke må have atomvåben, mens de kræver denne ret for sig selv? Alle atomvåben skal selvfølgelig afskaffes alle steder.

	Reform sænker kvaliteten

Jeppe Å. Kristensen, København

	Fremdriftsreformen er tredje skud på stammen af politiske tiltag, som langsomt, men sikkert, devaluerer de danske universitetsuddannelser.

	Helge Sanders (V) taxametersystem, som de facto betyder, at universiteterne ikke har råd til at dumpe deres studerende, var første skud. Andet skud var regeringens målsætning om, at 25 procent af en ungdomsårgang skal have en lang videregående uddannelse, hvilket tvinger tvivlsomt universitetsegnede unge på landets universiteter.

	Fremdriftsreformen pacer de studerende gennem uddannelsen på normeret tid. Når 25 procent af en ungdomsårgang skal gennemføre en universitetsuddannelse som fuldtidsstuderende, samtidig med at man grundet taxametersystemet ikke har råd til at dumpe de studerende, er universitetseksaminatorerne desværre kun efterladt med en enkel knap tilbage at skrue på: Nemlig kravene for at bestå eksaminerne – altså at slække på kvaliteten af uddannelsen.

	Ældre har ret til to bade

Lisbeth Hernes, Albertslund

	Da jeg fra slutningen af 1960’erne til midt i 1970’erne arbejdede som plejer, fik alle patienterne et bad hver morgen. Det var en naturlig del af den daglige hygiejne og rutine. Ligeledes blev de, der havde behov for det, fulgt på toilettet, når de var trængende. Da jeg i 00’erne var indlagt på hospitalet, var der en snor, man kunne trække i, hvis man havde behov for pleje af den ene eller anden art. Sig mig, hvor svært kan det være?

	Regeringen vil give kommunerne et milliardbeløb til de ældre, men den vil ikke garantere de ældre ret til bad to gange ugentligt.

	Det efter vi har fået at vide, at mange ældre sidder med fyldt ble uden at blive skiftet rettidigt, og at personalet ikke har tid til at følge dem på toilettet. Det er groft uansvarligt og simpelthen noget svineri.

	Flemming Roses vanvid

Benny Normind, Farum

	I en ny dokumentar på DR siger daværende udenrigsminister Per Stig Møller (K), at afvisningen af et møde om muhammedtegningerne med 11 ambassadører fra muslimske lande var en fejltagelse. Møller har ret i sin kritik. Vi burde have taget dialogen. Anders Fogh Rasmussen kunne have forklaret, at vi værdsætter vores ytringsfrihed, men at den selvfølgelig ikke bør bruges til at krænke religiøse holdninger.

	Men vi skal huske, at det var mindst ligeså kritisabelt, at JP/Politiken lod Flemming Rose, der fik ideen til muhammedtegningerne, udgive bogen Tavshedens Tyranni med genoptryk af tegningerne på femårsdagen for den første trykning. Det var en unødvendig provokation, som kun kunne føre til en voldsom modreaktion. Og den kom. Lykkeligvis blev terrorplanerne mod JP/Politikens Hus på Rådhuspladsen, hvor flest mulig medarbejdere skulle dræbes, stoppet i tide.

	Hvordan kunne JP/Politikens ledelse godkende Flemming Roses vanvittige planer, som gik ud på at ’fejre’ femårsdagen for den første trykning? Anders Fogh Rasmussen handlede både uklogt og uansvarligt, men det gjorde Flemming Rose og JP/Politikens ledelse også.

	Har Villesen fået et føl på tværs?

Thomas Jensen, Kerteminde

	Kejsersnit eller ikke kejsersnit er åbenbart det meste presserende emne i disse dage. Det var i hvert fald på forsiden af Information i weekenden og igen mandag. Dramatiske overskrifter som »Planlagt kejsersnit kan være mindre risikabelt«, »Kampen om fødslerne« og »Læger: tøv ikke for længe med kejsersnit« får en mand som mig, der har tre voksne børn, til at tro, at nu er der virkelig noget i gære på fødselsfronten.

	Det viser sig dog, når man læser artiklerne, at det hele lige så godt kunne være vendt på hovedet. Når det handler om planlagt kejsersnit udtaler ph.d. Mathilde Maagaard i forsideartiklen i lørdags: »Der findes også forskning, som påpeger fordele ved vaginal fødsel, og generelt er det svært at sige noget entydigt om, hvilken metode der er bedst«. Men det er som om journalist på Information Kristian Villesen i overskrifterne har valgt én vinkel på sagen: Nemlig at kejsersnit er bedst.

	Det ville klæde artikelforfatteren at nuancere overskrifterne, så vi læsere ikke får et kejsersnit på tværs.

	Hassan er elsket for sin baggrund

Jarl Sidelmann, Hillerød

	Når man læser Yahya Hassans digtsamling er det iøjnefaldende, hvor gennemsnitlig og kedelig den egentlig er. Det er et personligt indblik i noget, vi alle vidste, længe før Yahya Hassan trådte ind på scenen med sin rapretoriske socialrealisme. Er det virkelig rigtigt, at der findes en gruppe muslimer i socialt belastede områder, som ikke vil anerkende vores demokrati? Jeg er rystet i min grundvold.

	Opmærksomheden skyldes nærmere, at han er med til at legitimere hele den bornerte diskussion om ytringsfrihed, som hr. og fru Danmark går så højt op i. Hassans ord fordøjes ufortrødent af hele den borgerlige lattedrikkende kulturelite.

	Dette skal tillægges hans hudfarve og baggrund, ikke hans talent. Yahya Hassan er blevet solgt og købt på baggrund af solstrålehistorien om ’perkeren, der kom over på den anden side’.

	På samme ulækre måde, vi har udstillet Yahya Hassan som en slags martyr, udstiller vi nu dem, han kritiserer.

	En dag med dansk politik

Jørgen Hagmund Køge.

	Dansk politik tirsdag den 26. november: Regeringen begår selvmord. Venstre og Konservative yder aktiv dødshjælp. Per Stig Møller (K) vasker hænder.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,28. november 2013,	Afskaf alle atomvåben
11386,/debat/2011/09/frivillighedspolitikken-parterapeut,Frivillighedspolitikken hos parterapeut,Anders la Cour," I frivillighedspolitikken opfører staten sig som en hysteriker, der kræver ét, men i virkeligheden ønsker noget andet. På den ene side kræver den, at de frivillige organisationer skal indgå i det nye velfærdsmarked på lige fod med alle andre. På den anden side begærer den de frivillige organisationers særegenhed.
Staten og de frivillige organisationer har efterhånden dannet par med hinanden i nogle årtier. Efter at have flirtet og kissemisset i krogene, fremstår de i dag nærmest som et sølvbryllupspar.
Denne kronik er imidlertid ikke ment som en bryllupstale til ære for parret. Den er snarere et forsøg på at lege terapeut for den ene part, som synes at have udviklet symptomer, der skaber problemer både for den selv og ægtefællen.
Og ja, det er staten, vi taler om. Staten er gennem årene blevet rigtig god til at give udtryk for, hvordan den gerne vil have, den anden skal være. Men samtidig er den også blevet mere og mere splittet mellem sit begær og sine krav.
Fra forelskelse til krise
Det var staten, der først fik øje på de frivillige organisationer, og som foreslog, at de skulle begynde at se mere til hinanden. Det skete, da Socialministeriet i begyndelsen af 1980'erne udtrykte ønske om et »bredere samarbejde« mellem det offentlige og de frivillige organisationer.
Med oprettelsen af Center for Frivilligt Socialt Arbejde fandt man et godt sted at mødes og se hinanden nærmere an.
Men det var først med den store betænkning Frivilligt Socialt Arbejde i Fremtidens Velfærdssamfund, at de i 1997 blev gift. I denne ægteskabspagt blev parterne gjort bekendt med deres roller i forhold til hinanden.
Der gik dog ikke længe, før staten begyndte at stille spørgsmål til kvaliteten af det frivillige sociale arbejde og efterlyse, at de frivillige organisationer evaluerede sig selv og deres egen gøren og laden mere kritisk.
Herefter kom forholdet ind i en mere kritisk fase, hvor staten pressede på, for at de frivillige organisationer skulle gå på kursus i frivillighed.
Staten ville nemlig gerne sikre sig, at den var gift med 'en rigtig frivillig', sådan én, som den kunne stille krav til, og som ikke ville skuffe dens tillid.
Det var også i denne periode, at staten foreslog de frivillige organisationer at effektmåle resultatet af dens indsats til den fælles husholdning, for at alle kunne blive klar over, hvad de frivillige organisationer egentlige bidrog med.
For nylig foreslog staten, at for at de frivillige organisationer ikke skulle gå i stå i deres udvikling, kunne de jo lære af andre, som staten havde mødt på sin vej. Her tænkte staten især på det private erhvervsliv og dets moderne ledelsesværktøjer som f.eks. performance management. Dem ville de frivillige organisationer have godt af at tage til sig, mente staten. Det skulle alt sammen lære de frivillige organisationer, hvordan de bedst kunne gøre den forskel, som staten synes, den var berettiget til at forvente af sin bedre halvdel.
Den perfekte partner
I bagklogskabens lys kan man se denne udvikling som en naturlig konsekvens af statens drøm om det perfekte ægteskab.
I et sådant ægteskab er det ikke længere kun staten, der tager sig af husholdningen, ansvaret herfor er noget, som parterne deler med hinanden.
I denne drøm bliver husholdningen noget, som forskellige konkurrerende leverandører, frivillige, offentlige og private bidrager til. I drømmen er børnene — læs: Borgerne — alle gjort til kritiske forbrugere, hvad enten de vælger at få leveret en ny hofte på et privathospital eller få et måltid mad på et frivilligt drevet værested.
For staten har det været vigtigt, at dens nye partner også deler denne drøm. Partneren skal stræbe efter det samme som staten selv. Dermed begynder ægtefællen nemlig aktivt at omforme sig selv, så drømmen kan blive til virkelighed.
I statens stræben efter at få tilpasset de frivillige organisationer, bliver de derfor mødt med et stigende krav til deres »professionalisering«.
Splittet begær
Bemærkelsesværdigt er det imidlertid, at statens begær efter de frivillige organisationer er forblevet det samme, trods denne årelange iver efter at forandre dem. Når staten i sin tid forelskede sig i den frivillige verden, var det netop, fordi den var alt det, som staten ikke synes den selv var; fleksibel, lydhør, personlig, solidarisk, anarkistisk, eksperimenterende og modig.
Dette begær kommer stadig op til overfladen, når staten ved særlige lejligheder skal formulere, hvorfor det nu var, at den blev forelsket og fortsat ønsker at være sammen med de frivillige organisationer.
Dette begær efter det anderledes, det på engang uforståelige og tiltrækkende, kommer imidlertid til at stå i grel modsætning til de krav, som staten efterfølgende møder de frivillige organisationer med i deres nye hverdag.
Her er det kravet om, at de frivillige organisationer skal ændre sig, så de kan passe ind i den drøm om det perfekte ægteskab, som visionen om fremtidens velfærdssamfund udgør for staten.
På denne måde kommer staten til at optræde som en hysteriker, der kræver noget bestemt af sin ægtefælle, men i virkeligheden begærer noget andet.
Diagnose
Frivillighedspolitikken er med andre ord i splid med sig selv. Man får indtrykket af, at den ikke vil have, hvad den siger, den vil have. Den siger ét, men insinuerer noget andet. Det ulykkelige for ægtefællen, som det går udover, er, at denne må lave om på sig selv for at blive det, som den anden alligevel ikke vil have.
Som det turde fremstå klart nu, så ønsker staten ikke sin egen politiks succes. Den siger: 'Her har du mit billede af dig, som jeg vil have dig', men hvisker samtidig 'men pas på, at du ikke taber dig selv i din iver efter at leve op til mine krav'.
For frivilligheden er det derfor ikke et simpelt spørgsmål om overgivelse eller modstand. Det er et spørgsmål om, hvordan man reagerer på det selvmodsigende kald på en selvstændig måde.
Dette ejendommelige indre modsætningsforhold har skabt en politik, der ikke er identisk med sig selv. Det er en politik, der på engang siger: 'Gør som jeg siger, men vær samtidig uafhængig' eller: 'Gør lige som alle andre, men vær samtidig anderledes'. Staten siger således; Indfør kurser for de frivillige, indfør evalueringer af deres sociale indsats, formuler forandrings teorier og udvikl metoder, der sikrer, at I leverer det output, som inputtet er givet i forventning om. Gør med andre ord alt det, som det offentlige og det private allerede gør, men gør det, så I samtidig forbliver den, I altid har været, nemlig den innovative, modige og uforudsigelige.
Staten er efterhånden blevet en ægtefælle, der i forholdets 30-årige udvikling, på en gang er blevet god til at give udtryk for, hvordan den gerne vil have, at den anden skal være, men samtidig er blevet mere og mere splittet mellem sit begær og sine krav.
Her til sidst kan man spørge, hvad terapeuten så har af råd til staten, efter at den nu har været oppe på briksen og har blotlagt sin kløft mellem sine krav og sit begær.
Her er det imidlertid vigtigt at slå fast, at denne terapeut ikke ser det som sin opgave at pådutte sin klient idealer eller målsætninger, men derimod at konfrontere sin klient med misforholdet mellem dens krav og begær.
Denne terapeut forsøger således at etablere et mere refleksivt selvforhold hos sin klient, så staten bliver mindre fremmed for sig selv og begynder at se i øjnene, hvad dens politik skaber af problemer for den selv og sin omverden.
Hvad en sådan større grad af selverkendelse skal føre til, er det alene op til klienten selv at afgøre.
 
Anders la Cour er lektor, ph.d. ved Institut for Ledelse, Politik og Filosofi på CBS




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,30. september 2011,"Dette ejendommelige indre modsætningsforhold har skabt en politik, der ikke er identisk med sig selv. Det er en politik, der på engang siger: 'Gør som jeg siger, men vær samtidig uafhængig' eller: 'Gør lige som alle andre, men vær samtidig anderledes'. Staten siger således; Indfør kurser for de frivillige, indfør evalueringer af deres sociale indsats, formuler forandrings teorier og udvikl metoder, der sikrer, at I leverer det output, som inputtet er givet i forventning om. Gør med andre ord alt det, som det offentlige og det private allerede gør, men gør det, så I samtidig forbliver den, I altid har været, nemlig den innovative, modige og uforudsigelige."
11704,/debat/2011/08/laeserbreve-17,Læserbreve,Informations Webredaktion," Demokratiet er truet
Ulla Bomand Johansen, Brønshøj
Nedlæggelse af regionerne har intet med effektivisering at gøre, som Villum Christensen påstår i et læserbrev mandag 8. august. Derimod betyder det en yderligere forringelse af demokratiet i Danmark. Det næste bliver vel nedlæggelse af kommunerne?
Som samfunds- og valgforskeren Roger Buch flere gange har forklaret, har det formindskede antal kommuner ikke bevirket besparelser. Til gengæld er der i dag meget lidt kontakt mellem kommunernes borgere og de få folkevalgte kommunalbestyrelsesmedlemmer. Demokratiet er blevet nedprioriteret.
Når nu regionerne ønskes nedlagt, vil endnu et folkevalgt led forsvinde. Altså en yderligere nedprioritering af demokratiet.
Det er fantastisk. For hvorfor er det nu lige, at danske jagerpiloter deltager i NATO's beskydninger af Libyen? Og hvorfor er der danske soldater i Afghanistan? Jo, de skulle gerne være med til at afskaffe fåmandsvælderne og give mulighed for folkenes medbestemmelse; men i Danmark vil adskillige politiske partier afskaffe folks medbestemmelse og indføre fåmandsvælde.
Farvel til den frie leg
John Aasted Halse, psykolog, medlem af Børnerådet
Nu skal børn i vuggestuer og børnehaver til at lære noget. Det skal være slut med hippiepædagogikken, som socialministeren anfører. Det forslag, hun har fremsat om mere læring i dagtilbuddene, føjer sig til en række foregående tiltag:
Tidligere skolestart, længere skoledage, læring i SFO'erne, mere voksenovervågning, mere skoleorientering, flere læreplaner, flere tests, mere disciplinering, mindre fri leg, mindre fantasi og kreativitet, mindre selvbestemmelse og mindre selvvalgt fordybelse.
Dagtilbuddene skal i lighed med skolefritidsordningerne fungere som skolens forlængede arm med aktiviteter, der så at sige tager forskud på skolens undervisning. Hvor kvaliteten af pædagogikken næsten kun måles i forhold til antallet af gåture, miljøprojekter, flettede bordskånere, perleplader og sproglig formåen.
Man kunne sige, at det er godt nok, for 'børn kan godt lide at være beskæftiget med noget meningsfuldt'. Selvfølgelig, men der er som oftest ret stor forskel på, hvad børn og voksne opfatter som vigtigt og meningsfuldt.
Børn må naturligvis gerne lære noget i deres institution, men de skal ikke undervises. Dét er skolens anliggende. Hvis børn bliver frataget deres naturlige initiativ og ikke får tilstrækkeligt med muligheder for selv at finde på, bliver de passive og usikre. Børn, der til gengæld selv får lov at udforske og undersøge, som får opgaver, de kan løse, og som de er motiverede for, bliver stærke.
Test alle hele tiden
Hans Houmøller, Rødovre
Jeg synes, vi skal tage skridtet fuld ud med hensyn til nationale tests, nu hvor børnehaverne nu står for skud. Hvorfor ikke køre helt i bund og lave forældreplaner og nationale tests fra det øjeblik et kommende forældrepars samleje påbegyndes? Jo før, desto bedre.
Der kan eventuelt senere suppleres med ditto i den anden ende af livet, således at vi kan blive trappet ned og ud af livet på en ordentlig og kontrolleret måde. Ideen er hermed givet gratis videre til regeringen.
Opgør med privatskoler
Anne-Mette Wehmüller, folketingskandidat, København (SF)
Forældre søger privatskole til deres barn på grund af bekymring for fagligheden. Men folkeskolen er bedre en sit rygte. Senest dokumenterede Information 13. juli, at folkeskoler med elever fra økonomisk og socialt svage hjem klarer sig langt bedre end forventet. Dermed har folkeskolen dokumenteret, at der er et kæmpe solidt fundament at bygge på, og at også de velstillede og begavede med sindsro kan sende deres børn i den lokale folkeskole.
Privatskolerne har bestemt deres berettigelse som ramme for dem, der ønsker særlige pædagogiske retninger eller andre særlige undervisningsforhold for deres børn. Men privatskoler i en grad, der svarer til en tredjedel af eleverne i en by har ikke deres berettigelse.
På Østerbro har en privatskole for hver elev op til 48.000 kroner om året til drift; til sammenligning har en folkeskole op til 33.000 kroner om året. Dette tilskudssystem skaber et A- og B-samfund, hvor man som i England kan diskutere, hvilken fornem skole man har gået på, og hvor det med tiden kan få betydning for ens karrieremuligheder.
Men det indgik ikke i statsministerens 360-graders eftersyn, og det må en ny regering tage sig af. Det bliver en stor opgave at sikre, at bekymringen om folkeskolernes faglighed bliver gjort til skamme.
Strømsludder
Frank Hejndorf, Lyngby
Strøm kan transmitteres trådløst, og det har man kunnet gøre i mere end hundred år, skriver Christian de Connick Lucas i et læserbrev mandag 8. august. Han synes, det er meget pinligt, at det ikke for længst er gået op for jernbanerne, nu hvor skinnenettet skal elektrificeres.
Det er nyt for mig at høre, at det kan lade sig gøre, men værre er det, at DSB heller ikke er klar over det. Tænk på, hvad der kan spares af ledninger og kabler fremover, hvis samfundet lader sig inspirere af læserbrev-skriveren.
Vælg omtanke
Johnny Werngreen, Esbjerg
Anders Fogh Rasmussen fastslog i sin første nytårstale, at politik handler om holdninger. Lars Løkke Rasmussen udnævnte Peter Christensen og Troels Lund Poulsen til ministre, fordi de har stærke holdninger.
Tværtimod burde politikere og ministre vælges ud fra deres evner til at træffe beslutninger på grundlag af viden, omtanke og anstændighed.
Langt ude, Høgsbro
Finn Årup Nielsen, Lyngby
Kjeld Høgsbros sammenligning den 5. august af Anders Breivik med kemoterapi er ganske enkelt Søren Pind-upassende. I kemoterapi informeres patienten og kan selv træffe det svære valg. Det kan så sandelig ikke siges om ofrene fra holocaust og Utøya!
Mener kronikøren virkelig, at læger og sygeplejersker »overskrider almindelige menneskelige hensyn«, når de behandler for kræft? Jeg mener, kultursociologen er langt ude: Sundhedspersonalet behandler vel netop af menneskelige hensyn, så godt som hospitalsbudgettet nu tillader.
Pinlige gode råd
Ida Marie Skydsgaard, København, musikpædagog
Jeg ved ikke, om det er oprørende, pinligt eller bare trist at læse Mette Klingseys lettere nedladende gode råd til de danske musikskoler i artiklen Lav et band (2. august). Hendes gode råd er forpassede. Fakta er, at lærermøder, musikpædagogiske dage og faglig udvikling har været og er i fuld gang rundt omkring i landets musikskoler på trods af de besparelser, der har været også på dette område.
Hvad lærerbands angår, har man også det mange steder. De omfatter dog ikke hele lærerstaben, da det er økonomisk og tidsmæssigt umuligt i den kommunale virkelighed. Og jeg håber da ikke, at tanken er, at vi skal kompensere for dårligt psykisk arbejdsmiljø i vores fritid.
De gode råd skyder altså fuldstændig forbi. Faktum er, at alenearbejde er et reelt problem for det psykiske arbejdsmiljø i musikskolerne. Lærerne er i hverdagen spredt ud på kommunernes skoler efter almindelig skoletid, så der er sjældent andre voksne på skolerne.
Man har flere steder forsøgt at samle lærerkræfterne på udvalgte skoler, men dette kan være næsten umuligt grundet elevgrundlag og lokalemangel. Mere viden kan hentes hos Dansk Musikpædagogisk Forening. Bedre held næste gang.
Flere tog, ikke mere flytrafik
Eigil og Lone Kluge Larsen, Herlufmagle
Skal vi fremover kunne komme fra Ringsted til Middelfart ad luftvejen? Ifølge Ellen Trane Nørby (V), bør den kollektive trafik fremmes ved at satse på flytrafikken. Hendes vision om at styrke flytrafikken mellem landsdelene møder støtte fra Magnus Heunicke (S).
Har politikerne da helt glemt klimaaftalerne? For ikke at tale om de beregninger, der klart viser, at de foreløbigt opstillede mindstemål for tilladt CO2-udslip, er helt utilstrækkelige.
Ansvarlige politikere kan da ikke gå ind for at bruge skattekroner til at etablere flere flyafgange og sløjfe lufthavnsafgifterne, så vi dræner statskassen for midler. Penge, der i stedet burde investeres i klima- og miljøvenlige løsninger som elektrificering og stabilisering af togdriften, udbygning og ordentlig vedligeholdelse af skinnerne samt billigere togbilletter.
Et sats på togdriften ville desuden være det første skridt i retning af en øget del af varetransporten sat på skinner, så udbygning af motorvejsnettet kunne spares. Mere lufttrafik giver mere CO2-udslip, og mere togtrafik giver mindre CO2-udslip.
Hvis vi ser os omkring i verden, ser vi allerede nu en række af de forandringer i klimaet, som betyder katastrofer for tusindvis af mennesker i de områder, der rammes.
Er tiden til fornuftige og ansvarlige målsætninger ikke snart inde?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,11. august 2011,"Frank Hejndorf, Lyngby"
8754,/debat/2012/11/elbiler-nok,Elbiler er ikke nok,Informations Webredaktion," Elbiler er ikke nok
Benny Christensen, VedvarendeEnergi
Elbiler, elbiler, elbiler.Når vi taler om at reducere CO2-udslippet fra vores transportsektor, synes elbilen at være redningen.
Men sandheden er, at vi ikke kan få grøn transport ved hjælp af elbiler alene. Vi skal også satse meget kraftigere på tog, bus og andre kollektive transportformer. Desværre har vi i øjeblikket speederen i bund i den stik modsatte retning: Flere og flere biler på vejene og færre og færre personer i bilerne. Den seneste måling fra Vejdirektoratet fra 2009 viste, at ved 65 procent af de kørte kilometer, er der kun én person i bilen, så passagersæderne er oftest mest til pynt.Efter yderligere tre år med vækst i bilparken er procenten endnu højere.
Det er helt fint, at der kommer fokus på elbiler. Elbilerne kan bruge noget af den vindenergi, som vi efterhånden producerer meget af i Danmark og på den måde fortrænge CO2-og partikelforurenende benzin og diesel fra de danske veje.Men det er ikke nok.Det fastslog Teknologirådet i en rapport i foråret. Hvis den danske transport skal blive fossilfri i 2050, skal der elbiler til, men personbiltrafikken skal også reduceres med en tredjedel. Til gengæld skal der ske en kraftig forøgelse af togtrafikken.
Jeg skralder!
Mirja Crone, København
Ja, jeg skralder.Men jeg er studerende, og nogle ville mene, at jeg kan betegnes som fattig, andre at jeg har alt for mange cafépenge.
Det er dog ikke grunden.Jeg skralder, fordi jeg grundlæggende er uenig med den mentalitet, der er den herskende i det overflodssamfund, som Danmark har udviklet sig til.
Det kan man være så politisk enig eller uenig i. Det er op til folk selv.Men hvad med den lille dame på over 60, der er nødsaget til at skralde? Der ikke har råd eller mulighed for at blive en civiliseret og integreret del af det land, der jævnligt klapper sig selv på ryggen over vores velfungerende velfærdssystem, og at der ikke findes fattige i Danmark.
Den lille dame, der knap vil se en i øjnene, fordi hun skralder af nødvendighed, og ikke fordi hun har haft muligheden for at kunne lave sit politiske statement.
Denne lille dame, som jeg måtte holde skraldelågen for da hun knap kunne løfte den, er der ingen der tænker på.
Gør noget for de unge ledige
Carsten Grubach Madsen, Nyt Europa
EU’s eget forskningsagentur, Eurofound, har netop udsendt en omfattende undersøgelse af unge arbejdsløse europæere.
Tallene fra undersøgelsen viser en klar negativ tendens.
14 millioner unge europæere, som aldrig har fået fodfæste på arbejdsmarkedet, koster EU’s medlemslande i alt 153 milliarder euro om året. Det vil sige 1,2 procent af EU’s BNP.
I februar 2012 viste en undersøgelse fra Eurostat bl.a., at den spanske ungdomsarbejdsløshed var på 50,5 procent. Den politiske desillusion som ungdomsarbejdsløsheden har medført er bl.a. kommet til udtryk i landet – i de seneste uger – i form af demonstrationer, hvor tusindvis af studerende, forældre og lærere har protesteret mod nedskæringer i uddannelsessektoren. Dermed er ungdomsarbejdsløshedsproblemet en af EU’s allerstørste udfordringer. Det handler om fremtidens velfærd og om ikke at tabe en hel ungdomsgeneration på gulvet.
Derfor skal vi ikke mindst have en europæisk ungdomsgaranti, som sikrer uddannelse, opkvalificering eller job efter maksimalt fire måneders ledighed. Derved kan de unge arbejdsløse holde sig i gang og holde kvalifikationerne ved lige.
Det er helt afgørende, at EU’s lande ikke skærer ned, men sætter flere penge af til belæmpelse af ungdomsarbejdsløshed og skabelse af nye jobs. Kun derved kan vi komme ud af krisen.
Hykleri i Myanmar
Sacir Camo, Hjørring
Under sit besøg i Rangoon har Helle Thorning Schmidt (S) lovet, at Danmark nu vil skrue op for den økonomiske støtte til Myanmar skønt landet stadigvæk regeres af et militærregime. Dette undertrykkende regime er lige nu i gang med folkemord, undertrykkelse og forfølgelse af landets muslimske mindretal, rohingyaerne. Danmark har desuden, fulgt efter USA og England og fjernet sine sanktioner mod Burma. Al snak om politiske- og menneskerettigheder, ytringsfrihed og demokrati, som vi ellers bryster os med når man vil retfærdiggøre angreb på diverse muslimske lande, faldt hermed til jorden.
Vi gik angiveligt ind i Lybien for at beskytte civile, men samtidig belønner vi et andet og langt farligere regime? Skyldes det ikke, at det er muslimerne der bliver dræbt, og dem vil vi ikke rigtigt hjælpe, ligesom vi lod dem forbløde i Bosnien-Hercegovina, Tjetjenien, Palæstina m.fl.
Således har man i de sidste 10 år absolut intet gjort for at fremme forståelse, goodwill og accept af den muslimske verden, skønt alle skåltalerne handler om det. Man skal være komplet idiot hvis man ikke kan/vil forstå, hvor stigende muslimsk vrede og had til Vesten kommer fra. Historien vil dømme os hårdt idet vores politikere har nu gjort Vesten, med Danmark i spidsen, medansvarlige for et folkedrab.
Underlødig kronik fra Fogh
Allan Danfær, København
Jeg kunne godt tænke mig at vide, hvilke kriterier debatredaktionen har for at optage indsendte kronikforslag.
Jeg har en forestilling om, at kronikker bør være oplysende, debatskabende på et seriøst grundlag eller på anden vis indeholde elementer af lødighed. Derfor har jeg svært ved at forstå, hvad der har berettiget Henrik Fogh Rasmussens indlæg om USA 6. november som kronik i Information.
Jeg behøver vist ikke gå i detaljer, men det pågældende skrift er i den grad underlødigt, unuanceret og primitivt i sin jublende beskrivelse af det amerikanske samfund. Debatredaktionen må have ment, at Rasmussens kronik indeholder nogle kvaliteter. Hvilke?
Hvor meget får direktøren nu?
John Ib, Hjortshøj
Nu hvor finansrådet klart har udtalt, at Tønder Bank’s krak skyldes alvorligt ledelsessvigt og manglende ledelseskompetence, bliver det spændende at se, om det får nogen indflydelse på bonusserne til toplederne i Tønder Bank.
Kan vi risikere at se bonusser helt nede på ét cifrede millionbeløb?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,7. november 2012,Gør noget for de unge ledige
7756,/debat/2013/04/sjovt-paa-venstrefloejen,Der er sjovt på venstrefløjen,Kim Kristensen," For os, som stemte på regeringen, eller i hvert fald på dem, som bragte den til magten, har der som bekendt ikke være meget at grine af efter folketingsvalget (og valgresultatet var jo egentlig heller ikke særlig sjovt).
Derfor er det ikke bare opløftende, at Niels Hausgaard har indledt turneen Sådan Er Det Jo. Det er opløftende at blive mindet om, at de fleste komikere er venstreorienterede. For sådan er det jo.
Ud over Niels Hausgaard har Sebastian Dorset skrevet vittigheder til Villy Søvndal (dengang han var rigtig sjov), og i Enhedslisten giver de Erik Clausen en del af æren for, at det i 1994 lykkedes partiet at komme i Folketinget. Enhedslisten havde ikke haft held til at bide sig fast over spærregrænsen i meningsmålingerne, indtil DR besluttede at bortcensurere store dele af partiets valgpræsentation. Nemlig de dele, hvor Erik Clausen – mellem præsentationerne af Enhedslistens kandidater – parodierende lagde stemme til en debat mellem Poul Nyrup Rasmussen og Uffe Ellemann-Jensen i fjernsynsprogrammet Duellen. Erik Clausen, som havde lavet en aftale med TV 2 om, at man i stedet sendte valgpræsentationen her, opfordrede imidlertid Enhedslisten til at stå fast. Og sådan blev det. DR bøjede sig, valgpræsentationen blev bragt på begge kanaler, og omtalen blev det magiske vendepunkt for Liste Ø.
Hvorfor der ikke findes højreorienterede komikere har Niels Hausgaard (der optræder for Enhedslisten på det kommende folkemøde på Bornholm) selv forklaret med den bemærkning, at »det gør der såmænd også, der er bare ingen af dem, som er særligt sjove«.
Men hvis de venstreorienterede sidder på vittighedstegninger, revyer og shows, så skyldes det nok snarere, at politisk satire er antiautoritær og kritisk over for de institutioner, værdier og magthavere, som de højreorienterede forsvarer.
I USA måtte Fox News Channel da også trække sit svar på The Daily Show, Half Hour News Hour, efter kun 15 episoder. Årsag: manglende seere. Det betyder dog ikke, at højrefløjen af den grund trækker sig bukkende tilbage fra scenen. Nok mangler vi måske højreorienterede komikere, men hverken højre- eller venstreorienterede politikere kan i dag tillade sig at blive anset som humorforladte.
Alle politikere ved, hvor vigtigt det er at være morsom, når vælgerne i stadig højere grad ønsker at blive underholdt. Og ikke bare ufrivilligt morsom.
Da Dansk Folkepartis daværende medlem af DR’s bestyrelse Søren Espersen i 2004 bad om et opgørelse over, hvilke danske politikere der havde deltaget i stationens underholdningsprogrammer, var det heller ikke for sjov.
»Det drejer sig ikke om at være ufrivilligt underholdende. Det drejer sig om, at det er guld værd for en politiker at vise, at man har et menneskeligt ansigt. Og det ansigt føler jeg ikke, at vi skal have lov at vise i DR,« forklarede den senere udenrigsordfører med henvisning til, at Pia Kjærsgaard & co. var mere underholdende end den række af »meget, meget kedelige« radikale politikere som Margrethe Vestager, Marianne Jelved og Naser Khader, der altid optrådte i programmerne. Frustrationen er forståelig. Ikke bare har politikere som sagt behov for at vise, at de har humor, lune og selvironi. Karikaturer kan koste stemmer.
Flere politikere med Mogens Lykketoft (S) i spidsen har da også beskyldt Roald Als for at have sikret de sidste tre procent nej-stemmer, der i 2000 sikrede nej’et til euroen. Roald Als, som altid tegner den EU-skeptiske gennemsnitsdansker med klaphat, hænderne i lommen og tørre, beske kommentarer.
Christopher Hitchens skriver da også i essayet Cheap Laughs, at hvis der i 2008 var en ting som afgørende skadede John McCains kandidatur, var det valget af Sarah Palin som hans vicepræsidentkandidat.
»Og hvis der var en ting, som afgørende skadede guvernør Palin som en person, der kunne komme i betragtning som vicepræsident, så var det den nådesløse optrevling af hendes manerer og person af Tina Fey (komiker i showet Saturday Night Live, red.).«
Det betyder dog ikke, at højrefløjen ikke ler sidst. Som det altid er blevet sagt om venstrefløjen: Vi har måske de bedste protestsange, men plejer alligevel at tabe slagene.
Kim Kristensen er journalist på Informations Christiansborg-redaktion
",2.0,6. april 2013,"Flere politikere med Mogens Lykketoft (S) i spidsen har da også beskyldt Roald Als for at have sikret de sidste tre procent nej-stemmer, der i 2000 sikrede nej’et til euroen. Roald Als, som altid tegner den EU-skeptiske gennemsnitsdansker med klaphat, hænderne i lommen og tørre, beske kommentarer."
11950,/debat/2011/06/laeserbreve-1,Læserbreve,Informations Webredaktion," Hvorfor  bevare Tivoli?
Erik Moseholm, komponist og bassist
Komponisten, dirigenten og violinisten H.C. Lumbye skabte en forunderlig musiktradition i Tivoli. Den trak utallige besøgende til haven. I hans ånd blomstrede mange fine orkestre i havens musikalske bede. Dem har mange gæster gennem årene glædet sig over.
Nydelsen af dem kostede ikke ekstra, når entreen var betalt. Musikken var Tivolis hjerte og image. Den gav liv til haven. Enestående på verdensplan og derfor søgt af folk fra alle lande.
For musikkens sprog kender ikke til landegrænser, men kommunikerer med mennesker fra alverdens riger. Den væsentligste grund til Tivolis internationale berømmelse.
I de sidste 10 år er ledelsens påskønnelse af Tivolis musikliv skrumpet. Vilkårene for musikken gødes ikke mere, og derfor dør den en langsom død. Som gæst er det svært at finde musikken:
Oversigten på plakater med det daglige program kan være fejlagtige, der er næsten kun fredagsrock tilbage blandt plæneforestillingerne, og af de faste ensembler er kun Promenadeorkestret og Tivolis Big Band tilbage.
Det ene med stadig færre musikere, det andet med stadig kortere tid; i år reduceret fra fem en halv til halvanden måneds ansættelse. En voldsom besparelse.
Til gengæld er entréen steget voldsomt og Tivoli-priserne blevet ruinerende for en børnefamilie med jævne indtægter.
Pengemaskinernes støjniveau er nu ved at overdøve musikkens lyd, og tilbage bliver kun at nedlægge Tivoli, når særpræget er ved at forsvinde.
Med masser af andre og billigere underholdningsmaskiner i byen er Tivoli ved at blive overflødig og til nedlæggelse, med mindre der atter satses på den musik, der har skabt havens liv og særpræg.
Hvad laver universitetsbestyrelserne?
Ole G. Mouritsen, professor dr. scient
I Information den 22. juni beklager RUC's bestyrelsesformand, Christian Nissen, sig over, at videnskabsministeriet vil bestemme, hvordan universiteterne skal begrænse udgifterne til administration og ledelse.
Det er på en måde befriende at høre, at der måske foregår noget i disse ellers ret anonyme bestyrelser. Men hvorfor har bestyrelserne ikke udnyttet den frihed, de åbenbart tidligere har haft til at begrænse udgifterne til administration?
Der er ellers nok at tage fat på: Administrationerne er vokset betydeligt i de  senere år, og modsat hvad man skulle forvente, har denne vækst betydet endnu større administrationsbyrder for universitetets forskere og lærere.
Bestyrelsen for en virksomhed har som hovedopgave at skabe de bedste betingelser for virksomhedens fremdrift.
Derfor er det også universitetsbestyrelsernes opgave at overbevise ministerium og centraladministration om skadevirkningerne af den syndflod af administration, parpirarbejde og detailstyring, der er blevet universiteternes hverdag, sådan som det også kunne læses i Informations kronik 21. oktober 2010.
Spørgsmålet er, om bestyrelserne har kompetencerne til at løse deres hovedopgave. Det næsten totale fravær af de videnskabsfolk, som har indsigten i universitetets kerneydelser, nemlig forskning, undervisning og formidling, er bemærkelsesværdig.
Regeringen ønsker universiteter i verdensklasse. Lad os få bestyrelser i samme klasse.
Hvad siger Søren Espersen?
Preben Wilhjelm, Frederiksberg
Israel gennemfører sanktioner mod Danmark på flytrafikken, fordi Danmark ikke vil imødekomme deres krav om bevæbnede israelske vagter i Kastrup lufthavn.
Hvorfor hører man intet fra Dansk Folkeparti og Søren Espersen?
Han hæger ellers nidkært om den nationale suverænitet, med grænsebomme, konventionsfornægtelse og omgåelse af såvel Menneskerettighedskonventionen som EU-domstolen.
Ingen er stavnsbundet
Niels O. Fruensgaard, Aalborg
21. juni er Ole Strandgaard ved at briste i gråd over, at bolighandelen er ved at gå i stå med det påståede resultat, at folk ikke kan flytte, skifte arbejde eller blive skilt. 250.000 mennesker er på den måde er blevet stavnsbundet  uhada!
Den egentlige årsag er, at huspriserne ikke er blevet ved med at stige, som de plejer, hvilket mange ellers havde regnet med var bombesikkert, hvorfor de har disponeret ud fra den forventning.
Selvfølgelig er det ærgerligt, at ens hus nu ikke kan sælges med fed fortjeneste. Men hvad gør det? Husejeren skal jo købe et andet hus, og det hus er vel blevet tilsvarende billigere, så nedgangen i de to huses priser må vel gå lige op.
Der er altså ikke  og gudskelov for det  nogen naturlov, der siger, at man skal tjene på at sælge sit hus.
Den lave udlånsrente og muligheden for afdragsfrie huslån har naturligvis fået husene til at stige i pris ud over deres reelle værdi, og den er letsindige huskøbere hoppet med på.
Så i stedet for at vente med at sælge i håbet om at huspriserne vil stige igen skulle salgslystne husejere måske hellere se at få solgt til en realistisk pris, inden renten på flexlånene begynder at stige.
For så kan de blive nødt til at sætte prisen endnu længere ned for at komme af med deres overvurderede hus.
Gaddafis  forbrydelse
Carsten Kofoed, København
Den Internationale Straffedomstol har anklaget Libyens Muammar Gaddafi for forbrydelser mod menneskeheden, fordi hans regering i nedkæmpelsen af et vestligt støttet oprør har begået »drab på og forfølgelser af hundredvis af civile«.
Når ledere som Bush, Blair og Fogh, som i Afghanistan og Irak har ført angrebskrige med over en million dræbte og systematisk tortur i for eksempel Abu Ghraib, ikke for længst sidder i Haag, så kan ingen med retfærdighedssans tage denne såkaldte domstol seriøst.
Gaddafis virkelige forbrydelse er, at han viste den tredje verden vejen ud af Vestens imperialistiske og fattigdomsskabende kvælertag, da han i 1969 styrtede det provestlige kongedømme og smed dets angloamerikanske beskyttere ud.
Han styrkede libysk kontrol med olien og brugte pengene herfra til at udvikle landet. I dag har Libyen ifølge UNDP Afrikas suverænt højeste indeks for menneskelig udvikling, som er et mål for, hvor langt og sundt liv indbyggerne kan forvente, og om de har adgang til uddannelse og en god levestandard.
SF og  skuffelser
Jonathan Schwartz, Helsingør
Da jeg den 27. juni læste andre læseres skuffelser over SF's opbakning til den 'symbolske' stramning af Danmarks indvandrerpolitik, fik jeg samme kvalmende fornemmelse af déja vu som under debatten om pointsystemet i efteråret 2010.
Pointe System var en diskriminerende opfindelse i den eksklusive Detroit-forstad Grosse Pointe, hvor grundejerforeningen i slutningen af halvtredserne via et spørgeskema lavede raceprofilering på mulige tilflyttere for at holde uønskede elementer ude.
Jeg har været aktiv medlem af SF i mange år, og har også været aktiv som demokrat i USA, før jeg emigrerede til Danmark. Siden har jeg også både ført kampagne for Kerry i 2004 og Obama i 2008.
Som mange demokrater er jeg vant til høje forhåbninger og store skuffelser. For os i 'det andet Amerika' er pragmatisk politik ikke bare det muliges kunst, men også  skuffelsens udholdenhed  the endurance of disappointment.
Mange af mine gode venner og familie i USA er blevet skuffet over Obamas første to år som præsident. Og det er mig, som prøver at trøste dem fra lille Danmark.
Men her er skuffelserne åbenbart i hurtig vækst. Skal jeg nu begynde at trøste mine kammerater i SF? Hold ud, og håb at det bliver bedre, når stemmene er talt op og skuffelserne glemt, kammerater!
Åbenhed  om Libyen
Gitte Lillelund Bech (V), forsvarsminister
Information skrev den 22. juni om offentlighed om Libyen-indsatsen, især med fokus på de episoder, hvor Gaddafi-regimet hævder, at der er civile tab. Selv om NATO's styrker gør en stor indsats for at undgå civile tab, vil der være en risiko ved en militær indsats. Det gjorde jeg også helt klart, da mandatet for Libyen-indsatsen blev vedtaget i Folketinget.
Der er betydelig åbenhed om indsatsen. Se for eksempel hændelsen natten til den 19. juni, hvor NATO åbent fortalte, at en fejl i et våbensystem muligvis havde forårsaget civile tab. Det var ikke den 30. april, som jeg ellers var taget til indtægt for i artiklen.
Der er løbende pres for, at vi fortæller specifikt om de danske flys mål, når offentligheden får indblik i vores indsats via daglige Mission Updates. Men vi kan  og skal  ikke være eksplicitte om de danske missioner, da det kan kompromittere piloternes sikkerhed og den mission vi er en del af.
Der er bred politisk opbakning til indsatsen, blandt andet fordi vi åbent fortæller om fremdriften i Libyen  senest illustreret ved Lene Espersens rejse til Benghazi med flere relevante folketingsmedlemmer. Vi gør en forskel i Libyen  politisk for at fremme et regimeskifte, militært for at beskytte civilbefolkningen.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,29. juni 2011,"Erik Moseholm, komponist og bassist"
7956,/debat/2013/03/usundt-skaebnefaellesskab,Et usundt skæbnefællesskab,Simon Møller Eliasson," Fjern afgifter, sænk selskabsskatten, skær i overførselsindkomsterne og fred erhvervslivet! På den ene side ved vi godt, at dette er den eneste mulige kur, for dét har vi hørt igen og igen. På den anden side er vi dybt utilfredse og savner alternativer.
Vi er blevet fuldstændig fikseret af ét simpelt problem, der får alt andet end offentlige besparelser til at virke urealistisk og drømmeagtigt. Hvordan er vi nået dertil?
Det hele begyndte med Anders Foghs reformangst. Den manglende økonomiske ageren under højkonjunkturen gjorde den danske økonomi sårbar. Krisen kom, og resultatet var et alvorligt hul i statskassen. Da Lars Løkke overtog roret i 2011, blev der sat en anden kurs, en kurs, hvor ressourcerne skulle mobiliseres, så hullet kunne lukkes.
Der blev defineret et helt klart problem for den danske økonomi: Den offentlige sektor var for stor, og det gik ud over den private sektor.
Denne måde at anskue samfundets økonomiske udfordring ændrede sig ikke med den nuværende regerings indtog.
I takt med det manglende opsving og en uknækkelig arbejdsløshedskurve er de mulige alternativer blevet færre, og den eneste reelle løsning vejer tungere og tungere på vægtskålen. Der står klart, at der er en tydelig ensartethed i de politiske partiers måde at definere samfundets økonomiske problemer på.
Med regeringens nye VækstplanDK har dette nu materialiseret sig i en hidtil uset konsensus. Ikke bare på Christiansborg, men også hos arbejdsgiverne, i fagbevægelsen og iblandt tillidsrepræsentanter er man fuldstændig enige om problemet.
»Vi skal overbevise industrivirksomhederne om, at de får mere ud af at have deres fabrik i Herning end i Hamburg«, gentog finansministeren under præsentationen af vækstplanen. Netop dette citat indrammer den nye konsensus. Der er tale om et helt nyt nationalt skæbnefællesskab, som smider begreber som kulturarv, velfærd, brun sovs og EM 92-sejren på porten
Politisk bevidsthedsændring
I en benhård global konkurrence er der modstandere – og så vores egne begrænsninger. Og det er netop det, som binder os uheldigt sammen; på den ene side frygten for Kina, Tyskland og Sveriges produktion, på den anden side frygten for egen dårskab symboliseret ved naboens alt for høje – og i øvrigt uretmæssige – kontanthjælp.
Professor på Copenhagen Business School, Ove K. Pedersen, forklarer dette som en politisk bevidsthedsændring. Vi er gået fra at forstå samfundet som en velfærdsstat og til at forstå samfundet som en konkurrencestat. Konkurrencestatens primære formål er at ruste samfundet til den internationale konkurrence. Det handler om at sænke omkostninger for at skabe tillid. For vil man være en aktiv spiller på det globale marked, må man overbevise kreditvurderingsbureauer, hedgefonde og markedet generelt om, at man effektiviserer og mobiliserer ressourcer fra en ’død’ offentlig sektor til en ’frugtbar’ privat sektor.
I en stadig mere globaliseret verden er den førte politik i ét land stadig mere tilbøjelig til at påvirke den økonomiske udvikling i et andet. Dette gælder særligt imellem nabolande. Regeringen er netop nu i fuld gang med at mobilisere ressourcerne, akkurat ligesom vores nabolande Tyskland og Sverige har gjort det op igennem 00’erne og starten af 10’erne. Det handler om at sænke omkostningsniveauet for virksomhederne i form af lavere skatter, lønninger og afgifter.
En vanvittig konsensus
Liberal Alliance, Venstre, og De Konservative virker med rette forbløffede over, at regeringen fører blå politik. Så må man jo sætte sig nye mål: Nu kæmper de indbyrdes om, hvem der kan gå længst i fredning af virksomhederne.
Noget mere overraskende er dog den accept, der kommer fra LO og 3F. Den række tillidsfolk, der i sidste uge besøgte Helle Thorning-Schmidt i Statsministeriet, ytrede nøjagtigt det samme som regeringen: Ned med selskabsskatten, væk med dumme afgifter. Det er udtryk for en vanvittig konsensus. Der er ingen alternativer. Selv fagforeningerne og stadig flere arbejdere på fabrikker og byggepladser er integreret i denne konkurrencetankegang; de iagttager sig selv som en omkostning, og såfremt de får for meget, mister de retfærdigvis jobbet.
Konflikten imellem arbejdstager og arbejdsgiver lader til at være forduftet til fordel for en rendyrket konkurrencetankegang, en tankegang, der binder arbejderen til virksomheden og virksomheden til staten (eller staten til virksomheden). Vi er jo på samme hold på den globale konkurrence-kampplads.
Det er netop derfor, befolkningen i Danmark både er enige og uenige med regeringen. Folk vil dybest set gerne have retfærdige sociale ydelser, et godt sundhedsvæsen, en velfungerende folkeskole, et rummeligt og sundt arbejdsmarked og en generel demokratisk medbestemmelse i, hvad samfundets midler skal investeres i. Men når alt dette er sagt, så ved man inderst inde godt, at den offentlige sektor er for stor og doven, at der gives for høje offentlige ydelser, og at dette har en kausal indvirkning på den samlede mængde værdi produceret i Danmark.
Dette vanskeliggør sammenligning af voxpops og meningsmålinger omhandlende befolkningens præferencer. For på den ene side ville vi alle ønske, at vi kunne investere os ud af krisen, forhøje velfærden og demokratisere økonomien. Men dette vil på ingen måde løse det problem, som 85 procent af Christiansborg, de økonomiske eksperter og hele mediebilledet har defineret for os; nemlig, at vi sakker bagud i den globale konkurrence, fordi vores offentlige sektor er for stor.
Vi er nu endt i et stort usundt skæbnefællesskab, for intet vil ændre sig, om så der kom et folketingsvalg. Dansk politik er endt som en stor konsensusmaskine. Problemerne iagttages og defineres ens, og det gør, at alternative løsninger bliver umulige, fjollede og drømmeagtige.
Uenighed som motor
Vi er nået dertil, hvor selv de absolut logiske løsninger bliver tilsidesat, fordi de ikke passer ind i konkurrencelogikken. Det er ikke bare udemokratisk, det er også økonomisk uhensigtsmæssigt.
Bare tag regeringens nej tak til EU-Kommissionens forslag til en afgift på finansielle transaktioner. I stedet ’arbejder’ regeringen for en global transaktionsskat, hvormed det demokratiske opgør med en i forvejen underbeskattet finanssektor skubbes ud i en udefinerbar fremtid. Således nej tak til syv milliarder i statskassen, således ja tak til fortsat brug af usunde computergenerede aktie- og derivatopkøb.
Kan det virkelig være rigtigt, at man må minde politikere og resten af det danske åndsliv om, at den danske succes igennem 1900-tallet ikke kom som følge af ren konsensus eller en dybereliggende samfundslogik?
Faktisk er de økonomiske og sociale fremskridt i Danmark blevet skabt igennem kampe og kompromiser mellem samfundets lag – imellem arbejdstagere og arbejdsgivere. Det er derfor, vi har den danske flexicurity-model, innovative organisationsformer, veludbygget grøn teknologi og nem adgang til uddannelse. Alt sammen reelle konkurrencefordele, alt sammen noget udlandet misunder os.
Men dette vil snart være fortid, såfremt vi ikke tør definere vores udfordringer anderledes end landene omkring os. Mit argument er ikke, at vi skal forblive i status quo, mit argument er, at vi skal turde forandring. Regeringen kom netop til magten på et mandat om at investere i Danmark, investere i folket. Vi skulle udvikle det, vi var gode til, og vi skulle sætte et eksempel for vores nabolande.
I stedet flytter vi nu midlerne ud af folks hænder, og melder os for alvor ind i et ræs mod bunden i form af lavere og lavere lønninger og ringere og ringere velfærd. Dette kan samtidig betyde, at Danmarks egentlige konkurrencefordele bliver udhulet. Og det er i virkeligheden vores helt store problem.
 
Simon Møller Eliasson er kandi-datstuderende på Politisk kom-munikation og ledelse på CBS




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,5. marts 2013," Fjern afgifter, sænk selskabsskatten, skær i overførselsindkomsterne og fred erhvervslivet! På den ene side ved vi godt, at dette er den eneste mulige kur, for dét har vi hørt igen og igen. På den anden side er vi dybt utilfredse og savner alternativer."
3260,/debat/2015/01/atomkraft-dyrt-usikkert,Atomkraft er dyrt og usikkert,Bodil Cermak E. Nielsen," Tak til Ruben Schulze-Berge for debatindlægget i Information den 26. januar, hvor han foreslår at erstatte kul- med atomkraft. Men atomkraft er en dyr og usikker energikilde.
Ruben Schulze-Berge kalder i indlægget biomasse for CO2-neutralt. Men biomasse er ikke CO2-neutralt. Han skriver selv i sit debatindlæg, at »skal biobrændsel indføres som den dominerende energiforsyning, bliver vi nødt til at brænde både Østeuropas og den tredje verdens føde«. Alt liv udsender CO2 og metan ved forbrænding eller forrådnelse og er derfor ingen løsning på vores eskalerende klimaproblemer.
Et atomkraftværk er enormt dyrt at opføre, og det tager ca. 10 år, før det er færdigt. Det kan vi konstatere angående atomkraftværkers opførelser gennem tiden og p.t. i Finland.
Desuden kan vi stadig ikke deponere atomaffald sikkert. Se bare deponeringsproblemerne med Risøs atomaffald. Tre alvorlige atomkraftulykker i Tjernobyl, Japan og USA må være nok.
Mange nutidige kræftsygdomme menes at stamme fra atomulykker og tidligere atomsprængninger.
Men hvordan undgår vi så yderlige temperaturstigninger på grund af det stigende udslip af CO2 og andre farlige gasarter? Måske kunne man som en foreløbig nødløsning få Tyskland til at starte deres lukkede atomkraftværker, indtil de kan erstattes med CO2-neutrale energikraftværker? Men det må ikke blive en sovepude for ikke at omstille til ren energi.
Omstilling bliver kun dyrere
Sammen kan vi kræve af politikerne, at de skal forbyde at bygge nye fossilafhængige kraftværker og snarest muligt standse dem, der allerede er i gang med at blive bygget.
I stedet kan vi sætte al vores energitilførsel på en art rationeringsmærker. Vi bør omgående forhøje priser på al olie og benzin for blandt andet at bruge de indkomne penge til CO2-neutral offentlig trafik, herunder elektrificering af tognettet. Måske kan der laves internationale konkurrencer om CO2-neutrale energiomstillinger?
Én ting er de fleste klimadebattører enige om; nemlig, at de nødvendige radikale omstillinger bliver meget dyrere at gennemføre, jo længere tid det tager os at omstille vores nuværende energiformer til vedvarende CO2-fri energi.
Bodil Cermak E. Nielsen, Tåstrup
",4.0,30. januar 2015," Tak til Ruben Schulze-Berge for debatindlægget i Information den 26. januar, hvor han foreslår at erstatte kul- med atomkraft. Men atomkraft er en dyr og usikker energikilde."
6458,/debat/leder/2013/10/seng-fjenden,I seng med fjenden,Christian Jensen," 
	Debatten er britisk, men den bør tjene til skræk og advarsel for den danske justitsminister.

	Flere britiske aviser argumenterer for, at en anden britisk avis – The Guardian – bør »retsforfølges« for at være »avisen, der hjalp fjenden«. Opfordringerne kommer efter den britiske regerings forsøg på at stoppe selvsamme avis.

	Guardians forbrydelse? Sammen med David Camerons regering beskylder en række aviser Guardian for at være gået i seng med fjenden, da den via whistlebloweren Edward Snowden dokumenterede indholdet af USA’s hemmelige overvågningsprogram under National Security Agency (NSA).

	Selvfølgelig er der grænser for, hvad pressen bør viderebringe af oplysninger, der kan bringe rigets sikkerhed eller personers førlighed i fare, men de grænser har Guardian foreløbig holdt sig på sikker afstand af.

	Ingen kan være overrasket over den britiske regerings mishag ved den lange række af afsløringer, men det har trods alt chokeret de fleste, at den britiske efterretningstjeneste undervejs har rettet et direkte angreb på den frie presse ved at kræve Guardians bevismateriale destrueret. Om nødvendigt ved brug af magt.

	Mange sekunder skal der ikke tænkes over konsekvenserne af denne sammensmeltning af magten mellem politikere og presse, før det løber en koldt ned ad ryggen.

	Daily Mail og de andre aviser, der kræver straf over Guardian, indgår reelt partnerskab med de magthavere, en fri presse til alle tider – på vegne af offentligheden – skal kontrollere og stille til ansvar. Det er pressens opgave at beskytte borgerne mod magthaverne. Med kritikken af Guardian vendes dette princip på hovedet. Dermed vil pressen komme til at beskytte magthaverne mod borgerne. Selve pressens eksistensberettigelse vil dermed reelt være suspenderet.

	Guardian, som denne avis har en syndikeringsaftale med, bør tværtimod hædres for den journalistik, konkurrenterne nu kræver avisen klynget op på.

	Med publicistisk fasthed har avisen afdækket, hvad den amerikanske efterretningstjeneste har forsøgt at skjule: Vi taler om overvågning af millioner af almindelige borgeres mailkorrespondancer og aflytning af EU-politikere, og de sidste afsløringer er endnu kun varslet.

	Guardians journalistiske integritet og troværdighed er intakt, selv om regeringer og efterretningstjenester har forsøgt at miskreditere avisen.

	Når justitsminister Morten Bødskov bør følge med i den britiske debat, hænger det sammen med, at han om få uger selv skal vælge side.

	Sammen med de øvrige EU-lande skal Danmark vurdere, om vi kan opretholde tilliden til den amerikanske regering og efterretningstjeneste, der beviseligt står bag aflytning af vores egne demokratiske institutioner? Kan vi fortsat regne med amerikanerne som en troværdig samarbejdspartner?

	Første besvarelse på det spørgsmål aktualiseres om nogle få uger på et EU-topmøde, hvor databeskyttelse er på dagsordenen. På forhånd synes den danske regering at indtage en bekymrende position. Som en direkte konsekvens af de hemmelige amerikanske overvågningsprogrammer vil lande som Frankrig og Tyskland arbejde for større teknologisk og økonomisk uafhængighed af de amerikanske aktører som Google og Facebook.

	Men som denne avis i går kunne fortælle, er det et mål, Danmark foreløbigt har valgt at gøre sig til modstander af. Sammen med Sverige og Storbritannien skal den danske regering have valgt at blokere for et nyt EU-direktiv med det formål. Eller som denne avis i går citerede en højtstående diplomat for at sige: »Beklageligvis har en række medlemslande ikke indset, at det er i Europas interesse at forhindre amerikansk dominans på det digitale område.«

	Vanskeligt er det at forstå, hvorfor Danmark har valgt at kæmpe en kamp imod øget datasikkerhed på vegne af borgerne og vores egne politiske institutioner.

	Yderligere vanskeligt at forstå er, at Danmark har valgt at kæmpe denne kamp sammen med netop Storbritannien, der har vist sig parat til at antaste pressefriheden for at hemmeligholde sit eget samarbejde med netop den amerikanske efterretningstjeneste. Morten Bødskov og resten af den danske regering må nøje overveje, hvem vi i denne sag går i seng med.
",0.0,15. oktober 2013,"	Yderligere vanskeligt at forstå er, at Danmark har valgt at kæmpe denne kamp sammen med netop Storbritannien, der har vist sig parat til at antaste pressefriheden for at hemmeligholde sit eget samarbejde med netop den amerikanske efterretningstjeneste. Morten Bødskov og resten af den danske regering må nøje overveje, hvem vi i denne sag går i seng med."
885,/debat/2016/01/adhd-unge-moeder-faa-krav-skolen,ADHD-unge møder for få krav i skolen,Rasmus Kjær," KRONIK – I DR-dokumentaren Far, mor og ADHD inviteres vi ind i hjemmet hos forældre, der forsøger at håndtere familielivet med et ADHD-diagnosticeret barn. To af de børn, vi følger, er tæt på skolealderen, og forældrene er naturligvis bekymrede for, om børnene trods koncentrationsbesvær, uro og manglende accept af sociale spilleregler bliver parate til skole- og uddannelseslivet.
Men hvad med skolen – hvordan møder den egentlig de børn og unge, som af den ene eller anden grund handler anderledes end de fleste?
Min erfaring siger mig, at børn og unge med diagnoser i alt for høj grad får lov til at fralægge sig ansvaret for deres egen læring i klasselokalet.
Da jeg efter gymnasiet fungerede som tilkaldevikar i en dansk folkeskole, mødte jeg Karsten.
Jeg var lige mødt op som tilkaldevikar til engelskundervisning i en dansk folkeskoleklasse, da en lille fyr stillede sig foran mig og meddelte, at han på grund af sin ADHD havde brug for at tilbringe timen i selskab med klasselokalets eneste sækkestol og en mobiltelefon. Læreren, som jeg vikarierede for, havde skrevet en seddel, hvori den særlige aftale med lille Karsten var nævnt.
Det undrede mig, at Karsten så selvfølgeligt og uden det mindste tegn på at koge over kunne vælge skolepligten til og fra. Men det var langtfra noget særtilfælde, skulle det senere vise sig. I mit arbejde i skole- og uddannelsesverdenen har jeg siden hen flere gange erfaret, at særhensyn har været udgangspunktet mere end muligheden, når det er kommet til at imødegå diagnoseudfordringer. Særlige mødetider, gentagne løbeture midt i undervisningen og selvforvaltede pauseplaner. Formentlig en lettelse for lærerne, men ikke nødvendigvis gavnligt for elevens udvikling.
Læs også: Baryleren, der blev DAMP-barn, der blev psykiatrisk patient
Uddannelse handler om at udvikle elevernes evne til at begå sig i arbejds- og samfundslivet. Derfor skal skole- og uddannelsesinstitutioner ikke fungere som pædagogiske kuvøser, der af hensyn til unges diagnoser skærmer af fra de krav, et senere liv vil byde på. Her skal uddannes. Ikke nurses og behandles.
Nedjusterer forventninger
Antallet af børn og unge, der diagnosticeres med en psykisk lidelse, er mere end fordoblet, siden jeg for 15 år siden mødte Karsten. Det har fået alvorlig betydning i den pædagogiske verden, hvor grænserne mellem behandling og uddannelse efterhånden er svære at få øje på. Så snart en elev f.eks. får prædikatet ADHD, er vi parate til at glide af på alle almindelige krav til social omgang i et fagligt miljø. Udfordringen er, at elever som oftest søger at leve op til de pædagogiske autoriteters forventninger. Hvis vi nedjusterer forventningerne til eleverne, fordi de har en diagnose, vil de ofte bekræfte forventningen i handling.
Diagnoser fritager ikke lærere og pædagoger fra at stille krav. Var det tilfældet, fratog man eleverne ansvaret for deres egne handlinger. Det svarer til at anerkende diagnosen i stedet for mennesket. I uddannelse er diagnoser et vilkår, den enkelte må leve med. Ikke en uundgåelig skæbne.
Mudret inklusionsdebat
Ifølge rapporten Kommunernes omstilling til øget inklusion fra DPU og SFI svarer skolereformens inklusionsmål fra 2014 faktisk kun til, at hver folkeskole skal inkludere 10 børn i den almindelige undervisning. Så når diagnoserne bringes i spil som en særlig problematik i inklusionsdebatten, dækker det formentlig over helt almindelige problemer med disciplin og ro i klasserne.
Hvis en elev ikke sidder stille i timen, tolker vi det ikke længere som en uhensigtsmæssig handling, men som et typisk tegn på ADHD-adfærd. Hermed risikerer vi også at acceptere, at unge, som får konstateret ADHD, helt legitimt fastholder sig selv på kanten af samfundet.
Læs også: Fokus på ADHD er for unuanceret
Derfor bør uddannelsesmiljøerne være mere konsekvente i at adskille den pædagogiske indsats fra behandling. Et uddannelsesmiljø bør ikke gå på kompromis med de forventninger, som eleven alligevel vil møde efter uddannelsen. Uddannelsesmiljøer må uanset hvad kunne synliggøre, at den enkelte må overveje og tage ansvar for de konsekvenser, hans eller hendes handlinger medfører.
Flere valgmuligheder
For to år siden tiltrådte jeg som pædagogisk udviklingschef i Træningsskolens Arbejdsmarkedsuddannelser (TAMU) og var den første dag med landbrugsfaglæreren ude at følge op på elevernes arbejde med at samle sten i marken. Her meddelte en elev faglæreren, at han ville tage ekstra pauser, fordi hans ADHD gjorde det svært for ham at udføre rutinearbejde.
Lidt for vant til en anden pædagogisk verden, og med drenge som Karsten i erindringen, troede jeg, at faglæreren ville imødekomme den høflige unge mands beslutning. Men i stedet meddelte faglæreren, at der, diagnose eller ej, var et stykke arbejde, som skulle udføres. Hvis eleven ville holde pauser, var det forventet, at han blev og gjorde arbejdet færdigt, når de andre gik hjem. Herefter begyndte faglæreren at træne eleven i en mere effektiv samleteknik, og eleven indvilgede i at fortsætte arbejdet. Landbrugsfaglæreren stillede krav, men udvidede samtidig elevens valgmuligheder i situationen.
Alle TAMU-elever har særlige tilpasningsvanskeligheder, der har forhindret dem i at opnå uddannelse og job. Mange af dem slæber rundt på en diagnose, men hos os er det ikke afgørende for den pædagogiske opfølgning. Derfor opnår 82 procent af de unge også at komme i arbejde eller videre i uddannelse efter et færdiggjort forløb.
Intet er perfekt
Selvfølgelig er der unge, der har psykiske diagnoser, som er så svære at leve med, at de har behov for psykologisk behandling. Det kan også være fint at være opmærksom på en diagnose, når blot alle er enige om, at eleven skal udfordres på netop de sociale handlinger, som eleven grundet diagnosen påstår at være hæmmet af.
En diagnose kan forklare, hvorfor vi har svært ved at tilpasse os, men selv om diagnosen på den måde er en lettelse, fritager den hverken den diagnosticerede eller dennes pædagoger for ansvar. Tværtimod. Når vi frit vælger noget til – en uddannelse, et arbejde, et fagområde – vælger vi også frivilligt forpligtelsen til at engagere os heri.
Det er ikke en pædagogisk opgave at vurdere eleverne på deres indre psykiske liv. I sidste ende kan vi alligevel ikke rykke ind i hovedet på hinanden. Det eneste, vi ved noget om, er, hvordan andre fremstår igennem deres handlinger. Så hvis eleven i øvrigt møder til tiden, modtager opgaver uden brok og udfører arbejdet i passende kvalitet, er det mildest talt underligt at beklage sig over, om fremmødet stemmer overens med de unges psyke. På samme måde er jeg flintrende ligeglad med, om skomageren, der lavede mine sko, er autist. Hvis skoene virker, og kvaliteten er i orden, er jeg tilfreds.
I det praktiske arbejde i TAMU oplever vi, at eleverne flytter interessen fra sig selv til det arbejde, de laver. Det er brugbart, fordi det ligger i håndværket, at intet er perfekt, og at du kan lave noget nyt og bedre i morgen. Vi kan lære af vores fejl og forbedre os. Så i stedet for psykoterapien, der spørger, hvorfor vi er, som vi er, med henblik på diagnose og behandling, så har vi brug for håndværket og pædagogikken til at fortælle, hvad vi kan gøre i stedet.
Hvis ikke pædagogiske initiativer er funderet i troen på, at den enkelte kan udvikle sig, er der ikke længere tale om pædagogik. Pædagogikken har fremtiden for øje, og vores fornemste opgave er at styrke børn og unge i troen på, at de selv har ansvar for denne fremtid. Det er befriende for elever, der som Karsten har forstået sig selv gennem en diagnose, siden de var børn.
Rasmus Kjær er pædagogisk udviklingschef for Træningsskolens Arbejdsmarkedsuddannelser (TAMU)




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",17.0,27. januar 2016,En artikel pr. redaktion - sendt til jer hver søndag
10895,/debat/2011/12/laeserbreve-8,Læserbreve,Informations Webredaktion," Køb dog lort i Jylland
Uffe Rasmussen, Risskov
Christian Ege og Jens Christian Poll argumenterer i et læserbrev i information 15. december for at bioforgasse organisk affald, for derfor at genanvende fosfor og for energiens skyld.
Men det er centralt at skelne mellem organisk affald fra husholdninger og organisk industriaffald, der allerede udnyttes i biogasanlæg. Organisk affald indeholder fosfor i større eller mindre grad. Årligt er der 800 ton dagrenovation, 3.000 ton døde dyr, 4.000 ton spildevandsslam og 50.000 ton gylle. 90 procent af gyllen producers vest for Storebælt, hvor jorden er overfyldt med fosfor. Derfor ønsker landmændene at brænde den meget fosforholdige fiberrest fra biogasanlæg af i affaldsforbrændingsanlæg. Derfor vil det være Ebberød Bank at putte organisk affald i biogasanlæg i Jylland for at genanvende fosfor.
Helsingør og Aarhus Kommuner har på trods af massiv indsats erfaret at det ikke er praktisk muligt at indsamle tilstrækkeligt velsorteret dagrenovationsaffald, til at det kan puttes i biogasanlæg uden stort bøvl. Det kostede kommunerne dyrt at prøve, og DTU dokumenterede, at der ikke var energigevinst ved bioforgasning i forhold til at brænde affaldet.
Halvdelen af befolkningen bor på Sjælland. Hvis de vil bioforgasse affaldet for at genanvende fosfor, var det da ikke bedre at købe lidt overskuds gylle eller fiberrest fra Jylland? Det kan sikkert fås billigt.
Lad os få en føderation
Karin Riis-Jørgensen, tidligere MEP (V)
Europa står i en altafgørende magtkamp: Skal de uansvarlige finansmarkeder eller de demokratisk valgte politikere afgøre vores fremtid? Det er ikke et spørgsmål om mere eller mindre EU, for denne magtkamp kan vi ikke vinde hverken i det danske folketing eller det britiske underhus. Det er en kæmpe illusion. Vi skal derimod udbygge og styrke det europæiske demokrati.
Det blev desværre ikke resultatet af det seneste topmøde. Frem for at styrke det EU vi kender, har vi nu et EU delt i to, på vej mod ukendt land. Meget trist og farligt.
De EU-fjendtlige britiske konservative jubler, demokratiets ansigtsløse modstander, finansmarkedet, nyder sandsynligvis godt af det — man kan dog håbe, at det ikke sker.
Jeg er ikke i tvivl om, at de 17 Eurolande, der blev tvunget til at gå nye veje og smedede sig endnu mere sammen, da Storbritannien svigtede sit historiske ansvar, har et mål: At lave en stærk demokratisk overbygning på eurozonen. De 15 øvrige eurolande vil da ikke stiltiende se på, at Tyskland og Frankrig fortsat kører hele showet.
Det vil på sigt ende med — og nu bruger jeg det forbudte f-ord — en føderation. Det kan kun hilses mere end velkommen. En stærkere politisk integration i Europa med en demokratisk styret forbundsstat er forudsætningen for, at politikerne kan tøjle finansmarkederne.
Umuligt EU
Anders Liljensøe, Glamsbjerg
Hvis du skal have et lån, så må du stille med kautionister eller pantsætte dit hus. Når Tyskland og Frankrig øser milliarder og atter milliarder af euro ind i et græsk fallitbo og får værdiløse græske statsobligationer som garanti, melder desperationen sig ved tanken om, at såvel Italien, Spanien som Portugal snart følger efter.
Derfor har Angela Merkel og Nicolas Sarkozy indset katastrofens omfang; ikke mindst med tanke på deres eget baglands dom. Derfor handlede det seneste EU-topmøde om for enhver pris at påtvinge de øvrige EU-lande et medansvar for at dække deres fatale brølere.
At disse forhandlinger er foregået uden om EU-parlamentet og med Angela Merkel som den styrende diktator, udstiller til fulde fejlkonstruktionens ubrugelighed.
Uden at spørge dig og mig, om vi har lyst til at kautionere for Merkel og Sarkozys tåbeligheder, vil danske politikere nu fuldende diktatorernes ordre. Og det til trods for, at vi ved en folkeafstemning har sagt nej til det umulige Euro-eksperiment. Hvad får de mon for det?
Fra dynamo til syg mand
Michael Sandfort, Brønshøj
Det er forholdsvist nemt for en snæver kreds af lande med meget til fælles at blive enige om de overordnede rammer for et begrænset antal politikområder. Derfor var det daværende EF med ni medlemslande en politisk dynamo med folkelig opbakning.
Til gengæld er det umuligt for mange lande med væsentligt mindre til fælles at blive enige om meget detaljeret lovgivning inden for et stort antal politikområder. Derfor er det nuværende EU med 27 medlemslande Europas syge mand uden folkeligt mandat. Herfra spreder en permanent politisk/økonomisk krise sig. Skal EU bestå er det uomgængeligt at beskære for at bevare
Vildledning om atomkraft
Niels Henrik Hooge, København
Gennem lang tid har Information kritikløst trykt George Monbiots artikler, der rutinemæssigt følger mønstret for a-kraftkampagner: Greenwashing, smædeskriverier mod atomkraftmodstandere og nedgørelse af vedvarende energi.
I sin seneste kommentar lovpriser han formeringsreaktorerne, der genanvender højradioaktivt affald som reaktorbrændsel, men ikke er realiserede på kommercielle vilkår nogetsteds i verden.
Således blev den japanske formeringsreaktor i Monju lukket i 1995 som følge af en alvorlig ulykke — efter sammenlagt at have produceret strøm i én time — og den franske Superphénix blev standset i 1997, efter at have kostet de franske skatteydere næsten 70 milliarder kroner.
Monbiot hævder også, at dødstallet efter Tjernobylkatastrofen er under 50. En undersøgelse fra i år af IPPNW og det tyske selskab for strålebeskyttelse konkluderer imidlertid, at alene af de 830,000 arbejdere, der blev sat til at rydde op efter Tjernobyl-katastrofen er 112,000 døde og 90 procent syge af stråling.
Endelig påstår han, at der vil blive udledt ekstra 300 millioner ton CO2 inden 2020 på grund af den hurtigere tyske atomkraftudfasning. Det kan afvises, eftersom loftet for, hvor meget CO2, der må udledes i Tyskland, i 2009 blev fastlagt år for år frem til 2020.
Digital analfabetisme
Britta Thomsen, MEP (S)
Mens mange danskere i disse dage køber julegaver på nettet og sender elektroniske julekort, præsenterede Eurostat i denne uge skræmmende tal for EU-borgeres brug af internettet. Godt hver fjerde EU-borger mellem 16-74 år har aldrig brugt internettet. Problemet er særligt i Østeuropa.
Fra et demokratisk synspunkt er det ret alvorligt, at så mange af vores europæiske medborgere ikke har adgang til den enorme mængde viden, som findes på nettet. Men også at de ikke har adgang til let og billigt at kommunikere med omverden. Adgangen til viden og muligheden for meningsudveksling er ganske central for både demokrati og ytringsfrihed.
Derudover udgør denne digitale analfabetisme også et problem for Europas vækstmuligheder. Vi skal i høj grad konkurrere på viden og på at have en velkvalificeret arbejdsstyrke, der er opdateret på den digitale udvikling. Derfor er det glædeligt, at Kommissionen har stillet forslag om at sikre alle EU-borgere adgang til en bredbåndsforbindelse.
Men vi må også lægge en strategi for, hvordan vi hurtigt får gjort de mange EU-borgere uden digital erfaring og internet fortrolige med den digitale udvikling.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,19. december 2011,"Mens mange danskere i disse dage køber julegaver på nettet og sender elektroniske julekort, præsenterede Eurostat i denne uge skræmmende tal for EU-borgeres brug af internettet. Godt hver fjerde EU-borger mellem 16-74 år har aldrig brugt internettet. Problemet er særligt i Østeuropa."
445,/debat/2016/04/frelsens-rolle,Frelsens rolle,Georg Metz," En mand, der ringede ind til et natteprogram i Radio24-syv betroede programværtinden, at han var Jesus. Efter et sekunds tøven spurgte værtinden: Og hvornår fandt du så ud af det?
»Det har jeg da vidst hele tiden,« svarede manden og tilføjede: »Hvis ikke Guds søn skulle vide det, hvem fanden skulle så?«
Nogle gange er den indre logik kommet for at blive.
Unægteligt en udfordring, Jesu genkomst; den længe bebudede indtræffer næppe gnidningsfrit. I fravær af forstående radioværtinde medfører påstanden snarere indlæggelse. Rollen som Guds enbårne forløst ved jomfrufødsel, lidelseshistorie og død på korset, opstandelse og final himmelfart levner kun mulighed for uimodsagt retur på dommedag. Ellers bliver en gentagelse af historien mødt med skuldertræk og gummicelle.
Rollen som nazaræeren er så overvældende, at ihændehaveren, reel eller tosse, må indstille sig på samme apokalyptiske skæbne som premieren: mistro, forkastelse, forhånelse, fornægtelse, mishandling, fortvivlelse og tilintetgørelse. Det kan ikke være anderledes, ellers dementeres passionen.
Forestillingen om Guds søn, med eller uden Fader og Helligånd, hvordan rollerne nu fordeles, med Sønnen på Faderens trone ophøjet som alverdens strengeste dommer, der som Den Store Kreative Bogfører Rasmussen tager ultimativ overhøjhed på sig og skiller får fra bukke, har immervæk altid været vanskelig at fordøje.
Næppe forenelig med det humaniserede billede af en kærlighedsforkyndende ung jødisk håndværker på vandring i det urohærgede Mellemøsten i planmæssig konflikt med det grådige erhvervsliv og en reaktionær levebrødsbevidst præstestand i templet.
Det må blive ved minderne, at vende tilbage i rollen har ingen gang på jorden.
Kun et fåtal er det ved livets afslutning forundt at fremkalde varme følelser i brede kredse.
Når døden har sat sit punktum, når oldingeårenes svaghed har udjævnet alle indvendinger, når fjenderne ikke længere ser en trussel, når spillet er ude, samles man ved båren, synger salmerne og følger ritual og kiste til dørs. Farvel og tak. Og nu til noget helt andet.
Anderledes sidste lørdag. En egen momentan renvasket konfliktfrihed og vemodsfyldt fred fra kirkedør til rustvogn, en stemning som af trøst og frelse og forsoning.
Biskop Holms fine tale ved kisten
En kortvarig katarsis indtraf således ved Ankers bisættelse. Biskop Holm holdt talen ved båren, så denne skribent ikke i sit lange liv har hørt magen til dyb forståelse for afdøde med finurlig indsigt i Ankers særlige gemyt samt fundamental fornemmelse for følelsen i forsamling og folk – dette uigenkaldelige øjeblik, hvor afskeden med den lille store mand fra Borgbjergvej skulle formuleres. Usentimentalt som Anker selv.
Med en humor som Ankers og med budskabets brod, der også var den tidligere statsministers, umisforståeligt i kernen i biskoppens tale: landet stander i kontrast til afdøde i en herskende vredladen våde i bredspektret forkastelse af barmhjertighed og humanisme, dogmet i den nye politiske korrekthed, hvor regeringen går til grundlovens grænser, fanden tager de sidste, og den barmhjertige samaritaner bedes indskrænke sine gode gerninger til familien og folk med indfødsret i fjerde led.
Med et citat fra Anker selv var det med det himmelske ikke hans område. »Men du finder nok på noget,« som sagt til Kjeld Holm, da han bad aarhusbiskoppen tale ved kisten. Sådan skulle dét være.
Holm fandt på noget.
Anker indså, at hans begravelse kunne blive et manifest, en tilkendegivelse, en markering af oplysningens og humanismens umistelige værdier under angreb. I den grad at en liberal folketingspolitiker, der ofte annoncerer sin charmeforladte umodenhed, følte sig foranlediget til at lufte den bedagede impertinens: »En god socialdemokrat er en død socialdemokrat«.
Åndfuldheden blev senere beklaget; men snarere beklagede fæet den rolle som udtalelsen havde bibragt ham, snarere end fæet beklagede udtalelsen. Atter bekræftes Uffe Ellemanns vise ord, (Ellermand, som Anker stædigt kaldte ham): fordi man har ytringsfrihed, behøver man ikke bruge den hele tiden.
Fordi man kan tegne profeten som hund, behøver man ikke gøre det; fordi man kan sige, at kvinder bør stenes, behøver man ikke sige det; fordi man er dum, behøver man ikke vise det; fordi man kan forbyde imamer at udstille dumheden, behøver man ikke gøre det.
Rollerne i stykket spiller nogen gange os, mere end vi spiller rollerne, sådannew som vi tildeles eller påtvinges. Anker fik også én: som socialdemokraten, der sejlede landet i sænk.
Det passer ikke, Danmark var uregerligt i de år, oliepriserne fes i vejret i raketfart, rollen fik han ikke desto mindre, hvilket gør det så meget desto mere bemærkelsesværdigt, at han i den grad bevarede så store kredses tillidsfulde affektion.
Der sad man og lod tåren stille trille, mens de røde faner ventede udenfor, og den gode biskop kastede jord på Anker.
Fanerne sænkedes, chaufføren svingede om hjørnet i vognen af glas med kiste og røde roser. Forbi var forestillingen. Man fandt sit køretøj, hvor man endnu sidder oprejst en stund, den lokale trafikkultur (en dansk værdi) af mopset selvhævdelse og rethaverisk aggression regulerede atter adrenalinproduktionen. Velkommen hverdag.
Kongehuset havde sendt en hel krans. De kongelige beklæder en velbetalt, selvforvaltende rolle, der i år udviser pænt underskud. I reverens fra oven og ned havde de rigeligt med kongelige kunnet spare på kransen ved selv at møde op.
Måske ikke fuldtalligt, så stor er Grundtvigskirken heller ikke, men repræsentativt have vist sig hånd i hånd med den del af folket, som Huset vist opfatter som noget, der står og vinker med små papirflag på slotspladsen.
At have kigget inden for i lørdags, indbudt eller ej, ville have været en sand majestæt værdig.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,8. april 2016,"At have kigget inden for i lørdags, indbudt eller ej, ville have været en sand majestæt værdig."
12079,/debat/leder/2011/06/vaerdigt-alternativ-obama,Ikke et værdigt alternativ til Obama,Anton Geist," AMERIKANERNE GÅR til præsidentvalg næste år.
Demokraternes kandidat er velkendt, eftersom den siddende præsident, Barack Obama er i sin første valgperiode og ikke vil få nogen modkandidater på de indre linier.
Obama er ikke  på trods af den nylige eliminering af Osama bin Laden og på trods af, at han formentlig vil påbegynde afviklingen af den stadig mere upopulære krig i Afghanistan til juli  specielt elsket af vælgerne. Hans popularitetstal ligger et sted mellem 43-47 procent, hvilket afspejler amerikanernes utilfredshed med den økonomiske udvikling og især arbejdsløsheden, der ikke rokker sig fra lige under ni procent.
Det skulle man tro ville give Republikanerne blod på tanden. Men sandheden er, at den konservative opposition er i store problemer med udbudet af kandidater, der må kaldes betænkeligt tyndt.
STORFAVORITTEN Mitt Romney er godt nok en særdeles habil og rig forretningsmand med en solid konservativ track record fra guvernørtiden i Massachusetts (om end han implementerede en sundhedsreform i sin stat, som ikke er til at skelne fra præsident Obamas udskældte af slagsen).
Men Romney har allerede tabt partiets interne nominering en gang for fire år siden, og hvis man ser bort fra hans imponerende evne til at rejse de mange millioner, en valgkamp kræver, anses han i brede kredse for at være uinspirerende og ukarismatisk leder.
De øvrige kendte eller mulige kandidater på nuværende tidspunkt nævnte vi i weekendens avis  ud over Romney er det Tim Pawlenty, Jon Huntsman, Michele Bachmann, Sarah Palin og Newt Gingrich.
Det er indtil videre kun Pawlenty og Gingrich, der officielt har meddelt, at de stiller op. Men uanset om de to kvinder gør forsøget  og det ville være naturligt, da de begge appellerer stærkt til Tea Party-bevægelsen og de republikanske evangeliske kernetropper, så er de samtidig usælgelige, da ingen af dem vil kunne samle de nødvendige midtervælgere op.
DET KAN DERFOR ikke overraske, at karakteristikken 'uimponerende' blev topscorer i en intern meningsmåling, foretaget af Washington Post og tv-stationen ABC torsdag blandt partiets egne.
De republikanske vælgere blev bedt om at vælge det ord, der først faldt dem ind, efter at have set listen med potentielle kandidater igennem. Hele 44 procent erklærede sig overordnet som negative over for udbudet af kandidater. Endnu mere bekymrende for partiledelsen er det, at 48 procent af de erklæret uafhængige vælgere beskrev de nuværende republikanske kandidater negativt, mens blot 10 procent valgte et positivt ord i beskrivelsen af feltet.
Nu skal politikere (heldigvis) ikke vælges på deres karisma, kommunikationsevner eller evne til at være interessante som mennesker, selv om det er en fordel at score højt her i de sociale mediers tidsalder.
Men når man vender sig mod indholdet i de republikanske politikker, så er buddene på, hvordan USA skal komme ud af den økonomiske krise, der holder landet i en skruestik  og som truer selve livsnerven i den amerikanske drøm: forestilling om at udviklingen altid går fremad og at vore børn vil få bedre vilkår end dem, vi har  uendelig pauvre.
GROFT SAGT er den republikanske opskrift på vejen ud af miseren, at de rigeste amerikanere skal nyde godt af yderligere skattelettelser (og her er det værd at erindre, at den nye majoritet i Kongressen i forvejen med succes sidste år tvang præsident Obama til at bibeholde Bush-æraens lettelser i topskatten for alle amerikanere, der tjener over 250.000 dollar som modydelse for at få finansloven igennem).
Herudover skal selskabsskatten lettes, hvilket blandt andet vil favorisere bankerne og de store energiselskaber, der leverer grundlaget for amerikanernes fortsatte fråds med klodens naturlige ressourcer.
På spørgsmålet om, hvem der skal betale for dette gilde i en tid, hvor den amerikanske gæld vokser med alarmerende fart og pt. truer supermagten med insolvens, er svaret, at det skal de dårligst stillede amerikanere: De mennesker, der modtager Social Security og især Medicare, det populære offentlige støtteprogram for USA's ældre, som republikanerne vil privatisere og ændre til et program, hvor borgerne gennem vouchers kan shoppe rundt i det private forsikringsmarked. Herudover vil de konservative også beskære en lang række offentlige støtteprogrammer for de fattigste amerikanere, bl.a. Medicaid, der giver underprivilegerede børn adgang til lægehjælp og medicin.
TIL GENGÆLD leder man forgæves efter et gennemarbejdet bud på, hvordan supermagten skal afvikle sin gigantiske statsgæld over de kommende ti år.
Ufatteligt, især når man betænker, at gælden med en vis ret kan beskrives som arven fra Bush-tiden. Man kan kun håbe, at der kommer mere kalorierige boller på suppen om ni dage, når de opstillede kandidater mødes for første gang til politisk rundbordsdebat i New Hampshire.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,6. juni 2011,"TIL GENGÆLD leder man forgæves efter et gennemarbejdet bud på, hvordan supermagten skal afvikle sin gigantiske statsgæld over de kommende ti år."
1099,/debat/2015/12/venstrefloejen-glemt-kritisere-danmark,Venstrefløjen har glemt at kritisere ’Danmark’,Esben Bøgh Sørensen," Hvordan kan venstrefløjen bekæmpe de europæiske eliters nedskærings- og austerity-regime uden selv at falde i nationalismens fælde?
I en tid, hvor højrepopulistiske og radikale bevægelser og partier oplever fremgang i hele Europa, er det spørgsmål vigtigere end nogensinde.
I Danmark er Enhedslisten efterhånden det eneste folketingsparti, der konsekvent repræsenterer en kritik af den xenofobiske nationalisme. Men går man partiets retorik efter i sømmene, hviler den i høj grad også på en forestilling om ’nationen’, som står i vejen for gennemslagskraftig kritik af kapitalismen og for kampen for international solidaritet.
Læs også: Venstrefløjens forfejlede og usolidariske beskyttelse af muslimerne
Udgangspunktet for Enhedslistens EU-kritik bliver nemlig gang på gang ’Danmark’, ’danskerne’ og hvad ’vi’ skal gøre – senest eksemplificeret ved afstemningen om retsforbeholdet. Hvad der burde have været en anledning for venstrefløjen til at genopfinde kritikken af nationen, blev i stedet en afstemning om et ’ja’ eller et ’nej’ inden for nogle rammer, som et parti som Enhedslisten burde have forkastet. Præmissen var nemlig, hvorvidt ’vi’, dvs. det nationale fællesskab, skulle indgå i et samarbejde på retsområdet med andre nationer gennem EU.
Samme tendens så man i Enhedslistens valgvideo i forbindelse med folketingsvalget tidligere i år. Her skrues der virkelig op for den nationale retorik, endda i en romantiseret form: »De [danskerne] skabte et fællesskab, der forandrede Danmark.« Her tales om, hvordan det nationale velfærdsfællesskab, som blev skabt af »danskerne«, nu er under pres, og »derfor kæmper Enhedslisten for velfærden og for vores fællesskab« med nationale vendinger om »vi« og »vores«. Det er et klassisk eksempel på antikapitalistisk – eller nærmere socialdemokratisk – retorik, der baserer sig på national identitet.
Læs også: ’Venstrefløjen er Europas bevidsthed’
Og hvorfor er det så et problem?
Min påstand er, at så længe internationalismen ikke for alvor kobles til en kritik af nationen og den nationale identitet som sådan, får den aldrig den rette gennemslagskraft. Resultatet er, at den ekskluderende nationalisme – som vi finder hos Dansk Folkeparti til Socialdemokraterne – fortsætter med at blomstre. Venstrefløjen bør ikke kun kritisere nationalismen i dens mest ekstreme form, men også selve forestillingen om den nationale identitet. Nation, nationalstat og kapitalisme hænger nemlig sammen!
Moderne fænomener
Der har ikke altid eksisteret ’nationer’, og national identitet er ikke fra naturens side en del af mennesket, men derimod noget historisk skabt. Før den moderne kapitalisme og industrielle revolution henviste ordet ’nation’ som regel til eliternes fællesskab og havde altså ikke samme betydning som det, vi i dag forstår ved begrebet. National identitet, nationalstat og nationalisme er moderne fænomener.
Der har altid eksisteret fællesskaber med traditioner, vaner og forestillinger om et særligt ’vi’. Typisk har disse fællesskaber været lokalt forankret og personligt bestemte. Religiøse forestillinger har ligeledes spillet en stor rolle for etableringen af mere abstrakte fællesskaber mellem mennesker, der ikke stod i nogen direkte eller personlig relation til hinanden. Men først i moderne tid ser vi fremkomsten af nationalstater, dvs. geografisk afgrænsede lande og de dertilhørende, men ikke altid identiske forestillinger om national identitet, kultur og sprog.
Læs også: Venstrefløjen er forstenet
Udviklingen af den moderne stat med administration, bureaukrati, militær, uddannelsessystem etc. var en afgørende faktor i dannelsen af nationerne. Nationerne baserer sig ikke på en oprindelig sproglig og kulturel identitet for de respektive lande. De nationale sprog og kulturer, som vi kender dem i dag, er hovedsageligt blevet skabt i moderne tid af staten og dennes uddannelsesinstitutioner. Da Tyskland blev grundlagt i 1871, var det eksempelvis kun to procent af befolkningen, der talte tysk på nogenlunde den måde, sproget bruges i dag.
Med udviklingen af den industrielle produktion blev de gamle lokale fællesskaber opløst, hvilket skabte et behov for større og mere homogene fællesskaber. I stedet for de gamle agrare og lokale fællesskaber skabte de moderne industrielle stater således et nyt og mere kulturelt standardiseret ’folk’ til et nyt nationalt arbejdsmarked, som lagde grunden til den nationale identitet, der eksisterer inden for de respektive landegrænser.
Ekskluderende fællesskab
Kapitalisme og nation hænger yderligere sammen på et mere grundlæggende niveau. Kapitalisme er et samfund, hvor markedet er det centrale økonomiske princip. Det betyder, at producenterne ikke står i direkte relation til hinanden, men derimod er adskilte fra hinanden. Derfor bliver det anonyme marked den eneste måde at erhverve sig produkter på. I sådan et atomiseret samfund jagter alle deres egne private interesser, hvad enten de er lønarbejdere eller virksomhedsejere. Der opstår derfor et behov for en mekanisme, der kan integrere alle disse private og modstående interesser i et samlet fællesskab. Dette behov er af historiske grunde blevet opfyldt af nationen, den nationale identitet og nationalstaterne. En kritik af kapitalismen må derfor indebære en kritik af det nationalstatslige ’vi’.
Læs også: Når venstrefløjen gør sig klog på arbejderklassen
Nationen er således ikke et frivilligt fællesskab, men derimod den moderne stats underkastelse af individerne som dennes subjekter og ekskluderingen af alle, der ikke tilhører nationen. Det er staten, der skaber sit folk, og ikke omvendt. Staten skaber et påstået kulturelt og værdimæssigt fællesskab mellem mennesker med vidt forskellige klassemæssige baggrunde. De modsatrettede interesser i kapitalismen integreres således gennem det af staten skabte kulturelle fællesskab baseret på særlige påståede ’danske’, ’tyske’, ’franske’ etc. værdier. Den nationale identitet afgrænser sig derfor altid i forhold til alle andre nationaliteter. Nationen er pr. definition ikke et inkluderende, men et ekskluderende fællesskab.
En grundlæggende kapitalismekritik må derfor også indebære en kritik af nationen og den nationale identitet. Venstrefløjen kan ikke nøjes med at rette en kritik mod den xenofobiske nationalisme, men må yderligere rette en mere grundlæggende kritik mod nationalstaten som sådan.
Syriza gør det også
Men det er ikke kun i Danmark, at venstrefløjen orienterer sig mod nationalstaten. Venstrefløjspartiernes svar på neoliberalismen og de europæiske eliters nedskæringsregime har hovedsageligt været en tilbagevenden til nationalstaten og forestillingen om national suverænitet.
I Grækenland gik Syriza i regering med et højrepopulistisk parti (ANEL) med henblik på at danne en ’national redningsregering’. Udgangspunktet for Syriza-lignende partier over hele Europa er ligeledes nationalstaten og den nationale suverænitet, der trues af EU, IMF og Den Europæiske Centralbank.
Læs også: Venstrefløjen tier, mens racisterne taler
»Forestillingen om en ’nationernes ret’, der er gældende til alle tider alle steder, er intet andet end en metafysisk kliché,« lød det i sin tid fra Rosa Luxemburg. I dag er vi meget langt fra hendes kritik af national suverænitet.
Venstrefløjen bør kaste den nationale forestillingsverden af sig og rette en grundlæggende kritik mod nationen og nationalstaten. Uden denne grundlæggende kritik forbliver kapitalismekritikken utilstrækkelig. I stedet for nationalstaten må erfaringerne fra de seneste års spontane protestbevægelser organiseret i bunden af samfundet danne udgangspunkt for at gentænke, hvad international klassekamp vil sige i dag.
Esben Bøgh Sørensen er cand.mag. i idéhistorie




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",162.0,19. december 2015,"En grundlæggende kapitalismekritik må derfor også indebære en kritik af nationen og den nationale identitet. Venstrefløjen kan ikke nøjes med at rette en kritik mod den xenofobiske nationalisme, men må yderligere rette en mere grundlæggende kritik mod nationalstaten som sådan."
4628,/debat/2014/07/kan-israel-stille-hamas,Hvad kan Israel stille op over for Hamas,Hilik Bar," Fra Israels højrefløj hører vi gentagne krav om at forstærke Israels afskrækkelseskapacitet over for Hamas. Slå dem hårdere, afstraf Gaza kollektivt, ram enhver og ram overalt, lyder parolerne. Det er instinktreaktionens logik. For nok er der kortsigtede gevinster ved en sådan fremgangsmåde, men der er også langsigtede tab og ikke-uanselige faremomenter. Problemet er, at kollektiv afstraffelse ikke bare er unødvendigt. Det er også uetisk. Og i vidt omfang ineffektivt.
Uetisk, fordi det ikke er terroristens bedsteforældre, der er skyld i eller bærer ansvaret for hans raketangreb. Og ineffektivt, fordi når bedsteforældre kvæstes eller dræbes, vil det traumatisere børnebørnene for livet og øge deres fjendtlige holdning til Israel. Følgen af at forfalde til sådanne instinktreaktioner bliver, at vi bidrager til opfostre en ny generation af terrorister.
Banesår eller gulerod
Men hvad kan der så gøres?
Jeg kan få øje på tre strategier over for Hamas. Den første går ud på at knuse dem med militærmagt. At sætte Hamas ud af spillet, politisk, diplomatisk, militært, lokalt og internationalt, eliminere deres sociale infrastruktur og tilføje hele deres apparat – fra terrorbaser til velfærds- og uddannelsesinstitutioner – et banesår. Det er et mål, som utvivlsomt er gennemførligt. Men det vil være en sejr, der rummer kimen til fremtidige nederlag.
Stok og gulerod er også en mulighed. Fortsæt de hårde angreb mod Hamas på den ene side, men styrk på den anden side den moderate og rationelle del af den palæstinensiske lejr. Svækker vi Hamas, giver vi de moderate kræfter en bedre chance for at udmanøvrere dem. De moderate kræfter hjælper vi også, hvis det palæstinensiske samfund oplever, at deres hverdag bliver nemmere som en konkret frugt af at indgå diplomatiske aftaler med Israel.
En tredje strategi kunne satse på at udvirke en politisk og ideologisk nyorientering i Hamas igennem elimination af bevægelsens militære fløj. Hamas må nedlægge våbnene og opgive sit erklærede endemål om at ødelægge den jødiske stat. En sådan proces må udmunde i, at Hamas bliver et legitimt politisk parti i en fremtidig palæstinensisk stat.
En infrastruktur af følelser
Selv Israels højrefløj indser forhåbentlig, at ren militær magtanvendelse nok kan afskrække kortsigtet, men ikke bibringe en virkelig, omfattende løsning. Vi må forstå og internalisere den forståelse, at Hamas’ sande infrastruktur ikke er dets terrormidler og raketter, og ej heller godgørenheds- og uddannelsesinstitutioner eller bestemte individuelle ledere. Dets virkelige infrastruktur er dets ideologi, tro og følelser.
Den israelske hær kan sejre og genoprette sikkerheden. Hver gang. Men de kan ikke nødvendigvis give os diplomatiske eller moralske sejre.
De ’moderate’ palæstinensere kan heller ikke besejre Hamas, hvis vi ikke tilstår dem en suveræn og levedygtig stat. Det vil sige, hvis vi ikke begynder at arbejde for en politisk løsning og fredsaftale, der ligger et eller andet sted i spektret mellem Det Arabiske Fredsinitiativ og Genève-initiativet.
At gøre forsøg på at styrke de moderate ved alene at forbedre deres socioøkonomiske vilkår, er ikke et tilstrækkeligt skridt. Fra palæstinensisk perspektiv vil det kun forstærke det indtryk, at det palæstinensiske selvstyre er kollaboratører, som har svoret troskab til den israelske ’besættelsesmagt’. Og at selvstyrets ledelse sætter egen bekvemmelighed over kampvilje, stik modsat ’de tapre, uforfærdede brødre’ i Hamas, som tåler alle lidelser og bærer modstandens banner.
Vi kan ikke bare føre forhandlinger om en permanent statusaftale med Hamas. Det har de fundamentale teologiske grunde til at modsætte sig. En langsigtet våbenhvile bliver næppe heller til noget, hvis Hamas ud over israelsk tilbagetrækning til 1967-grænserne også kræver, at palæstinensiske flygtninge og deres efterkommere skal have ret til at vende tilbage. Den sidste indrømmelse vil de aldrig kunne aftvinge nogen israelsk regering.
Hamas må presses til at acceptere, hvad deres mere moderate modstykker allerede har accepteret.
At nå dertil kræver, at der sættes ind på tre arenaer.
På den interne palæstinensiske arena må det handle om at sikre, at ratificeringen af en aftale også bliver bindende for Hamas. Det kan ske ved en palæstinensisk folkeafstemning om den pågældende aftale eller ved at inkludere Hamas som legitimt minoritetsparti inden for PLO’s rækker.
På den arabiske og muslimske verdens arena må Israel dernæst signalere en imødekommende holdning over for Det Arabiske Fredsinitiativ, som støttes af 56 muslimske lande, deriblandt 22 arabiske stater. Hamas vil som politisk bevægelse få svært ved at påkalde sig islam som retfærdiggørelse af sin modstand mod en tostatsløsning, hvis muslimske lande fra Indonesien til Marokko støtter den.
Tredje del af processen skal udspille sig på den muslimske religiøse arena. Her må der føres dialog med de islamiske organisationer, som ikke kategorisk afviser Israels eksistens. Sådanne grupper findes, f.eks. den sydlige del af Den Islamiske Bevægelse i Israel, sufi-muslimer og elementer på al-Azhar-universitetet i Kairo. Formentlig har mange flere stiltiende anerkendt Israel, men er blot ikke indstillet på at erklære det eksplicit på nuværende tidspunkt.
Skal en sådan dialogproces krones med held, må Israels regering præsentere en vision for fred, der oprigtigt adresserer ikke bare vores egne behov for sikkerhed og anerkendelse, men også det palæstinensiske folks behov for selvbestemmelse og en bedre fremtid.
For at besejre Hamas må Israel være mere præcis og sofistikeret end sin hærs intelligente bomber. Det er muligt at underminere Hamas. Spørgsmålet er kun, om vi har tålmodighed, mod og politisk klogskab til at gøre det effektivt. Desværre er visioner og politisk lederskab en mangelvare i den betændte region, vi bor i.
Hilik Bar repræsenterer det israelske arbejderparti og er næstformand for Knesset, det israelske parlament.
© Hilik Bar og Information.
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,17. juli 2014,En infrastruktur af følelser
2572,/debat/2015/05/krop-debat,Min krop er ikke til debat,Stephanie Caruana," Jeg siger ikke, at det er nogens skyld, at kvindekroppen er et af de mest debatterede emner. Slet ikke din. Jeg siger ikke, at det ikke er hårdt at være mand. Disse olivengrene rækker jeg frem allerede nu, så du ikke opfatter mig unødigt hysterisk.
Men det er blevet tydeligt for mig gennem årene, at kvinden og hendes krop altid diskuteres. Og at det altid har været sådan. Manden? Han er mennesket, han er standarden, kvinden er afvigelsen.
Fra amning til reproduktive rettigheder, til retten til at være i det offentlige rum. Vi forholder os til kvinden, som om hun er undtagelsen. Hun skal rette ind. Kvinder skal strømlines, optimeres, spæges, plukkes og plejes for at have lov til at være et menneske. For at være nogen, der kan tages alvorligt.
Jeg hører alle jer, der nu irriteret vrisser jeres ’Så lad da være, der er ingen, der tvinger jer’. Og I har ret. Men det er så indgroet i alle.
Damebladene presser ofte artikler ind, hvor kendte mænd forsikrer os om, at vi er dejlige. Når vi hviler i os selv, ikke får nye bryster, at vi er smukke og feminine. Hop i havnen.
Og bliv under vandet, Jakob Olrik, så vi slipper for udtalelser, som den du gav til Alt for Damerne for nylig:
»Jeg synes virkelig, den der ’Bridge’ (bikini bridge – kvindes hofteben stikker ud, red) er tiltalende, især hvis knoglen stritter lidt. Det er lidt ligesom et håndtag, der leder ned til en fordybning, en grotte, og det synes mænd virkelig er sexet.«
Og Olrik, tag Christian Bitz med, så vi undgår udgydelser som: »Jeg synes, alt for mange kvinder er alt for hårde ved sig selv,« umiddelbart efter en opsang fra samme herre, om at kvinder burde tage flere armbøjninger for at slippe af med »mormor-musklen«.
Det vilde er ikke, at mænd ytrer sig om, hvornår kvinder er perfekte med det underforståede ’ … det skal I være for at få mænd som os’. Nej, det vilde (og sørgelige) er, at mange kvinder nyder valideringen i de ligegyldige betragtninger. De er enige med mændene om, at der er regler. En kvinde skal smile, hun skal skabe sin kvindelighed ved at pleje sin krop, inden hun træder ud i verden. Og bevare sin mystik, være ikke-truende, naturlig og hvile i sig selv, fordi det er sexet.
Men manden og hans krop er ikke under lup, han er bare. Ingen forventer, at han skal gøre sig selv indtagende ved at møde andres standarder. Jeg læser, at ’far-kroppen’ er det nye sexet. Undskyld mig, er det nyt? Enhver mor har set den. Hun føler stadig et pres for at tabe gravid-kilo, men ikke for hurtigt, hun skal jo være en god mor, men ikke for længe, for hun skal jo arbejde igen, men hente tidligt. Og svare på, hvordan hun dog klarer det hele og stadig ser dejlig ud.
Krav, krav, krav.
Bortset fra de få underbuksereklamer med muskler, har manden altid lov til at lade det hænge, rynke og rocke rundt alligevel. Han måles ikke på fuckability, hans krop er ikke til skue og debat hele tiden.
Åh, men det er værre slet ikke at blive set? ’Bare vent, til du er blevet midaldrende, så vil du savne det,’ hører jeg. ’Det er ensomt for en mand at være usynlig,’ har jeg også hørt. Og det er sandt. Men det siger også noget om, hvor invasivt det konstante blik på kvinden er, uvilligheden til at underkaste manden samme granskning, og hvor vant vi er til det.
En anden negativ ting er, at vi ikke ser de mænd og drenge, der lider. Som tager det spægende, anstrengte forhold til kroppen til sig, fordi de ikke føler, de slår til. Måske skal vi kvinder til at fortælle dem, at de er gode nok, som de er?
En mand beskrev for mig, at mandens objektivisering af kvinden – uanset om hun er kassedame, cand.mag. eller Kim Kardashian – er demokratisk, fordi det ikke hviler på præstation, men tiltrækning, som jo er en vildsom størrelse. Feministen i mig stejler, men jeg ved, hvad han mener. Han blev selv overrasket over, at der er kvinder, der æder mænd med øjnene, uanset om de er CEOs eller skraldemænd. Begær går begge veje.
Kvinder måler sig selv hele tiden, retter sig selv og hinanden ind. Gør jeg det selv? Stiller instinktive krav til mig selv og andre kvinder? Søger jeg den validering? Ja, da. Jeg beder ikke om en revolution. Jeg vifter med et hvidt flag, selv om hvidt ikke klæder mig.
Stephanie Caruana er forfatter og journalist 
Klummen er udtryk for skribentens egen holdning




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,15. maj 2015,"Men manden og hans krop er ikke under lup, han er bare. Ingen forventer, at han skal gøre sig selv indtagende ved at møde andres standarder. Jeg læser, at ’far-kroppen’ er det nye sexet. Undskyld mig, er det nyt? Enhver mor har set den. Hun føler stadig et pres for at tabe gravid-kilo, men ikke for hurtigt, hun skal jo være en god mor, men ikke for længe, for hun skal jo arbejde igen, men hente tidligt. Og svare på, hvordan hun dog klarer det hele og stadig ser dejlig ud."
1268,/debat/2015/11/laeserbreve-6,Læserbreve,Informations Debatredaktion," Vi har brug for efterløn
Wanphen Munck, Kastrup
Jeg er stuepige på et hotel, og mine kolleger og jeg gør op til 26 værelser rene pr. dag. Det tunge arbejde er for hårdt for min krop. Ryggen, armene og benene gør ondt, og jeg er kun 50 år. Hvordan kan politikerne mene, at jeg skal arbejde, til jeg er 67 år? Vi mennesker med fysisk arbejde bliver ofte tidligere nedslidte end personer i andre job, fordi det er hårdt at lave mange gentagende løft og bevægelser. Mit forslag er, at dem, der har fysisk nedslidende job, får mulighed for at få nedsat arbejdstid og supplerende dagpenge fra de er 55 år. Samtidig skal muligheden for at gå på efterløn som 60-årig genindføres. De tiltag kunne sikre mennesker med fysisk nedslidende job en værdig alderdom, og samtidig ville samfundet blive mindre økonomisk belastet med udgifter til behandling på grund af nedslidning.
Psykisk syge diskrimineres
Maria Kjærgaard, København
I dag er det ikke muligt for danskere med en psykiatrisk diagnose at tegne en forsikring på lige fod med andre. Det er diskrimination på baggrund af handicap, og det er i strid med FN’s handicapkonvention. Undersøgelser viser, at lidt over hver femte psykisk syge har oplevet at blive afvist af et forsikringsselskab med baggrund i deres diagnose. I dag må selskaberne ikke diskriminere på baggrund af køn eller etnicitet, men der er ingen lovgivning på området, som sikrer mennesker med f.eks. en psykisk lidelse. Det er med til at stille psykisk syge markant ringere end raske mennesker.
Konsekvensen er, at den psykisk syge ikke kan komme på ferie, fordi man ikke kan tegne en rejseforsikring, og man kan ikke købe et hus, for når man tager et lån i banken, kan banken kræve, at man har en livsforsikring.
Man bør som psykisk syg kunne tegne en livsforsikring som alle andre, når man eksempelvis har været erklæret rask af skizofreni eller borderline i 10 år. At blive nægtet adgang til forsikring på grund af en nuværende eller tidligere psykisk lidelse skaber en stor ulighed i samfundet.
Politikere bør gå ind i sagen og ændre lovgivningen, så det ikke længere er muligt at lave forskelsbehandling, så også Danmark overholder handicapkonventionen. Det har man blandt andet gjort i Norge og Tyskland. På den måde kan psykisk syge i fremtiden stå lige så stærkt som andre mennesker.
Coca-Cola-aftale fremmer DGI’s målsætning
Søren Møller, DGI’s formand
DGI indgik i 2014 en partnerskabsaftale med Coca-Cola med det mål, at 100.000 unge i løbet af de kommende år skal opleve glæden ved idræt og motion. Andreas Tang-Brock fra Move Copenhagen rejser den 20. november kritik af DGI’s aftale med Coca-Cola (»DGI’s sukkerklistrede aftale«). Kritikken er stort set identisk med den, som han fremsatte i Politiken i januar 2015 og på DGI’s årsmøde. I DGI lytter vi gerne, men vi er ikke enige med Andreas Tang-Brock. DGI’s hovedbestyrelse har godkendt aftalen med Coca-Cola, fordi den giver DGI mulighed for at gøre en ekstraordinær indsats for at gøre flere unge aktive.
Mange danskere drikker en cola en gang i mellem, og det handler om at have balance i tingene. DGI vil ikke lave aftaler med firmaer, der sælger tobak eller alkohol – det er mere belastende for sundheden end læskedrik. Men ellers er vi åbne over for samarbejde med firmaer, såfremt det kan fremme vores målsætning om mere idræt og gode fællesskaber. Selv træning kan være sundhedsskadelig, hvis man overdriver det. Så alting skal ses i en balance.
Bistandsbarbering
Anders Palstrøm, København
Med finansloven for 2016 skærer de borgerlige partier 2,6 mia. kroner i udviklingsbistanden. Det er en historisk voldsom nedskæring, der desværre ligner et ideologisk angreb på vores støtte til verdens fattigste – for hvorfor ellers skære så drastisk og så hurtigt?
Ideologi eller ej – der er ingen tvivl om, at regeringen med støttepartier nu svigter millioner af mennesker, samtidig med at Danmark sætter international anerkendelse og tillid over styr.
Ambassader lukkes, og ngo’erne nedbarberes med 26 procent og tvinges dermed til at lukke succesrige programmer. Mens den humanitære bistand bevares, står den langsigtede for skud.
Målet er åbenbart de indsatser, der er med til at opretholde fred og stabilitet og skabe grobund for handel og udvikling – de lange seje træk, der skal være med til at skabe mulighed for et værdigt liv i områder, hvor dette ikke er en selvfølge. Jeg frygter, at nedskæringerne vil skabe nye såkaldte nærområder. Spørgsmålet til de blå partier må derfor være, om det virkelig er en risiko, Danmark er villig til at løbe?
",0.0,23. november 2015,"Anders Palstrøm, København"
11052,/debat/2011/11/vej-krisen,Er der en vej ud af krisen?,Anders Lundkvist," Efter mødet for en måneds tid siden, hvor halvdelen af Grækenlands gæld blev afskrevet, udtalte Jens Rohde (V), at han måtte vente på markedets reaktion, før han kunne sige, om aftalen var fornuftig eller ej. Tydeligere kan det ikke siges, at den ’rigtige’ politik er finanskapitalens politik.
Men der er to problemer ved en sådan økonomisk politik.
Det første problem er politisk. Den almindelige europæer er jo ikke økonom, men modsat de fleste inden for denne profession kan hun se ud af vinduet og lægge to og to sammen. Og det, hun ser, er, at alle ofrene, alle nedskæringerne, ikke bebuder en lysere fremtid. Væksten aftager eller forsvinder, arbejdsløsheden øges — og statsunderskuddet vokser. Den herskende politik synes at være problemet snarere end løsningen (dog ikke for de tyske og franske banker, hvis aktier strøg ca. 15 procent i vejret efter den nylige aftale, hvor de tabte 50 procent på deres græske lån; de vurderede korrekt, at det som sædvanlig er befolkningen, der dækker tabet).
Sydeuropæerne og Occupy-bevægelsen er derfor klogere end økonomerne, når de revolterer med strejker og demonstrationer. Hvornår når befolkningernes mistillid den kritiske masse? Når finanskapitalens umiddelbare repræsentanter overtager den politiske styring, således som det allerede er sket i Grækenland og Italien?
En planlagt krise
Det andet problem er økonomisk, nemlig at den herskende økonomiske politik simpelthen ikke fungerer, uanset hvad succeskriteriet er.
Når nedskæringerne gør folk fattigere, betaler de mindre i skat, hvorved det oprindelige problem, nemlig for stort statsunderskud, forværres; det véd enhver, så den stigende arbejdsløshed og faldende vækst i Europa er en planlagt krise.
Men denne realøkonomiske tilbagegang skulle så kompenseres af, at finans- kapitalen fatter tillid til lande, der fører en sådan ’ansvarlig’ økonomisk politik, så den strømmer til og dækker underskuddet. Men ligegyldigt hvor barske tiltag, f.eks. Grækenland gennemfører, synes banker og fonde aldrig tilfredse; tværtimod har kapitalflugten siden sidste forår forvandlet et alvorligt underskud til et helt uhåndterbart ét.
I kølvandet på krise- udbruddet i efteråret 2008 førte man den modsatte økonomiske politik, nemlig ekspansiv finanspolitik, og den virkede faktisk, med pæn vækst i 2010. Denne politik gav naturligvis (også) stigende offentlige underskud, hvilket er, som det skal være i krisetider. For når hjulene igen begynder at dreje, stiger indkomsterne og dermed skattebetalingerne, således at underskuddet reparerer sig selv.
Problemet med den politik var og er imidlertid, at finanskapitalen tænker meget kortsigtet; den vil have sine rentebetalinger i morgen, hvor der ikke er penge i kassen — ikke om tre år, når der er. Den definerer den ’ansvarlige’ økonomiske politik som en meget kortsigtet politik, hvor pengene skal skrabes ind nu og her. Og det er finanskapitalens interesser, der har førsteprioritet.
I parentes bemærket skal man i øvrigt ikke gøre sig kritikken af det herskende økonomiske system for let ved at dæmonisere denne finanskapital.
Dens kilde er opsparingen, og den kommer også fra almindelige mennesker. I Danmark har ’folkekapitalismen’ bredt sig, idet kapital- indkomster — fra aktier, friværdi og private pensioner — udgør en stadig større andel af almindelige menneskers indkomst (mens lønnens andel falder). Menigmands indflydelse på bankers og fondes gøren og laden er minimal, men han har en interesse i et godt afkast. Det gør det naturligvis vanskeligere for politikere, der måtte ønske at begrænse kapitalens magt.
Skæv fordeling
Dog skal vi også have med i billedet, at fordelingen af kapitalen er blevet meget mere skæv, i hvert fald fra 1996 til 2003 (de sidste tal, jeg har): I denne periode øgede de 20 procent med de højeste indkomster deres andel af den danske formue fra 43,6 procent til 48,6 procent, altså med fem procentpoint, mens alle andre tabte terræn. Hvis den tendens fortsætter, nærmer vi os et marxistisk klassekampsscenarium med ’rene’ lønmodtagere over for ’rene’ kapitalister.
Tilbage til hovedsporet: En økonomisk politik på finanskapitalens betingelser fungerer ikke.
Er der nogen udvej?
Gennem de sidste 20-30 år er reallønnen vokset langt mindre end produktiviteten, så almindelige lønmodtagere har modtaget en stadig mindre andel af nationalindkomsten. Men hvordan skal varerne afsættes, når købekraften på denne måde udhules? Det går ikke, så derfor måtte forbrugerne låne, dvs. stifte gæld, typisk i boligens friværdi. Boligboblerne frem til 2008 — fremelsket af lave renter, flexlån mm. — var ikke (blot) udtryk for uansvarlig økonomisk politik, men nødvendige for, at systemet kunne køre rundt.
Så brast boblerne, men så længe reallønnen holdes nede, er eneste udvej atter at puste et lånefinansieret forbrug op. Men hvem skal man nu låne af? Marsmændene?
Der er ingen synlig vej ud af krisen.
 
Anders Lundkvist er politisk økonom ved Aalborg Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",36.0,23. november 2011,"I kølvandet på krise- udbruddet i efteråret 2008 førte man den modsatte økonomiske politik, nemlig ekspansiv finanspolitik, og den virkede faktisk, med pæn vækst i 2010. Denne politik gav naturligvis (også) stigende offentlige underskud, hvilket er, som det skal være i krisetider. For når hjulene igen begynder at dreje, stiger indkomsterne og dermed skattebetalingerne, således at underskuddet reparerer sig selv."
5861,/debat/2014/01/laeserbreve-14,Læserbreve,," 
	Millionærskat vil skade velfærd

	Benjamin Dickow, DI

	Den 10. januar skrev skatteordfører Lisbeth Bech Poulsen (SF), at hun støtter SFU’s ambition om en millionærskat. De mener, at de bredeste skuldre skal løfte den største del af skattebyrden, så der bliver flere penge til de svageste. Sandheden er, at de mest produktive allerede bærer en uforholdsmæssig tung skattebyrde; og at en millionærskat giver færre penge i statskassen.

	Skatteministeriet har opgjort, at den ene procent, som kan blive ramt af en millionærskat, tjener 6 procent af den samlede indkomst, men betaler over otte procent af indkomstskatten. Der er derfor ikke belæg for, at de ikke bærer deres del af byrden. For en topskatteyder er skatten på den sidst tjente krone 68 procent inklusive afgifter. De får altså kun en tredjedel af gevinsten ved en ekstra indsats. Den andel vil SFU sænke, selv om OECD har konkluderet, at det vil skade vækst og velstand. Herhjemme har vismændene beregnet, at en millionærskat er så skadelig, at skatteindtægterne direkte falder. En ny DI-analyse viser også, at uden topskatten vil velstanden vokse med 16 milliarder kroner.

	DI har en vision om et Danmark i vækst og balance. Forudsætningen er en fornuftig skattepolitik. Den målsætning bør alle politikere bakke op om.

	3F skaber social dumping

	Carsten Kofoed, København

	Den 2. januar var 3F’s formand Per Christensen i P1 Business, hvor han, i selskab med DI’s administrerende direktør Karsten Dybvad, diskuterede perspektiverne for dansk økonomi i 2014. Selv om over 30.000 mennesker i 2013 røg ud af dagpengesystemet som følge af dagpengereformen, og selv om a-kassernes medlemmer i flere omgange har set deres delvist selvfinansierede arbejdsløshedsforsikring udhulet, mener Per Christensen ikke, at dagpengeperioden på to år skal øges. Det skal nævnes, at en tredjedel af dem, der røg ud af dagpengesystemet i 2013, er 3F-medlemmer. I 2014 vil yderligere 14.000 ledige miste deres dagpenge. Da arbejdsløshed som udgangspunkt ikke er selvforskyldt, og eftersom en længere dagpengeperiode mindsker arbejdsgivernes pres på løn- og arbejdsvilkår, burde en tidsubegrænset ret til dagpenge være et principielt krav fra 3F og hele den samlede danske fagbevægelse. 3F er med sin støtte til dagpengereformen medansvarlig for tusindvis af 3F’eres sociale deroute. Hvad kan de bruge Per Christensen til, når 3F støtter regeringens sociale dumping.

	Tag ansvar for akuttelefon

	Finn Rudaizky, medlem af Region Hovedstaden

	»Overfladiske konklusioner kan ikke bruges til noget«, skriver Tom Pedersen fra Rigshospitalet den 10. januar, som svar på min oplysning om, at en patient på Rigshospitalet var i akut livsfare på grund af svigt i 1813-systemet.

	Problemet for Akuttelefon 1813, Rigshospitalet og Tom Pedersen er, at min oplysning rent faktisk er korrekt. Det fremgår af en navngiven speciallæges notat efter undersøgelse af patienten. Lægen skriver: »Har set og undersøgt patient på Rigshospitalet i dag, som ikke kunne komme igennem til 1813, og som var i akut livsfare med sine oplagte symptomer på blodprop i hjernen og på grund af telefonproblemerne derfor initialt valgte at blive hjemme. Patienten vidste jo ikke, hvad hun fejlede. Hendes prognose er klart forringet, og hun risikerer livslange følger fordi 1813 ikke svarede. Hun skulle have været indlagt direkte på en neurologisk afdeling med kørsel 1«. Overfladisk og respektløs afvisning af alvorlige livstruende forhold kan åbenbart ikke bruges til noget. Dette skal ikke fejes ind under gulvtæppet under falsk påskud af såkaldt tavshedspligt. Det er en offentlig sag, når det offentlige system ikke fungerer. Det gælder også for 1813 og Rigshospitalet.

	Ledige er ikke lagervarer

	Aase Bak-Nielsen, Roskilde

	Hvad er det dog for et budskab, Carsten Koch-udvalget kommer med den 12. januar. Han mener, at de arbejdsledige skal anses som lagervarer, som kommunerne skal prøve at sælge til virksomhederne. Hvad er det for et kalkulerende menneskesyn? Jeg troede, at vi var kommet over den tid, hvor mennesker blev solgt til virksomhedsejere. Prøv i stedet at sørge for, at der tilbydes ordentligt arbejde til folk.

	At arbejdsgiverforeningen glæder sig over ideen undrer mig ikke, men støtter en socialdemokratisk regering virkelig en sådan form for menneskehandel?

	Hvorfor skrotter vi ikke bilen?

	Eva Bertram, København

	Kommunalt ansatte må nu ikke længere tage en smøg i deres pauser. Gad vide, om de må tage en tur i bilen? Ifølge tilgængelige oplysninger fra organisationen Grøn Profil og Lungeforeningen dør cirka 2.000 personer hvert år, på grund af passiv rygning.

	Til gengæld dør der 3.400 årligt af forurening fra mikroskopiske dieselpartikler fra biler. Men på dette område er evidensbaserede statistik måske slet ikke interessante?
",0.0,14. januar 2014,	Millionærskat vil skade velfærd
8368,/debat/2013/01/laererjob-andet-undervisning-skaere-paa,"Lærerjob er andet end undervisning, men hvad skal vi skære på?",Lars Højholt," Det er glædeligt, at regeringen har store ambitioner for Folkeskolen. Men debatten er præget af misforståelser og forkerte præmisser. Regeringens udspil indebærer, at eleverne skal være på skolen i flere timer og lærerne skal undervise noget mere. Lærerne skal være flere timer sammen med børnene, det vil gøre en god skole bedre, siger man. For udenforstående må det da også lyde indlysende, at det ikke burde være et problem at forøge undervisningstiden fra 16 timer ugentligt til 18 timer. Det er som om, at der sættes lighedstegn mellem arbejdstid og undervisningstid.
Man kan opgøre lærernes arbejdstid således: I Horsens kommune er 42 procent af lærernes arbejdstid afsat til ren undervisning. 30 procent går med samvær med børnene på anden vis – lejrskole, eksamen tilsyn og lignende opgaver. Det vil sige, der er 28 procent tilbage til alle andre opgaver. Det kan være: Planlægning af undervisningen – ikke kun den skemalagte, rettearbejde, forældrekontakt, samarbejde med socialforvaltningen, psykologer og andre instanser, lærermøder, tilsyn med faglokaler, karaktergivning, elevplaner, nationale test, kommunale projekter, skoleudvikling og efteruddannelse.
Hvis vi skal undervise mere, hvad er det da af ovenstående opgaver vi ikke mere skal tage os af? Hvad skal udelades, hvis der skal afsættes mere tid til samvær med eleverne? Indholdsløse timer uden forberedelse skaber ikke læring. Så tid til at forberede undervisningen er nødvendigt. I forvejen har man fra 2009 til i dag sparet 10,4 procent af lærerstillingerne. I samme periode er elevtallet kun faldet med 2 procent.
Samtidig skal vi inkludere langt flere elever med særlige vanskeligheder og behov, og der er ligeledes blevet pålagt lærerne at lave elevplaner. I regeringens udspil til folkeskolereform er der kun en femtedel af det forøgede timetal, der afsættes til flere dansk og matematik timer. Den øvrige tid kaldes aktivitetstid. Til disse timer er der intet uddannelseskrav eller loft over elevantal pr. klasse.
Det vil være forståeligt, hvis kommuner og skoleledelser vil benytte sig af dette til at slå klasser sammen og lade uuddannet personale tage sig af eleverne i disse timer for at få budgetterne til at hænge sammen. Samtidig kræver man ved overenskomstforhandlingerne en decentralisering af lærernes arbejdstidsaftale, det pædagogiske råd på skolerne bliver ikke længere obligatorisk, og man har udelukket lærernes faglige organisation fra forhandlingerne om reformen.
Lærerne er ikke dovne, i en almindelig arbejdsuge arbejder vi 43 timer. Det er et meget meningsfyldt arbejde, men også et arbejde hvor store personlige ressourcer dagligt er i spil. Hvis vi fremover skal sikre en skole i udvikling, en skole hvor elever trives og lærer og en skole som i højere grad end i dag er i stand til at bryde den sociale arv, er man nødt til at inddrage lærerne positivt i en dialog om arbejdet i stedet for at skabe afstand.
",16.0,4. januar 2013,"Samtidig skal vi inkludere langt flere elever med særlige vanskeligheder og behov, og der er ligeledes blevet pålagt lærerne at lave elevplaner. I regeringens udspil til folkeskolereform er der kun en femtedel af det forøgede timetal, der afsættes til flere dansk og matematik timer. Den øvrige tid kaldes aktivitetstid. Til disse timer er der intet uddannelseskrav eller loft over elevantal pr. klasse."
12098,/debat/2011/06/giv-udkantsmanden-taletid,Giv udkantsmanden taletid,Lea Stentoft," Udkantsdanmark er en fælles betegnelse for Danmarks 30 udkantskommuner. Spørgsmålet er, om betegnelsen også kan bruge på den gruppe danske mænd, der har tilfælles, at de som køn brolægger 'bunden' af samfundet?
Vi taler om de mænd, der udgør flertallet af de hjemløse og de indsatte i fængselerne. Mænd, der har højere selvmordsrate end resten af befolkningen. Mænd, der oftere tyer til flasken, der dør tidligere og som inden for de seneste år er blevet tabt i uddannelsessystemet. Mænd, der så at sige befinder sig på kanten af samfundet. Er de i virkeligheden de nye udkantsmænd? Og hvis de er, har vi så blik for problemstillingen?
Selvom denne gruppe af mænd fylder godt på samfundets sociale slagside, fylder de næsten ingenting i mediernes offentlighed. I hvert fald ikke i ligestillingsdebatten. Her hører man sjældent  fra dem.
I sidste uge skete det så alligevel. En udkantsmand sprang ud af busken i debatspalterne på Information under overskriften De røde har glemt os mænd (20. maj). Manden føler sig overset i ligestillingsdebatten og retter anklagen mod venstrefløjens politikerskare, som han mener, fokuserer ensidigt på ligestilling for kvinder. Han mener, venstrefløjen har mistet blikket for lavindkomstmændene i bunden af samfundet. Som han ordret udtrykker det: »Hvorfor må jeg ikke få en kæreste? Hvorfor er der ingen, der vil have mig, og hvad gør I ved det? Er lavindkomstmænd ikke jeres målgruppe? Stemmer vi bare pr. automatik på jer, så I behøver ikke at tage jer af vores problemer ... eller?«
Opråb fra udkanten
Indlægget har efterfølgende genereret mere end 200 kommentarer, og er blevet heftigt delt og kommenteret på de sociale medier.
Interessante er især de holdninger, der kommer til udtryk i kommentarfelterne.
Her tegner sig et klart billede af to modsatrettede holdninger, der også skiller kønnene i to lejre: En stor portion af de mandlige stemmer er enige med skribentens overordnede pointe om, at ligestilling i dagens Danmark kun er for kvinder.
Derimod kalder en overvejende del af kvinderne manden for en klynker, fordi han råber på lidt ligestilling til mænd her i samfundet.
Andre mistænker skribenten for at være et stort bluffnummer. De tror ikke på, at en dansk mand anno 2011 ærligt mener, at staten skal finde en kæreste til ham. Spørgsmålet er, om skribenten mon virkelig bluffer, eller om hans indlæg nærmere er et symptom på den ligestillingsdebat, der i dag huserer på venstrefløjen og i det danske mediebillede.
Kampen for særstilling
Selv om det virker en smule suspekt, at manden i ramme alvor beder staten finde en kæreste til sig, bunder hans krav måske i noget mere dybereliggende end en kæreste på statens regning. Måske skal hans indlæg læses som et krav om en plads i ligestillingsdebatten. En plads, som venstrefløjens kvindelige ligestillingsordførere ikke har formået at give ham.
Manden har måske fat i den lange ende. Staten skal selvfølgelig ikke finde en kæreste til ham  men hans krav er vel ikke så forskelligt fra kvinders krav om, at staten skal tildele dem en bestyrelsespost i private virksomheder fordi de er kvinder. Sjovt nok kaldes disse kvinder sjældent for klynkere.
Tværtimod har ligestillingsdebatten i årevis haft kvindeligt fortegn, hvor der sættes lighedstegn mellem ligestilling og positiv særbehandling. Venstrefløjens politikere står nærmest i kø for at tildele kvinderne positiv særbehandling i lange baner. Først skal de tvangskvoteres til bestyrelsesposter i private virksomheder. Den private ejendomsret og diskrimination af det modsatte køn vælger man åbenbart at se bort fra.
Og som om det ikke er nok, skal universiteter nu tilbydes kontant betaling for at ansætte flere kvindelige forskere. Forslaget er lige så diskriminerende som en kønskvote. Ja faktisk kræver det en dispensation fra ligebehandlingsloven. Men det er åbenbart helt efter bogen, så længe det er til kvinders fordel.
Fordelingen af barsel skal nu også overtages af politikerne, som ifølge venstrefløjen er langt bedre kvalificeret end den enkelte familie. At flertallets kvinder faktisk ønsker mest mulig barsel til dem selv, tror man ikke på.
Latterliggørelse
Tilbage står en broget flok af udkantsmænd uden et eksamensbevis i et samfund, hvor en kompetencegivende uddannelse er vigtigere end nogensinde før  både for manden og for samfundet. I dag har hver fjerde mand under 40 år kun en folkeskoleuddannelse. Spørgsmålet er, hvorfor er mændene er sakket så langt bagud.
En kvindelig debattør har allerede givet svaret i Informations debatsektion Med overskriften Mænd er skyld i deres egen svaghed (24. maj) opsummerer hun ganske godt sit svar til gruppen af mænd, der risikerer at blive tabt i deres egen tilværelse.
Indlægget illustrerer et fastgroet syn på, at alle verdens problemer skyldes mænd eller såkaldte maskuline værdier.
Men det er ikke særlig konstruktivt at tale om, hvis skyld det er. Det vigtige er, at der findes mænd på samfundets bund, der føler sig forbigået. Og når de åbner munden, bliver de latterliggjort. Tilsvarende reaktion ser man ikke over for kvinder, og derfor skal man heller ikke opføre sig sådan over for mænd. Det er ikke debatten værdig.
Ikke lige fordeling
Ligestillingskampen begyndte som en kamp for rettigheder. Dengang var stillingen 1-0 til mændene, der modsat kvinder havde stemmeret. Suffragetterne  nogle meget militante kvinder i slut-1800-tallet  begyndte derfor at kæmpe for kvinders ret til at stemme ved valg. Den ret har vi danske kvinder nu haft i snart hundred år. I dag er stillingen 1-1. Mænd og kvinder er juridisk ligestillet på alle fronter. Kvinder bliver sågar kompenseret af velfærdsstaten, når vi vælger at få børn.
Det er naturligvis nødvendigt for, at vi kvinder nyder den samme frihed som mænd på arbejdsmarkedet, at vi har de muligheder, og dem skal vi holde fast i. Men det viser hvor langt vi er kommet og tak for det. Vi har ikke brug for mere lovgivning, der erstatter ligestilling med særstilling til kvinder.
Ligestilling er ikke er det samme som lige fordeling eller positiv særbehandling. Ligestilling handler om lige rettigheder og lige rammer til alle uden diskrimination, hvad enten man er mand, kvinde, homoseksuel, transseksuel, heteroseksuel, brun, hvid  eller helt uden for boksen.
Ligestilling skaber lige muligheder for hver enkelt individ i et mangfoldigt samfund med plads til alle. Fordi mennesker fra naturens hånd er forskellige. Derfor skal vi skabe et samfund, der understøtter menneskers frie og personlige valg.
Udkantmandens opråb bør derfor ikke resultere i mænd som en ny offergruppe, handlingssyge politikere kan kaste sig over. Alligevel er det tankevækkende at følge proportionerne i ligestillingsdebatten. Følgende skisma tegner sig:
Råber en mand på ligestilling, er han en klynker. Råber en kvinde på særstilling, er hun progressiv og et stærkt forbillede, som har krav på en statslig betalt bestyrelsespost.
Ligestillingsdebatten skal ikke udvikle sig til en kamp om, hvilken side der kan stille med flest ligestillingsofre. Men det udelukker vel ikke, at vi får et større blik for den problemstilling, som gruppen af udkantsmænd udgør. De bør også være velkomne i debatten, uden at de prompte affejes som klynkere.
Lea Stentoft, er stud.scient.pol. og redaktør på bloggen Damefrokosten.com




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",45.0,3. juni 2011,"Interessante er især de holdninger, der kommer til udtryk i kommentarfelterne."
9620,/debat/2012/07/danske-arbejdsmarked-risikerer-italienske-tilstande,Det danske arbejdsmarked risikerer italienske tilstande,Karen Moesgaard," I Danmark rynker vi bedrevidende brynene i bekymring over spanske, græske og italienske unges arbejdssituation og klapper os selv og hinanden på skuldrene over vores eget velfungerende arbejdsmarked. Det er ikke mere end tre år siden, jeg sad som studerende på CBS, aldeles målløs over, hvad italienske arbejdsgivere krævede i gratis arbejde af nyudklækkede kandidater – stakler, tænkte jeg; Godt det danske system beskytter os mod den slags udnyttelse herhjemme.
Men hov. Hvad er nu det, der prædikes på det danske arbejdsmarked: interessetimer … ? Timer, som arbejdstager uden betaling får lagt oven i sin almindelige arbejdstid.
Som færdiguddannet cand.ling.merc. fik jeg i 2011 hurtigt et fuldtidsarbejde i en prestigefyldt virksomhed. Lønnen var ganske vist ikke, hvad en fagforening ville have rådet mig til at bede om. Men bevares, man må jo starte et sted, tænkte jeg og priste mig lykkelig for i disse tider at modtage brutto 25.000 kroner plus en performance-afhængig bonus, der på årsbasis ville svare til yderligere to månedslønninger – havde det da været muligt at opnå den fuldt ud.
Uoverensstemmende værdier
Virksomhedskulturen – i dette tilfælde primært kode for ejerens ønske om højere tal på bundlinjen – betød imidlertid, at en arbejdsuge var væsentligt mere end 37 timer. Mit meget forsigtige bud er, at jeg i snit lagde 50 timer om ugen – nogle uger 70 og hverken tidlig morgen, sen aften eller weekenden var hellig. Interessetimer kaldte vi det. Om det er en dygtig retoriker, en snedig arbejdsgiver eller en usund kombination af de to, der har formuleret konceptet, forbliver uvist. Dog forstås det umiddelbart, at det ekstra tidsforbrug er i arbejdstagers interesse – en investering, der vil give afkast. Bare vent.
Jeg bed tænderne sammen og så frem til den årlige lønforhandling. Argumenterne for en solid lønforhøjelse hobede sig op, men da dagen oprandt, faldt ordene: »Der er blevet lagt mærke til, at når du kan gå kl. 17, gør du det.«
Jeg kunne ikke skjule min skuffelse og stod dagen efter med en fyringsseddel i hånden. Uoverensstemmelser i forhold til forventninger og værdier.
Udmattet efter et år, hvor jeg havde lagt ikke under 600 interessetimer, tænkte jeg, at det skulle være løgn og startede min egen virksomhed. For at undgå dagpengejunglen og det slag i ansigtet, jeg følte, det ville være ikke at kunne klare mig selv, tog jeg samtidig en deltidsstilling, der sikrede betaling af mine faste udgifter, mens min egen butik kom op at stå. Ok, deltidskontrakten lød ganske vist kun på otte timer ugentligt, så arbejdsgiver ikke var omfattet af funktionærloven, men jeg ville jo heldigvis hverken blive syg eller gravid lige foreløbig.
Da jeg forleden vendte problemstillingen med en veninde, mindede hun mig om, at markedet, udbud og efterspørgsel … tiderne … naturligt nok stiller arbejdstager dårligere.
Med høj risiko for at få samtlige økonomiske teoretikere og erhvervsfolk på nakken vil jeg dog erklære mig uenig. I modsætning til guld, brændsel og en flad mave er menneskelig tid, arbejdskraft og virkelyst ikke mindre værd, fordi det er tilgængeligt.
Jeg får kramper, når min italienske omgangskreds, der i deres hjemlige medier hører om det danske arbejdsmarked som et paradis med dagpengesystem og flexicurity, forstående siger: »Du skal da finde arbejde i en dansk virksomhed«.
De tror fuldt og fast på, at nærige virksomhedsledere og absurde ansættelseskontrakter kun findes i Sydeuropa. Jeg må skuffe dem. Begge ovennævnte eksempler er fra pæredanske virksomheder i det centrale København.
Jeg har kun været tilknyttet det private erhvervsliv, men som Eskil Halberg og Charlotte Kjærholm Pedersen gjorde opmærksom på i en kronik (24. maj), bliver også unge lærere m.fl. nærmest diskrimineret på arbejdsmarkedet – endda af deres egen fagforening. Det fører til, at de unge vender foreningerne ryggen, så de ender med at repræsentere og arbejde udelukkende for den ældre generation. Denne situation er velkendt i middelhavslandene, hvor den ikke just har styrket hverken fagforeningerne selv eller de unges situation.
Evighedspraktikanter
Det stigende antal færdiguddannede, som arbejder på praktikantvilkår, er en anden side af samme udfordring. Da jeg i løbet af min uddannelse var i praktik, var det ganske vist ulønnet, men det indgik dog som en del af studiet. Derfor modtog jeg SU, og opholdet gav ECTS-points svarende til et halvt semester. I dag er ung arbejdskraft så tilpas devalueret, at arbejdsgivere ansætter færdiguddannede praktikanter i stedet for lønnede medarbejdere. Den unge praktikant er naturligvis glad, for vedkommende har lyst til at arbejde, lyst til at blive en del af markedet, lyst til at give og gøre. De færreste ønsker at hejse det hvide flag og søge dagpenge. Men samtidig slår gratisarbejde skår i opfattelsen af, at ens tid, færdigheder og arbejdskraft har værdi. For mit eget vedkommende har det haft den besværlige konsekvens, at min i forvejen underudviklede evne til at sige nej er blevet yderligere svækket – når du én gang er blevet råbt ind i hovedet, at ’hvis ikke du vil, står der 60 andre i kø, der gerne vil, og som kan gøre det mindst lige så godt som dig,’ ligger det der med at stille selv minimale krav, såsom løn, meget langt væk.
Derfor lagde jeg troligt mine interessetimer, som dog nok mest var i virksomhedens interesse. Jeg kopierede således den italienske kultur, som jeg for få år siden sad og rystede på hovedet af.
Mens den italienske premierminister, Mario Monti, er ivrig efter at kopiere store dele af det danske, velfungerende system, præsenteres danske nyuddannede for underbetaling, gratis overarbejde og manglende rettigheder. Situationen er ikke ulig den, de italienske unge hidtil har oplevet som følge af bl.a. den notoriske artikel 18 i Italiens arbejdsmarkedslovgivning. Artiklen beskyttede den del af arbejdskraften, som allerede havde foden inden for på arbejdsmarkedet mod fyring, men den resulterede samtidig i en kraftigt reduceret jobsikkerhed og et grotesk lavt lønniveau for dem, der var på vej ind på arbejdsmarkedet.
Kulturrevolution, tak
Vi har i Danmark en relativt fornuftig og velment arbejdsmarkedslovgivning, men lige nu og med tiderne som den rungende, evigt berettigende undskyldning skrider det under os. Prisen, vi som unge, men også samfundet som sådan kommer til at betale, er væsentligt højere end en månedsløn.
I årevis har flertallet blandt både politikere og erhvervsfolk sunget med på budskabet om, at det skal kunne betale sig at arbejde, primært med henblik på at reducere de offentlige udgifter til dagpenge mv. Jeg er bestemt en del af koret – selvfølgelig skal det kunne betale sig at arbejde. Men måske er dagpengesatsen og skatteprocenten ikke de eneste parametre, vi kan skrue på. Måske kan vi også forsøge at (gen)indføre en kultur på det danske arbejdsmarked, der som udgangspunkt værdsætter de ansattes tid. Hvorfor er det kun de første 37 timer, der skal kunne betale sig?
Virkelysten er for mit vedkommende fortsat intakt, og de interessetimer, jeg lægger i min egen virksomhed, er en investering, jeg de fleste dage føler mig overbevist om, vil give et positivt output. Ikke desto mindre tager det tid at etablere sig som 100 procent selvforsørgende erhvervsdrivende – så hvem ved, om den danske stat alligevel inden længe modtager min ansøgning om supplerende dagpenge.
Karen Moesgaard er selvstændig statsautoriseret tolk og translatør og cand.ling.merc. i italiensk og interkulturelle markedsstudier




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",50.0,7. juli 2012,"Kulturrevolution, tak"
3094,/debat/2015/02/bruger-arbejdsloese-andre-folks-penge,Bruger de arbejdsløse andre folks penge? ,Martin Marchman Andersen og Claus Strue Frederiksen," Udtrykket »andre folks penge« er et yderst effektfuldt retorisk værktøj, som indgår i utallige politiske fortællinger. Lad os give et par eksempler fra slutningen af 2014: I Jyllands-Posten den 20. november anklager Niels Lillelund den danske velfærdsmodel for at være et »grundlæggende perverst system«, fordi den arbejdsløse Henriette »har levet af andre folks penge i de seneste 12 år«. På lederplads i Berlingske den 26. november omtales dagpengesystemet som »et ta’ selv bord (der) gør det muligt for dorske danskere at hæve andre folks penge«. I Debatten på DR2 den 16. oktober omtaler Joachim B. Olsen de arbejdsløse som egoister, der »gerne vil have andre folks penge uden at yde noget for det«.
Men hvordan kan de arbejdsløses kontanthjælp eller dagpenge overhovedet siges at være ’andre folks penge’?
Juridisk ejerskab
Udtrykket ’andre folks penge’ kan anvendes både i juridisk og i moralsk forstand. Lommetyve, der forsøder tilværelsen med kontanter fra travle togpassagerers frakker, er personer, der i juridisk forstand tilegner sig andre folks penge. Men når de arbejdsløse handler ind for deres dagpenge, er det i juridisk forstand deres egne penge, de bruger – ligesom det, du betaler i skat, i juridisk forstand ikke tilhører dig. Det er indlysende, men også værd at minde om.
Udtrykket ’andre folks penge’ skal derfor forstås i moralsk forstand. Som en påstand om, at de penge, den arbejdsløse køber ind for, burde være andre folks penge. Men hvorfor dog det?
Den amerikanske filosof Robert Nozick er berømt for at mene, at skatten er uretfærdig, fordi den ikke er en frivillig transaktion. Individer har ret til de goder, som de via flid og talent skaffer sig i konkurrence med andre på et frit marked. Med henvisning til den tyske filosof Kants påstand om, at mennesket aldrig bør behandles udelukkende som middel, men altid også som mål, hævder Nozick, at skatteopkrævning er lig med tvangsarbejde, fordi man som skatteyder tvinges til at afgive frugten af sit arbejde til andre. Hvis Nozick har ret, er overførselsindkomsterne ’andres folks penge’, fordi de i moralsk forstand tilhører de enkelte skatteydere.
Andre begrundelsesproblemer ignoreret, må det dog bemærkes, at Nozicks alternativ udelukkende tillader en minimalstat, hvor en yderst beskeden skattebetaling skal sikre borgernes negative rettigheder via domstole, politi og militær. De syge, handicappede og arbejdsløse overlades til rendestenen, og uddannelse er kun for dem, der kan betale.
Men få borgerlige politikere og kommentatorer synes villige til at forsvare minimalstaten og kan derfor ikke hente hjælp hos Nozick. For ifølge antagelsen er skatteopkrævning jo netop tvangsarbejde, og dette kan ikke meningsfuldt gradbøjes, uden at argumentets styrke falder til jorden. En mere omfattende stat end minimalstaten er uforenelig med Nozicks teori.
Effektivitetsdræbende skat?
Til gengæld hævdes det næsten dagligt i den offentlige debat, at beskatning sker på bekostning af økonomisk effektivitet, og at det f.eks. derfor er gratis, hvis ikke profitabelt, at fjerne topskatten. Det kan således hævdes, at de arbejdsløses penge er ’andre folks penge’, fordi de er resultatet af en skatteopkrævning, som er økonomisk ineffektiv. Forholdet mellem produktivitet og beskatning afhænger dog af flere variable, f.eks. hvor villige borgerne er til at betale skat, og hvad skatten bruges på. Det er på forunderlig vis lykkedes højrefløjsdebattørerne at bilde større dele af middelklassen ind, at de ville have mange flere penge til sig selv, hvis de levede i et samfund med en meget mindre offentlig sektor. Men man skal tjene temmelig mange penge, før denne forestilling bliver sand for den enkelte: 80 procent af befolkningen betaler nemlig kun i begrænset omfang skat til de fattige. For dem er velfærdsstaten snarere en tvungen, ofte effektiv forsikringsordning, som de alternativt skal finde på et privat marked, hvis ikke de vil leve i angst for at miste deres arbejde eller få en sygdom, de ikke er forsikret imod.
Hvad så med de fattigste?
Dem, hvis bidrag til statskassen er signifikant mindre, end hvad de gennem livet modtager fra staten. Her må vi påpege en misforståelse, som ofte præger højrefløjens effektivitetsargumenter. For hvis argumentet ikke bare skal være udtryk for Saxo Banks interesser, er det meget svært at se, at effektiviteten skal vurderes i forhold til f.eks. BNP eller købekraft. For derved overses, at der hurtigt kommer et punkt, hvor dét, at de rige bliver rigere, ikke har meget større velfærdseffektivitet end at smide pengene i havet. Pengene har med andre ord faldende marginal nytte. En velhaver får ganske enkelt ikke samme velfærdsforøgelse, hvis han bliver f.eks. 1.000 kroner rigere, som en hjemløs, når sulten gnaver på en kold vinternat.
Hvis en moralsk påstand skal tages alvorligt, må den komme fra et agentneutralt perspektiv, og ikke fra de riges klub. Hvis motivationen er effektivitet, må valutaen være velfærd – det vil sige et eller andet mål for kvaliteten af menneskers liv. Men så er det ikke de arbejdsløse, som lever af andre folks penge i et »grundlæggende perverst system«. Det perverse er al den velfærd, der hældes i havet, hver gang en rigmand køber endnu en helikopter, og i ramme alvor mener, han fortjener den. Han køber den nemlig for andre folks penge!
Martin Marchman Andersen og Claus Strue Frederiksen er forskere ved Københavns Universitet, afdelingen for filosofi
",99.0,24. februar 2015,"Udtrykket ’andre folks penge’ kan anvendes både i juridisk og i moralsk forstand. Lommetyve, der forsøder tilværelsen med kontanter fra travle togpassagerers frakker, er personer, der i juridisk forstand tilegner sig andre folks penge. Men når de arbejdsløse handler ind for deres dagpenge, er det i juridisk forstand deres egne penge, de bruger – ligesom det, du betaler i skat, i juridisk forstand ikke tilhører dig. Det er indlysende, men også værd at minde om."
5961,/debat/2013/12/reform-skaber-sociale-problemer,Reform skaber sociale problemer,Lise Baastrup," 
	Regeringens kontanthjælpsreform er vedtaget af Folketinget. Det viser den sørgelige kendsgerning, at det er lykkedes at få et flertal til at tro, at mennesker kan reduceres til arbejdskraftenheder i økonomiske modeller. Her betragtes mennesker som arbejdskraft en vare, der skal kunne betale sig.

	Når vi ikke længere er rentable, skal der skæres. Det viser sig i hele den reformpakke, som regeringen har serveret sammen med den borgerlige side af Folketinget, og der arbejdes alene ud fra borgerlige økonomiske modeller.

	Det menneskelige aspekt er fraværende i deres politik, og derfor opstår der hele tiden svære sociale problemer i kølvandet på reformerne.

	Hvad er det for et samfund, der skaber svære sociale problemer for de mennesker, der i forvejen tilhører den svageste samfundsgruppe?

	Omkostningerne ved kontanthjælpsreformen er store både menneskeligt og økonomisk. Der opstår langvarige sociale problemer, når familier tvinges til skilsmisser, sættes på gaden, eller tvinges til at anbringe børnene uden for hjemmet på grund af økonomiske problemer med husleje og madindkøb.

	Disse problemer er ikke blot menneskelige katastrofer, de er også økonomisk kostbare for samfundet. Alle ved, at det er meget dyrere at helbrede end at forebygge, så det virker helt hovedløst, at producere sociale problemer i dette omfang.

	Hjemløs uden uddannelse

	I Randers har man beregnet, at konsekvenserne af kontanthjælpsreformen er, at enlige, uddannelsesparate borgere under 30 år mister op til 75 procent af deres indkomst.

	Det vil betyde, at mange af de unge bliver hjemløse, og det vil øge risikoen for, at de ikke kan gennemføre en uddannelse.

	Unge forsørgere, der er gift eller samboende, mister over 40 procent, hvis partneren er på SU. Hvis partneren er på kontanthjælp mister begge parter 40 procent af deres indkomst. Hvis partneren ikke er på offentlig understøttelse mistes hele 60 procent af kontanthjælpen.

	Kontanthjælpsreformen er en lov, men det er ikke en undskyldning for Randers byråd til ikke at handle. Der er behov for, at de unge ikke presses væk fra uddannelse og ud i sociale problemer på grund af reformen.

Lise Baastrup, Randers
",0.0,28. december 2013,"	I Randers har man beregnet, at konsekvenserne af kontanthjælpsreformen er, at enlige, uddannelsesparate borgere under 30 år mister op til 75 procent af deres indkomst."
11803,/debat/2011/07/breivik-manifest-fogh-rygrad,Breivik-manifest: Fogh har rygrad,Ejvind Larsen," På computerskærmens startside til internettet i weekenden springer medieannoncernes overskrifter i øjnene lige til at klikke på:
»Ondskabens øjne Den norske kongefamilie i sorg Breivik-manifest: Fogh har rygrad Så hurtigt var politiet fremme på Utøya 22.juli ændrede alt for Norge Breivik brugte ni år på terrorplan Formodet gerningsmand roser dansk regering 'Han er her. Han får mig. Nu dør jeg' Terrorsigtet lagde sin vilde plan på nettet Breivik tilstår massakre og bombe« Og igen:
»Breivik-manifest: Fogh har rygrad.«
Klikker man, læser man:
»Søndag 24. juli kl. 08:58. Oslo-terroristen Anders Behring Breivik ser efter alt at dømme op til Danmarks tidligere statsminister Anders Fogh Rasmussen. Det fremgår af Breiviks 1.500 sider lange manifest. 'Den eneste vesteuropæiske leder ved magten, som har noget, der minder om en rygrad, er Anders Fogh Rasmussen,' lyder det blandt andet i manifestet. Udsagnet optræder i et blogindlæg fra bloggeren Fjordman. Der har været spekuleret i, om Fjordman og Breivik er en og samme person, men det er uklart. Hans Rustad, som er grundlægger af debatforummet document.no, afviser, at Fjordman er identisk med Breivik. 'Fjordman har skrevet på Gates of Vienna hele natten (til lørdag, red.), så det kan jeg kategorisk afvise,' siger Rustad til det norske nyhedsbureau NTB. Gates of Vienna er et højreradikalt forum på nettet. Navnet henviser til de muslimske ottomaners belejring af Wien i 1683. Selv om det angiveligt ikke er ham selv, der har forfattet det, har Anders Breivik medtaget indlægget om Fogh i det manifest, som han sammen med en 12 minutter lang video har offentliggjort på nettet. Manifestet blev desuden sendt til Tehri Kiemunki fra det højreorienterede finske parti De Sande Finner kort inden terrorangrebene i Oslo og på Utøya. Omend Anders Fogh ifølge manifestet har noget, der minder om en rygrad, anses han ikke som stærk nok, og Danmark anses som for lille, til at kunne gå forrest i kampen mod et multikulturelt samfund.«
Gud bevare mig for mine venner, mine fjender skal jeg nok selv tage mig af, har sikkert været reaktionen fra Danmarks tidligere regeringschef og nu den frie vestlige verdens, NATO's, generalsekretær, da han blev vidende om sin unge lyshårede norske beundrers kærlighedserklæring.
Den forsagelse af Anders Behring Breivik er Anders Fogh Rasmussen bestemt berettiget til. Som sagt i Informations leder i går:
»Ingen andre end Anders Behring Breivik skal selvsagt gøres ansvarlig for hans ondskab.«
Tid til selvransagelse
Alligevel er fristelsen uimodståelig at forestille sig, hvordan Jyllands-Postens og et utal af provinsavisers forsider dog ikke havde set ud, hvordan Søren Pinds og Brian Mikkelsens ansigtsudtryk mon ikke havde lyst, ægteparret Karen Jespersen og Ralf Pittelkows ditto, fætrene Søren Krarup og Jesper Langballes, hele Danmarks Pia Kjærsgaards, om det i virkeligheden havde forholdt sig, som Information skrev i lørdags:
»Eksperter er ikke i tvivl om, at eksplosionerne i Oslo er et terrorangreb, formentlig udført af militante islamister.«
Ak ja, I gode eksperter.
For sådan forholdt virkeligheden sig som nu kun alt for bekendt slet ikke. Terrorangrebet blev udført af en militant anti-islamist.
»Norges krigsengagement samt genoptrykninger af Muhammedtegningerne anses (af eksperterne) som motiv.«
Norges for slappe engagement i krigen mod islam og for svage udhængning af Muhammed viste sig at være motivet. Ak ja, kære eksperter.
For hvem skal så nu overfaldes og hævnen rettes imod? Hvem har med andre ord skylden for at bibringe Anders, altså Behring Breivik, et sådant motiv til et sådant terrorangreb? Som islam og muslimer og Afghanistan og Irak for 10 år siden og stadig i dag fik og får skylden og straffen for terrorangrebet i USA. Ja, hvad og hvem foreslår Jyllands-Posten, Pind, Mikkelsen, Jespersen, Pittelkow, Krarup, Langballe og Kjærsgaard mon denne gang som skyldige?
Eller skal i virkeligheden slet intet og slet ingen andre end Breivik selv have skylden og lide straffen? Forholder det sig bare, som udtrykt i gårsdagens leder, at vel har Danmark ifølge flere eksperter(!), Information talte med, »intet at lade andre lande høre, når det handler om retorikken på yderste højrefløj, det gør selvfølgelig ikke højrefløjens debattører til potentielle terrorister eller sympatiserende med den norske terroraktion«?
Ja og dog ikke bare ja. Lederen har en tilføjelse: »men det bør give anledning til at rejse et selvransagende spørgsmål«.
Ikke sandt Anders Fogh Rasmussen? Hvad risler op og ned ad rygraden?
Og hvad siger den kristne rygrad, når det af Breiviks manifest fremgår, at det netop var for at forsvare kristendommen, at han følte sig nødsaget til at gøre, hvad han gjorde?
Hvordan har kristendommen egentlig kunnet give anledning til det, når den ellers påberåber sig et menneske, som udtrykkeligt sagde, at det er de sagtmodige, der skal arve Guds rige og det for resten er sine fjender, man skal elske?
Svar udbedes. Med eller uden rygrad.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",74.0,26. juli 2011,"Eller skal i virkeligheden slet intet og slet ingen andre end Breivik selv have skylden og lide straffen? Forholder det sig bare, som udtrykt i gårsdagens leder, at vel har Danmark ifølge flere eksperter(!), Information talte med, »intet at lade andre lande høre, når det handler om retorikken på yderste højrefløj, det gør selvfølgelig ikke højrefløjens debattører til potentielle terrorister eller sympatiserende med den norske terroraktion«?"
4709,/debat/2014/07/overhoert-rom-0,Overhørt i Rom,Mads Frese," Ved Marcellos side
»Vi talte også om politik,« sagde Daniela Santanchè, parlamentsmedlem for Silvio Berlusconis Forza Italia, forleden på parkeringspladsen foran fængslet i Parma.
Hun havde besøgt Marcello Dell’Utri, der i juni påbegyndte afsoningen af en straf på syv års fængsel. Dell’Utri, som organiserede dannelsen af Forza Italia i 1994, er dømt for at have stået i ledtog med den sicilianske mafia, Cosa Nostra. Kort inden den definitive dom stak han af til Libanon og blev først udleveret efter et længere diplomatisk tovtrækkeri.
I sidste uge havde 80 venner og tidligere kolleger i Berlusconis koncern indrykket en helsidesannonce i Corriere della Sera med opmuntringer og støtteerklæringer til den fængslede under overskriften »Ved din side, Marcello«. Beslutningen om at bringe annoncen udløste protester blandt journalisterne. »Det er overfladiskheden, der er så skræmmende,« bemærker forfatterinden Enza Galluccio.
Enzo Marzo, som i en menneskealder var politisk reporter på det konservative dagblad og nu er formand for pressefrihedsselskabet Società Pannunzio, opfordrer læserne til at boykotte avisen.
Tirsdag kom så højesterets motivation for dommen: I kraft af sit mangeårige samarbejde med mafiaen, som Dell’Utri »bevidst og frivilligt har ydet et afgørende bidrag«, udgør han »en særlig stor fare for samfundet«, skriver dommerne. Efter sin visit kunne Santanché forsikre om, at Dell’Utri stadig er »intellektuelt stridslysten«, og opfordrede alle sine partifæller til at besøge ham.
Den indre Grillo
»Nu må du lige prøve at lægge en dæmper på din indre Grillo,« siger den anerkendte advokat til sin endnu mere anerkendte advokatfar.
»Men det er det sidste håb, jeg har tilbage,« svarer den gamle mand og griner.
Vi er til middag hos den italienske hovedstads bedre borgerskab, Roma bene, hvor selv politiske diskussioner foregår i et elskværdigt tonefald.
Ekskomikeren Beppe Grillo, der har gjort sin protestbevægelse MoVimento 5 Stelle (M5S) til Italiens største oppositionsparti og fået valgt 13 europaparlamentarikere, er en trussel mod den gode stemning.
Hans kritik af landets korrupte magtelite er som regel krydret med bandeord og nedladende øgenavne til politiske modstandere:
»Jeg er ikke politiker, men en facilitator,« sagde Grillo, da han tirsdag var i Strasbourg, »jeg hjælper tingene på vej og forklarer visse sammenhænge.«
Inden valget var der tvivl om, hvilken gruppe i Europa-Parlamentet M5S skulle indgå i. Umiddelbart lå De Grønne tættest på bevægelsens miljødagsorden, mente de fleste. Men Grillo overraskede og dannede en ny gruppe af EU- og indvandringskritisk gruppe med bl.a. det britiske UKIP.
Ved det fælles pressemøde i forbindelse med parlamentets åbning opfordrede han EU til at stoppe for finansieringen af italienske projekter: »Man må vide, hvor pengene ender,« sagde Grillo og hævdede, at de ikke hjælper små virksomheder, men havner i mafiaselskaber.
Traumatisk exit
»Skam jer, I er ikke værdige,« råbte vrede mænd i ankomsthallen i Roms lufthavn, da fodboldlandsholdet forleden vendte hjem efter en skuffende indsats ved VM i Brasilien.
Italien er en nation af mandagstrænere, næsten alle har en mening om spillernes indsats og trænerens dispositioner. Det er især den unge stjerneangriber Mario Balotelli, der får skylden for nederlagene – også af holdets mere erfarne spillere.
Balotellis baggrund som barn af ludfattige ghanesiske immigranter, der blev bortadopteret til norditalienske plejeforældre, har givet efterkritikken en lidt grim tone. På Twitter uploader brugerne billeder af den sorte Balotelli, der hviler under træningen, mens hans hvide holdkammerater knokler: »Balotelli, en af os«, tweeter @kaoskblog sarkastisk.
Men den nationale syndebuk svarer igen: »Denne gang tager jeg ikke skylden på mig, find nogle andre undskyldninger«, skriver han og fortsætter: »Jeg er stolt af at have givet alt for landet. Eller måske er jeg – som I siger – ikke italiener. Afrikanerne ville aldrig give en af deres ’brødre’ skylden, på det område er vi negere lysår foran. Det er ikke skammeligt at brænde en chance, men det her er skammeligt«.
Det italienske holds skæbne blev angiveligt beseglet i pausen under den afgørende kamp mod Uruguay, da der opstod et skænderi mellem Balotelli og landstræneren, Cesare Prandelli. Straks efter kampen tog Prandelli sin afsked. Komikeren Rosario Fiorello opfordrer sine landsmænd til at gøre det samme: »Lad os alle gå af«, tweeter han.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,4. juli 2014,"Inden valget var der tvivl om, hvilken gruppe i Europa-Parlamentet M5S skulle indgå i. Umiddelbart lå De Grønne tættest på bevægelsens miljødagsorden, mente de fleste. Men Grillo overraskede og dannede en ny gruppe af EU- og indvandringskritisk gruppe med bl.a. det britiske UKIP."
812,/debat/2016/02/godt-raad-stakkels-maend-faedre-vilje,"Et godt råd til stakkels mænd, som bliver fædre mod deres vilje",Johnny Larsen," Der er en igangværende debat om fædre, som ikke vil være fædre, og derfor mener, at de bør have krav på juridisk abort. Sådan vil jeg også gerne have det. På mange områder. Det er praktisk at kunne få frataget sig sit ansvar for egne handlinger.
For mange år siden traskede jeg ind på byens dengang hotteste sted, med spejle, zinkbar, dyre øl i små glas og så megen selvfedme, at osen sad tykt i næsen flere dage efter besøget. Håret var nyvasket og tøjet var rent. Ryggen var rank, og begge punge var fyldt og klar til at blive tømt.
Læs også: Juridisk abort er en god ting – også for kvinderne
Fra døren til baren var der med god vilje eller høj brandert to skridt, og jeg sigtede mod den ledige plads ved zinken, klar til nattens første bajer. Knap havde jeg bestilt, før jeg var i gang med den første vurdering af emnerne og de eventuelle muligheder for kopulation. Som sædvanligt var kravene høje, natten var jo lige begyndt, og mit blik gled forbi to kvinder, der kiggede så intenst, at dilleren nåede at opfatte interessen og kaldte mine øjne tilbage.
Et stykke kød
Den ene synes at sige mere end den anden. Hun var en slags fører, det var tydeligt. Førerhunnen vinkede mig hen til deres bord, og jeg trak min bajer med mig.
Forkvinden præsenterede mig for dem begge og sørgede for, at jeg rettede min opmærksomhed mod veninden i læderbukser og halvgennemsigtig skjorte. Det klarede hun meget godt. Jeg blev fodret med øl og smil, og efter tilpas mange til at gøre den ganske kønne kvinde til fotomodel, sagde føreren, at hun ville hjem. Jeg kunne gå med veninden.
Det gjorde jeg helt frivilligt, og det gik såmænd præcis som det skulle … og fuld som jeg var, faldt jeg i søvn lige efter. Helt i tråd med alle stereotyper. Næste morgen vågnende jeg alene. Det havde været et rigtig godt knald, så jeg ville ikke bare luske af, men ventede pænt på, at hun skulle komme tilbage, det var trods alt hendes lejlighed.
Læs også: Jeg blev far imod min vilje
Men ingen hjemkomst, ingen noter … Og ingen kontakt på noget senere tidspunkt.
Jeg er måske den eneste i verden, der husker episoden. Og først mange år senere gik det op for mig, at jeg var blevet frygtelig misbrugt. Jeg var blevet brugt som donor. Jeg var blevet voldført, reduceret til et stykke kød af to skrukhøns uden tanke på andet end at tilfredsstille deres egne egoistiske behov.
Lad os nu bare antage, at hun blev gravid: Så havde jeg været far, igen. Jeg kunne altså mod min vilje være blevet pålagt ansvar for et barn, jeg aldrig havde ønsket. Fysisk og mentalt bedraget. Troen på, at min krop var så lækker, at det var den, de hungrede efter, blev afløst af en depressiv nedtur over, at jeg var reduceret til sædcelleleverandør med pligt til at lade barnet arve og delforsørge i mindst 18 år og andre fortrædeligheder.
Afskaf overhøjheden
Var der en vej ud af denne selvynk? Ja. Jeg indså, at jeg trods alt havde mindst to muligheder for at undgå at blive far mod min viden og mod min vilje: Jeg kunne vælge cølibat, eller jeg kunne vælge det mest sikre: bruge et kondom.
Det er en billig løsning, som ikke involverer statslige indgreb, lovgivning eller en hær af jurister. Og den betyder, at man stadig kan spille macho og bolle her og der, og så alligevel undgå faderskabssager. Simpelt, ikke sandt!
Læs også: Når far ikke vil være far
Nu, hvor den sag er fikset, vil jeg hjælpe den gruppe af mænd, som har ophøjet uønsket faderskab til et samfundsproblem med at finde noget nyt at kæmpe for: Hjælp alle de mænd, der med flid har forsøgt at blive fædre, men som er endt med at miste retten til at se deres børn.
For det er dæleme da et problem, som overhovedet ikke er løst. Det er det ikke af to grunde: Kvinderne vil ikke give afkald på moderskabets automatiske overhøjhed, og juristerne er ikke begavede nok til at forstå, at overhøjheden må afskaffes. Ikke mindst for børnenes skyld.
Husk så kondomet. Et stk. statskontrolleret svensk med eller uden dupper og riller koster 5,50 kroner.
Johnny Larsen er journalist




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",27.0,6. februar 2016,"Den ene synes at sige mere end den anden. Hun var en slags fører, det var tydeligt. Førerhunnen vinkede mig hen til deres bord, og jeg trak min bajer med mig."
2635,/debat/2015/05/fejt-goere-menneskesmuglere-europas-syndebukke,Fejt at gøre menneskesmuglere til Europas syndebukke,Anna Jensen og Camilla Christensen," For nogle uger siden sank endnu en båd i Middelhavet. Nyheden ryddede landets avisers forsider, men den var ikke uventet. Det anslås, at 1.727 migranter er omkommet alene i år, og dermed er vi godt på vej til at slå rekorden for flest dødsfald i dette område nogensinde.
EU’s præsident, Donald Tusk, indkaldte til et ekstraordinært topmøde for at diskutere, hvad man i EU kunne gøre – eller måske rettere, hvad man turde gøre ved problemet.
I Danmark var emnet også øverst på dagsordenen, og den 23. april havde Clement Kjersgaard indkaldt repræsentanter fra hele det politiske spektrum i Debatten på DR2. Ligesom på EU-topmødet var der i Debatten bred enighed om, at en stor del af løsningen ligger i at gøre meget mere for at bekæmpe de »kyniske menneskesmuglere«.
Hvis vi får stoppet disse kyniske menneskesmuglere, der på tragiske vis udnytter de mennesker, der drømmer om en tilværelse i Europa, så undgår vi flere døde i Middelhavet. Sådan lød argumentet kort sagt.
Fra et hotelværelse i Tyrkiet kiggede vi opgivende på hinanden, vi havde svært ved at tro vores egne ører. Hold op, hvor er det trættende og tragisk, at toppen af poppen af dansk politik – og for den sags skyld også international – ikke ved, hvad den snakker om.
Eller måske er de bare bange for at indrømme, at det langtfra alene er menneskesmuglerne, der kan klandres for, at Middelhavet er blevet »en flydende gravplads«. EU bærer nemlig en stor del af ansvaret for denne udvikling.
Menneskesmugling kort fortalt
Ifølge de kilder, vi har talt med i Tyrkiet i forbindelse med vores speciale om syriske flygtninge i landet, driver menneskesmuglerne en efter omstændighederne forholdsvis fair forretning, selv om det selvfølgelig er både dyrt og farligt. Det koster minimum 5.000 dollar, altså lige knap 35.000 danske kroner, at krydse Middelhavet fra Tyrkiet, men flygtningene betaler ikke, før de tager af sted. Samtlige handler, vi har hørt om, har fungeret således, at man indbetaler beløbet til en mellemmand, som først betaler menneskesmugleren, når man er nået sikkert frem til Europa. Det koster altså det samme, uanset hvor mange gange det skulle mislykkes en at nå Europas kyst.
Drukner personen i Middelhavet, ja, så får menneskesmugleren aldrig sine penge. Men er der, som politikere fremstiller det, menneskesmuglere, der driver en fordækt forretning, hvor de stjæler flygtninges penge, sender dem af sted i faldefærdige både og lader dem sejle deres egen sø? Det er der helt sikkert, men det er bare ikke de historier, vi har hørt flest af i vores feltarbejde. Tværtimod er vi blevet overraskede over, i hvor ringe grad flygtningene føler sig udnyttet af de mennesker, som de lægger deres formue og liv i hænderne på. Det er værd at huske på, at menneskesmuglerne også har en forretning og et omdømme, som de skal beskytte. Ville du, hvis du skulle krydse Middelhavet, ikke også forhøre dig hos dine venner og familie og udføre en form for lavpraktisk trustpilot-check, før du hoppede ned i en båd? Det ville vi, og det gør flygtningene også.
’Die or arrive’
Det, som ingen snakker om, er, at menneskesmuglerne driver en forretning, som vi selv har skabt grundlaget for. Deres virksomhed er en naturlig konsekvens af, at Europa har bygget et fort, som langt de fleste flygtninge – også dem, der utvivlsomt har ret til asyl – ikke har en chance for at opnå adgang til, medmindre de betaler smuglere for at hjælpe dem videre. I øjeblikket er millioner af syrere på flugt. Mange af dem opholder sig i Syriens stærkt belastede naboland Tyrkiet, der på nuværende tidspunkt huser over 1,7 millioner syriske flygtninge. Opgaven er for længst vokset den tyrkiske regering over hovedet, og langt de fleste syrere får ikke anden hjælp end adgang til lægebehandling og skolegang. De har ikke mulighed for at opnå arbejdstilladelse og tager derfor typisk ulovlige, lavtlønnede og farlige job.
De hårde arbejdsvilkår gør, at flygtningene ikke kan få hverdagen til at hænge sammen. De, der kan finde pengene, ser det derfor som deres eneste mulighed at begive sig ud på det, som de udmærket ved er en farefuld færd til Europa. »Die or arrive« som de selv siger. De mange syriske flygtninge, vi har talt med, synes ikke, de løber nogen stor risiko, for i Tyrkiet lever de med deres egne ord allerede et liv som »levende døde«.
Faktum er, at næsten alle syrere har ret til beskyttelse, hvis det altså lykkes dem at sætte deres ben på europæisk jord. En mand fra Syrien fortalte os en historie om sin ven hjemmefra, der i øvrigt er en veluddannet kirurg. I håb om at komme til Europa på lovlig og sikker vis havde han søgt om visum på seks europæiske ambassader. På dem alle sammen havde han fået afslag – på en af dem havde de dog sagt det til ham, som det var:
»Vi kan ikke give dig visum, men kommer du alligevel til vores land, er du velkommen.«
Så kirurgen brugte sin opsparing på at rejse den illegale vej over Middelhavet og har nu fået asyl i Holland.
EU’s grænsekontrol er blevet så omsiggribende, at der næsten ikke er nogen legale veje ind i Europa – for slet ikke at tale om ufarlige. Strikse visumregler, højteknologisk overvågningsudstyr og seks meter høje pigtrådshegn holder flygtninge på afstand. Ved hjælp af disse foranstaltninger undgår vi i EU at behandle deres asyl- ansøgninger, til trods for at en stor del af dem ville være asylberettigede, hvis blot de var i stand til at komme hertil. Gennem internationale konventioner har vi forpligtet os til tage folks asylansøgninger alvorligt. Det er et ansvar, vi ikke umiddelbart kan løbe fra, medmindre vi helt træder ud af konventionerne. Forhindrer vi derimod migranter i nogensinde at nå hertil, ja, så kan vi undlade at behandle deres sager.
Drop hykleriet
Hvad Europa synes at lukke øjnene for, er, at vi ved at jagte de såkaldte kyniske menneskesmuglere kun forværrer situationen for mennesker, der bestemt ikke flygter for sjov. Ved at bekæmpe menneskesmuglere bekæmper vi i høj grad også flygtningene. Det er en veldokumenteret påstand inden for migrationsforskning, at flygtningestrømme ikke bremses ved striksere grænsekontrol. De finder bare nye og farligere veje. Så jo flere både vi sænker langs Libyens kyst, desto dårligere muligheder får de flygtninge, der har behov for beskyttelse for at bevæge sig over Middelhavet med livet i behold.
De flygtninge, vi har snakket med, ser ikke menneskesmuglerne som problemet. Tværtimod. For flygtningene er de nøglen til et liv uden forfølgelse og en værdig fremtid. Derfor er det misvisende, når menneskesmuglerne i den offentlige debat gøres til syndebukke for en tragedie, Europa ikke selv er villig til at tage ansvar for.
Man kan diskutere, hvorvidt det er fair, at vi gerne vil værne om vores grænser og beholde alle de goder, vi har i Europa for os selv; man kan diskutere, om vi har ret til det.
Men lad os i det mindste sige det, som det er: Hvis vi skal snakke om kynisme, så var det måske på tide, at vi kiggede os selv i spejlet. For det er jo os, der er villige til at lade mennesker dø for at undgå at komme til at dele lagkagen i flere stykker, end vi synes om. Menneskesmuglerne giver blot folk, der aldrig har haft en chance, deres eneste reelle mulighed for at få et bedre liv. Så det er på tide at droppe hykleriet. Folk flygter ikke uden grund, og der findes ingen lette løsninger. Vi kan begynde med at indse, at vi ikke hjælper nogen ved at gøre menneskesmuglerne til syndebukke for vores egen politik.
Anna Jensen og Camilla Christensen har i forbindelse med deres speciale i udvikling og internationale relationer på Aalborg Universitet været i det sydlige Tyrkiet for at lave research om de syriske flygtninge i landet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",6.0,6. maj 2015,"Drukner personen i Middelhavet, ja, så får menneskesmugleren aldrig sine penge. Men er der, som politikere fremstiller det, menneskesmuglere, der driver en fordækt forretning, hvor de stjæler flygtninges penge, sender dem af sted i faldefærdige både og lader dem sejle deres egen sø? Det er der helt sikkert, men det er bare ikke de historier, vi har hørt flest af i vores feltarbejde. Tværtimod er vi blevet overraskede over, i hvor ringe grad flygtningene føler sig udnyttet af de mennesker, som de lægger deres formue og liv i hænderne på. Det er værd at huske på, at menneskesmuglerne også har en forretning og et omdømme, som de skal beskytte. Ville du, hvis du skulle krydse Middelhavet, ikke også forhøre dig hos dine venner og familie og udføre en form for lavpraktisk trustpilot-check, før du hoppede ned i en båd? Det ville vi, og det gør flygtningene også."
12691,/debat/2011/02/kvotekvinder-ej,Kvotekvinder eller ej,Lykke Friis," Kvoter er en gammeldags løsning på kvindernes lave repræsentation i bestyrelseslokalerne. Vejen frem er tættere samarbejde virksomheder og myndigheder imellem.
Forpligtende initiativer, skal give kvinderne en hånd og respektere virksomhedernes ledelsesret.
»På chef-etagen bærer kvinder tørklæder og gulvspande«. Så spydig var den tyske komiker Harald Schmidt, da han for nylig i sit populære talkshow tog fat på et af de varmeste temaer i tysk politik: kvoter eller ej for kvinder i virksomhedernes bestyrelseslokaler.
Trods diverse initiativer er der kun 3,2 pct. kvindelige topchefer blandt Tysklands 200 største virksomheder.
I Storbritannien raser en lignende debat, og alle venter med spænding på den såkaldte Davies-rapport, der er lige på trapperne.
I Frankrig har præsident Nicolas Sarkozy allerede sat punktum for debatten. I januar vedtog parlamentet i Paris en kvotemodel a la den, vi kender fra Norge.
Mens medlemsstaterne diskuterer, har den ansvarlige EU-kommissær Viviane Reding for længst givet sin mening til kende: Hvis der ikke snart kommer flere kvindelige bestyrelsesmedlemmer, bør der indføres en kvoteordning på EU-plan.
I sidste uge meddelte den franske kommissær for det indre marked, Michel Barnier, at han støtter tanken.
Herhjemme har oppositionen meldt klart ud, at de vil indføre tvangskvoter for kvinder i bestyrelseslokaler, hvis de kommer til magten.
På mange måder er den voldsomme europæiske debat særdeles kærkommen. Helt som herhjemme har flere og flere politikere samt erhvervsledere erkendt, at det ganske enkelt er udtryk for hjernespild af dimensioner, når så få kvinder kommer til tops  et hjernespild, der kun forstærkes af, at én af Europas største konkurrenter, Kina, tilsyneladende ikke har tilsvarende problemer.
40 pct. af de private virksomheder i Kina ejes således af kvinder.
Når det så er sagt, kan debatten i Europa ikke se sig fri for at virke en anelse desperat. I 2011 er kvinder i bestyrelser og direktioner stadig en mangelvare; ergo må vi nu ty til kvoter og tvang.
Eller som man også ynder at sige i Tyskland: »Den, der ikke vil høre, må føle«.
Får, fordi de er kvinder
At forslaget har den omkostning, at regeringer direkte skal intervenere i private virksomheders ledelsesret, er så åbenbart en pris, man må betale. Tilsvarende ignorerer kvotetilhængerne synspunktet om, at heller ikke kvinder kan gå direkte fra gaden ind i en bestyrelse.
Skal kvindeandelen op, er det derfor en ufravigelig forudsætning, at vi først får flere kvinder på ledelsesgangen for på den måde at øge rekrutteringsgrundlaget til bestyrelserne. Endelig overser kvotetilhængerne, at modellen reelt er udtryk for en forsimplet tankegang, hvor man kan opdele befolkningen udelukkende efter køn. Hvad med kompetence, alder, etnicitet og vilje til at kaste sig ud i ledelse? Og hvad med frihed til forskellighed? Uanset hvordan man end vender og drejer det, vil kvotemodellen føre til ufrugtbare diskussioner om, at kvinder kun forfremmes, fordi de er kvinder.
I stedet for at falde for kvotefristelsen bør Europas ledere derfor holde hovedet koldt. På den ene side bør vi i fællesskab erkende, at ingenting kommer af ingenting  kun lommeuld.
Derfor skal vi gøre op med myten om, at problemet blot løser sig automatisk.
På den anden side skal vi afvise tvangskvoter som en løsning. I stedet bør vi slå ind på en tredje vej, hvor vi i tæt samarbejde med hinanden og erhvervslivet forsøger at udvikle forpligtende initiativer, der vel at mærke respekterer virksomhedernes ledelsesret. Og nej, det har vi ikke prøvet før!
Mit danske forsøg
I Danmark har jeg som ligestillingsminister netop lanceret et initiativ kaldet Operation kædereaktion, hvor jeg i fællesskab med store danske virksomheder, institutionelle ejere og headhuntere for første gang har opstillet konkrete anbefalinger for flere kvinder i bestyrelser.
Blot to måneder efter lanceringen har 31 virksomheder forpligtet sig over for hinanden, deres bestyrelser og for den sags skyld også ministeren, at de nu vil gøre en ekstra indsats for at udklække og opspore de kvindelige kandidater. I sidste uge kunne den første virksomhed, nemlig Novozymes, melde tilbage, at de indstiller to kvinder til generalforsamlingen i marts.
I Tyskland, hvor Angela Merkel for nylig sagde endegyldigt nein danke til kvoter, arbejder man med en lignende model, ligesom det forventes, at briterne vil slå ind på en tilsvarende kurs, når Davies-rapporten foreligger.
Fra dansk side vil vi sammen med en række lande som Sverige og Storbritannien tage initiativ til, at vi i EU-kredsen får en principdrøftelse af disse alternative modeller frem for at sidde fast i kvoteskuren.
Hvis der er noget, kvotemodellen i Norge har vist, er det også, at tvang ikke fører til medejerskab i erhvervslivet.
En undersøgelse har f.eks. vist, at 31 pct. af de virksomheder, der efterfølgende har ladet sig omregistrere, har gjort det for at undgå kravet om kønskvotering. Man kan som bekendt kun føre en hest til truget, men ikke tvinge den til at drikke.
Lykke Friis er ligestillingsminister og medlem af Venstre




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",9.0,16. februar 2011,"Blot to måneder efter lanceringen har 31 virksomheder forpligtet sig over for hinanden, deres bestyrelser og for den sags skyld også ministeren, at de nu vil gøre en ekstra indsats for at udklække og opspore de kvindelige kandidater. I sidste uge kunne den første virksomhed, nemlig Novozymes, melde tilbage, at de indstiller to kvinder til generalforsamlingen i marts."
12607,/debat/2011/03/ondt-sproget-saa-gode-raad-dyre,Ondt i sproget? Så er gode råd dyre!,Niels Thomsen," Kære Bertel Haarder,
En ændring af sundhedsloven træder i kraft den 1.  juni 2011. Fra denne dato skal man betale for tolkebistand ved læge- og hospitalsbesøg, hvis man har boet i Danmark i mere end syv år.
De nye regler vil bl.a. ramme grønlændere, som er bosat i Danmark, og som har behov for tolkning ved kontakt med sundhedsvæsnet. Det har vakt bekymring i Grønland.
Derfor dette brev.
Nu vil du måske indvende, at vi grønlandske politikere selv bærer skylden, hvis grønlændere, som har bosat sig i Danmark, ikke formår at klare sig på dansk. Blev danskundervisningen måske ikke i en årrække nedprioriteret i den grønlandske folkeskole?
Jo, må jeg svare, og det var dumt. Men ville selv den bedste undervisning have sat den grønlandske del af kongerigets indbyggere i stand til at tale med en læge? Lad mig svare med et spørgsmål: Ved du, hvad diagnosen røde hunde hedder på engelsk?
Får fatale følger
I Danmark taler de fleste ubesværet engelsk. I de fleste sammenhænge. Men hånden på hjertet: Hvor mange danskere kender de engelske betegnelser for bihulebetændelse, udflåd eller hjerteflimmer? Og kan forklare om en smerte er stikkende eller murrende?
Netop når det gælder læge- og sygehusbesøg, kan det være fatalt, hvis en patient ikke fuldt ud kan beskrive sine symptomer og forstå lægens anvisninger. Og det kan være svært på et fremmedsprog.
I en leder i Ugeskrift for Læger har man advaret mod de nye regler. »Diskriminerende og farlige«, kalder man dem.
Af samme grund skriver jeg ikke kun til dig på vegne af grønlænderne i Danmark. Deres interesser ligger mig på sinde, men jeg er heller ikke blind for de problemer, loven vil skabe for nydanskere i mere traditionel forstand. Eller blind for, hvordan love af denne art vil påvirke Danmarks (og dermed Rigsfællesskabets) anseelse.
Regeringens begrundelse for at indføre krav om betaling for tolkning var, at det skal skabe incitament for herboende udlændinge til at tilegne sig danskkundskaber og styrke integrationen. Javel så. Incitament! Lær dansk eller betal selv for tolk, når du får brug for lægehjælp  hvis du da har råd.
Loven blev vedtaget i 2004, men skulle først træde i kraft syv år senere, for  som det hedder i lovbemærkningerne  at give de berørte mulighed for at indstille sig på kravet. Nu, hvor de syv år næsten er gået, skulle det vel så være muligt at se, om loven har virket efter hensigten. Om incitamentet har styrket nydanskernes danskkundskaber og fremmet integrationen. Det er der vel ikke for alvor nogen, der tror?
Hvor er anstændigheden
Til gengæld er der næppe tvivl om, at kravet vil afholde mange, ikke mindst mange økonomisk svagtstillede fra at søge læge i tide eller bede om tolkebistand. Det kan vise sig at blive dyrt for samfundet, når misforståelser fører til fejlbehandling. Men nu var formålet med lovændringen selvfølgelig heller ikke at spare penge, men at motivere til integration!
I Grønland har vi stadig den grundopfattelse, at enhver skal have lige adgang til sundhedsvæsnet, uanset hudfarve eller sprog. Uanset om man er født her i landet eller er kommet hertil udefra.
Bevares, også Grønland har været plaget af populistiske partiers nationalistiske udfald mod mennesker, som ikke fra fødslen har været en del af vort samfund. Selv ikke de værste er dog gået så langt som til at afkræve f.eks. danskere, bosat i Grønland, betaling for tolkning. Hverken inden for sundhedsvæsnet eller i andre dele af den offentlige forvaltning.
»Giv os Danmark tilbage« opfordrede Dansk Folkeparti på et tidspunkt i en kampagne.
En af mine danske venner betroede mig for nylig, at han fristes til at sige det samme. Men at det Danmark, han savner, er det Danmark, som behandlede enhver menneskeligt og ordentligt. Uanset hudfarve og oprindelse. Det anstændige Danmark, som han sagde.
Norsk og ikke grønlandsk
Jeg forstod, hvad han mente, men måtte alligevel protestere. Det anstændige Danmark findes stadig, og vil altid eksistere, så længe der findes danskere, som ham selv. Og dem er der heldigvis stadig mange af. Rigtig mange, faktisk.
Men når jeg ser en lov, som den vi her taler om, dukker tanken jo alligevel op. Ikke som et kampråb, for den kamp må danskerne selv tage. Men som en stille bøn: Giv os Danmark tilbage!
P.S. Har dit Sundhedsministerium ikke overset, at den nordiske sprogkonvention forpligter Danmark til, at nordiske statsborgere, uanset om de er bosat i Danmark, kan anvende deres eget sprog ved henvendelse til f.eks. sundhedsmyndighederne? Og at omkostningerne til tolkning skal afholdes af det offentlige?
Det gælder ganske vist kun for sprogene norsk, svensk, finsk og islandsk  altså ikke grønlandsk. Men de enkelte dele af Rigsfællesskabet skal vel ikke stilles ringere end den øvrige del af det nordiske samarbejde   eller skal vi?
Niels Thomsen er politisk ordfører for det grønlandske parti Demokraterne




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",16.0,3. marts 2011,"I Grønland har vi stadig den grundopfattelse, at enhver skal have lige adgang til sundhedsvæsnet, uanset hudfarve eller sprog. Uanset om man er født her i landet eller er kommet hertil udefra."
500,/debat/2016/03/folk-21,FOLK,Anna von Sperling," Turister
En gruppe turister pa? guidet tur udløste panik pa? Christiansborg. Nærmere bestemt var det en tysk turist, der alarmerede politiet om en bæltetaske med gule elastikker ba?ret af en italiensk mand. Turister/terrorister. Potato/potato. smk.dk #smkmuseum
Viktor Krasnov
Den 38-a?rige russiske mand Viktor Krasnov stod i denne uge anklaget for blasfemi i Rusland for, i en internetchat at have skrevet »Gud findes ikke«. Han risikerer nu op til et a?rs fængsel. Gid Putin ikke fandtes. skære i fundamentet for en regering, der sætter kortsigtede økonomiske interesser højt
George Clooney
Men Donald Trump findes. Og det i stadig stigende grad. »En xenofobisk fascist,« udtalte og mente George Clooney i ga?rsdagens The Guardian. Ikke mere Nespresso-kapsel-kaffe til den herre.
Mads Holger
Som Mads Holger skriver: »Du kommer ikke til at virke klog ved at lægge afstand til noget a?benlyst dumt, selv om alle dine 130 facebook-venner fra RUC bruger de nye smileyikoner til at give dig ret.«
",0.0,4. marts 2016,"Men Donald Trump findes. Og det i stadig stigende grad. »En xenofobisk fascist,« udtalte og mente George Clooney i ga?rsdagens The Guardian. Ikke mere Nespresso-kapsel-kaffe til den herre."
6766,/debat/2013/09/nekrolog-imperie-illusion,Nekrolog over en imperie-illusion,Polly Toynbee," 
	Da det britiske underhus natten til fredag besluttede, at Storbritannien ikke skal deltage i en amerikanskledet militær straffeaktion mod Syrien, var det, som om lyset blev tændt et eller andet sted i briternes nationale psyke. Fra nu af bliver intet det samme igen. Det, vi så, var ikke et højre-venstre-skred. Det var den alt for længe forsinkede accept af, at Storbritannien ikke længere er er en militær og økonomisk stærk verdensmagt. Vi er en krigstræt nation, der har fået nok af at posere i en vægtklasse, vi ikke længere hører hjemme i.

	I denne uge vil tonerne fra »Rule Britannia« utvivlsomt gjalde så højt som nogensinde ved The Proms-koncerter, men selvironien i patriotismen vil være åbenlys. For Det Store Spil er uigenkaldeligt forbi. Den arme David Cameron stod alene tilbage, da musikken holdt op, og kun han blev ved med at synge, da alle andre tav.

	Downing Street kan bande og svovle, så meget man vil, over Labour-lederen Ed Milibands nej til en Syrien-aktion. Men det er ikke Labour, der har forandret sig. Det er hele landet, og det skete, mens Cameron så til den anden side. Til det sidste faldt det slet ikke premierministeren ind, at et flertal i parlamentet kunne finde på at bryde det betingelsesløse troskab over for USA.

	Bred modstand

	Efterhånden som vi bliver klar over den fulde betydning af Storbritanniens afvikling som verdensmagt, må vi også stille os selv de smertelige spørgsmål: Hvorfor skal vi fortsætte med at bruge langt flere penge på vores forsvar og militær end andre sammenlignelige nationer? Hvorfor skal vi (og Frankrig) klynge os til vores pladser i FN’s Sikkerhedsråd? Hvad er pointen med at forny den britiske Trident-atomslagstyrke, hvis den alligevel bliver fuldt operationelt integreret i de amerikanske systemer?

	Læg mærke til det brede grundlag for den britiske modstand mod den syriske intervention: To ud af tre briter var imod denne aktion, viste en meningsmåling hos YouGov. Selv højrepopulisten Nigel Farage fra UK Independence Party kritiserede Cameron for »hans største fejlbedømmelse nogensinde« og udtalte hoverende, at hans eget partis modstand mod krigen »er det mest populære, vi nogensinde har ytret«. Føj hertil rækken af advarsler fra sagkyndige og ledende militærfigurer.

	Selv en borgerlig avis som Daily Mail var imod:

	»Hvis parlamentsmedlemmer har den mindste mistanke om, at et angreb på Syrien vil føre til flere lidelser, end det kan forhindre, er det deres pligt at stemme nej,« skrev avisen i sin leder.

	I samme avis erklærede klummeskriveren Stephen Glover:

	»Vi skal ikke følge med USA som en evigt lydig puddelhund ... Vi var en global magt i 250 år, men den periode er forbi ...«

	I Daily Telegraph, den konservative presses flagskib, advarede Peter Oborne regeringen mod at begå en »fatal fejl«. En Syrien-aktion kunne blive katalysator for en endnu værre konflikt, mente han og roste Stop the War-bevægelsen for at udvise »langt større modenhed vedrørende spørgsmål om krig og fred end Downing Street, Det Hvide Hus og CIA«.

	Kun de Murdoch-ejede The Sun og The Times bakkede uden forbehold op om Camerons linje, utvivlsomt på deres herre og mesters bud.

	Cameron betaler høj pris

	Milibands insisteren på folkeretten og kravet om, at målsætningerne ved en aktion skal være klart definerede, var, hvad man kunne forvente af en partileder, hvis første handling var at tage afstand fra Irak-krigen. Bag ham sad der flere back benchers, der siden bitterligt har fortrudt deres stemme for den krig. Han beskyldes for billig opportunisme, men dette skridt har ikke været spor let at tage for Ed Miliband. Han må imødese en nedkøling af sine nære relationer til Obamas Demokratiske Parti. Dele af Labour har altid haft et anstrøg af antiamerikanisme, men aldrig Miliband og kredsen omkring ham.

	I stedet for at kritisere sin opposition burde Cameron falde over sit eget parti, for det var her, der skete et skred, uden at han lagde mærke til det. Med over 70 parlamentsmedlemmer, der på et tidspunkt truede med at stemme nej til Syrien-aktionen, mistede han kontrollen over sin parlamentariske gruppe. Også hans løjtnanter, Theresa May og Philip Hammond, tilkendegav skepsis, hvad der næsten svarede til et ’også du, Brutus’-knivstik.

	Hvis Storbritannien nu omsider er kommet til fornuft med hensyn til sin virkelige status i den globale hakkeorden, er der omvendt ikke noget sympatisk ved højrepopulismens dyrkelse af Little England: Lad verden gå ad helvede til, så længe vi har det godt på vores egen ø. Med isolationismen følger en ubehagelig racistisk understrøm: Hvorfor overhovedet kæmpe i muslimske lande for en masse muslimers rettigheder?

	Tony Blairs berømte tale i Chicago i 1999, hvori han opfordrede til at intervenere i Kosovo, skabte en kortvarigt inspirerende vision for en liberal og humanistisk interventionisme ved at betone vores moralske pligt til at gøre, hvad vi kan, der hvor vi kan hjælpe andre. Men mellem denne vision og virkeligheden falder den lange mørke skygge fra 12 års krige i lande, der aldrig har takket os. Krige, som efter alt at dømme har gjort mere skade end gavn; som har dræbt tusinder og sendt hundredvis af vore egne soldater hjem i kister. Hvis USA nu går videre uden os i denne uge, kan vi omsider stede de sidste rester af Storbritanniens illusion om stadig at være en slags imperium til hvile.

Polly Toynbee er politisk kommentator for The Guardian
",0.0,2. september 2013,"	Milibands insisteren på folkeretten og kravet om, at målsætningerne ved en aktion skal være klart definerede, var, hvad man kunne forvente af en partileder, hvis første handling var at tage afstand fra Irak-krigen. Bag ham sad der flere back benchers, der siden bitterligt har fortrudt deres stemme for den krig. Han beskyldes for billig opportunisme, men dette skridt har ikke været spor let at tage for Ed Miliband. Han må imødese en nedkøling af sine nære relationer til Obamas Demokratiske Parti. Dele af Labour har altid haft et anstrøg af antiamerikanisme, men aldrig Miliband og kredsen omkring ham."
1853,/debat/leder/2015/08/udenrigspolitik-uden-retning,Udenrigspolitik uden retning,Emil Rottbøll," Han vil gøre »Danmark større i en stadig mindre verden,« lød punchlinen fra udenrigsminister Kristian Jensen (V) i en række store interview i landets aviser. Hans nye ministerium skal gå på tre ben – vækst, sikkerhed og værdier – men hvordan de slagord nærmere skal udmønte sig i udenrigspolitik, står stadig bemærkelsesværdigt uklart efter ministerens medierundtur. I den første præsentation af sin udenrigspolitik nævner han en lang række vigtige indsatsområder uden hverken at konkretisere dem eller prioritere dem.
I et interview med Information fremhæver ministeren Ukraine som en klar prioritet. »Ukraine har en ven i Danmark, som de kan regne med og støtte sig op ad,« siger Kristian Jensen. Men hans Ukraine-politik består i at fortsætte de initiativer, hans forgænger satte i gang, og gerne »få andre lande til at gøre det samme«. Samtidig vil Kristian Jensen takke ja til at mødes med Rusland på både minister- og embedsmandsniveau. Det giver god mening i forhold til Arktis, hvor det hidtil fredelige samarbejde ikke er en selvfølge, men et forhold der skal holdes ved lige – som bekendt har Danmark og Rusland nu officielt ganske store overlappende territorialkrav omkring Nordpolen. Men på den anden side vil ministeren ikke kritisere den hidtidige politik, hvor dialogen har været lagt på is, og han har heller ikke tænkt sig at bløde op på selve politikken over for Rusland.
Ud over det udtalte fokus mod øst skal Danmark fortsat levere en »substantiel« indsats i kampen mod Islamisk Stat i Irak. Ministeren har endnu ikke sat ord på, hvad vi kan bidrage med, mens F-16-fly og mekanikere puster ud i Danmark, men når Storbritannien muligvis udvider indsatsen til også at omfatte Syrien, skal vi også være klar til at ændre vores indsats. Ministeren vil heller ikke være tilbageholdende med at sætte forsvaret ind mod andre regimer, »der truer vores sikkerhed«. I samme boldgade skal vores nærtforestående indkøb af kampfly både kunne bruges herhjemme og til at være »aktive i verden«.
Problemet med de mange ukonkrete prioriteringer er, at det gør det umuligt at diskutere retningen for dansk udenrigspolitik. Det kunne eksempelvis være nyttigt, når vi taler om den aktuelle flygtninge- og migrantsituation, som Kristian Jensen selv erkender, ikke kan løses med mure ved hverken Danmarks eller Europas grænser. Hans eget svar er, at Danmark skal »prioritere nærområderne i hvert fald relativt højere end hidtil«. Men hvor nærområderne mere præcist ligger, hvad vi skal gøre for dem, og hvor mange flere penge de skal tilføres, vil først blive afsløret med regeringens finanslovsforslag.
Det samme gælder spørgsmålet om, hvor Kristian Jensen midt i det hele har tænkt sig at spare de 2,6 mia. kr. på ulandsbistanden, som regeringen har finansieret en stor del af sin politik på.
Kender man finanslovsforhandlinger ret, kommer diskussionen om udenrigspolitik til den tid let til at drukne i mere nære diskussioner om sygehusvæsen og dagpenge.
Udenrigsministeren mener det utvivlsomt godt. Han vil gerne det hele. Det afspejler sig næsten tragikomisk i hans svar om sine egne prioriteringer, da Jyllands-Posten spørger til spekulationerne om, at Venstre-næstformanden er blevet parkeret i Udenrigsministeriet, så statsminister Lars Løkke Rasmussen selv kan køre den indenrigspolitiske butik. Jensen forsikrer om, at han fortsat vil tegne Venstre internt, og at vi ikke kommer til at savne ham på Christiansborg eller i aviserne.
Andre udenrigsministre før ham har tidligere måttet sande, at det svært lader sig gøre at være alle steder på én gang. Læg dertil, at der ikke længere er en udviklings- og en handelsminister i Udenrigsministeriet.
Meget sigende har Kristian Jensen svært ved at finde tid i kalenderen til at besøge sine venner i Ukraine på grund af bl.a. vedtagelsen af FN’s nye bæredygtige udviklingsmål i september, klimatopmødet i Paris i december og folkeafstemningen om retsforbeholdet 3. december.
»Der er kun én af mig,« undskylder Kristian Jensen sig over for Information. Præcis, hvad vil du bruge din tid og Danmarks udenrigspolitik til?
",0.0,28. august 2015,"I et interview med Information fremhæver ministeren Ukraine som en klar prioritet. »Ukraine har en ven i Danmark, som de kan regne med og støtte sig op ad,« siger Kristian Jensen. Men hans Ukraine-politik består i at fortsætte de initiativer, hans forgænger satte i gang, og gerne »få andre lande til at gøre det samme«. Samtidig vil Kristian Jensen takke ja til at mødes med Rusland på både minister- og embedsmandsniveau. Det giver god mening i forhold til Arktis, hvor det hidtil fredelige samarbejde ikke er en selvfølge, men et forhold der skal holdes ved lige – som bekendt har Danmark og Rusland nu officielt ganske store overlappende territorialkrav omkring Nordpolen. Men på den anden side vil ministeren ikke kritisere den hidtidige politik, hvor dialogen har været lagt på is, og han har heller ikke tænkt sig at bløde op på selve politikken over for Rusland."
4794,/debat/2014/06/baadmigranter-ogsaa-nordeuropas-problem,Bådmigranter er også Nordeuropas problem,Thomas Gammeltoft-Hansen," At Europa er ved at blive »oversvømmet« af indvandrere er en metafor, der går igen i de europæiske nyhedsoverskrifter i disse uger. Det er højsæson for bådmigration. Over 40.000 er allerede ankommet til Italien. Mange andre når aldrig så langt, og flere tusind drukner hvert år i forsøget på at krydse Middelhavet.
Det humanitære problem er indiskutabelt. For Europa har svaret dog indtil videre udelukkende været mere kontrol og forsøg på at skabe en ’virtuel grænse’ henover Middelhavet.
Hvorfor er det så svært at finde en løsning for bådmigranterne? Det er for det første værd at huske på, at bådmigranter langt fra udgør det største problem, hverken globalt eller i en europæisk sammenhæng. I 2013 blev 72.204 personer stoppet på vej over Middelhavet. Selv om antallet i 2014 spås at blive højere, er det stadig overraskende få, når man sammenholder med antallet af migranter og flygtninge i landene på den sydlige side af Middelhavet. Et lille land som Libanon, med et areal og befolkning mindre end Danmarks, huser over én million flygtninge. Det er heller ikke bådmigranter, der udgør det største indvandringsproblem i Europa. For hver bådmigrant, der bliver stoppet på Middelhavet, anholder de europæiske myndigheder ca. fem inden for EU. Størstedelen af dem ankommer helt lovligt, på f.eks. et turist- eller studievisum, men ender med ikke at tage tilbage igen, når opholdet udløber.
Når der er så meget fokus på bådmigranterne, hænger det formentligt sammen med deres symbolske betydning. Hvor indvandrerne, der fylder de voksende sorte arbejdsmarkeder i Europas landbrug, industri og servicesektor, lever skjult og kun nødtvungent nævnes af politikerne, er bådmigranterne synlige for enhver, der ferierer på de italienske, græske og spanske strande. Bådmigranterne udgør måske det mest direkte symbol på EU-staternes svigtende evne til at beskytte og kontrollere adgangen til deres territorium. Og den quixotiske kamp for at stoppe netop denne gruppe kan måske bedst forstås som et krampagtigt forsøg på at demonstrere suverænitet på et område, der tydeligt er kommet under pres på grund af globalisering.
Flere vagter end asylansøgere
EU-landene bruger årligt mere end 10 milliarder kroner på grænsekontrol. Der er ca. 500.000 grænsevagter i de 28 EU-lande – altså flere end de omtrent 435.000 personer, der i 2013 søgte asyl i EU-landene. Alligevel er perfekt kontrol en umulighed. Hvert år krydses EU’s ydre grænser af mere end 300 millioner mennesker – langt størstedelen er turister, handelsrejsende eller EU-borgere selv, for hvem det er afgørende ikke at opstille yderligere kontrol. Med omtrent 650 internationale lufthavne, 9.000 km landegrænser og 80.000 km søgrænser er det tillige en umulighed at kontrollere overalt.
EU’s grænsekontrol fokuserer derfor på risikoanalyser, der skal identificere den mest sårbare indrejserute. Det har betydet skiftevise indsatser ud for bl.a. Kanarieøerne, langs den græske landegrænse og nu, igen, på ruten fra Libyen over Middelhavet. Konsekvensen er, at nye ruter konstant opstår, hver gang de eksisterende bliver lukket.
For migranterne har kontrollen derudover den uheldige konsekvens, at de typisk bliver tvunget til at stævne ud på længere og farligere ruter, eller på mere overfyldte både, med deraf følgende risiko for tab af liv.
Ansvarsfralæggelse
På Middelhavet er bådmigranterne desuden fanget i et kompliceret spil mellem jura og politik. Havsnød er ikke præcist defineret i nogen internationale konventioner. Flere europæiske skibe har derfor sendt usødygtige både videre i håbet om, at de når et andet EU-land i stedet. Reglerne om, hvor bådmigranter der er blevet reddet på havet, skal sættes i land er tilsvarende omdiskuterede. Forskellige EU-lande har således gentagne gange nægtet at iværksætte redningsoperationer eller blokeret for skibe med migranter om bord, fordi det efter deres fortolkning er et andet lands ansvar at tage imod dem. En netop vedtaget EU-forordning skal forsøge at rette op på det, men møder stor modstand fra flere EU-lande. EU-reglerne forholder sig desuden ikke til det måske største problem, nemlig at EU-landene systematisk forsøger at presse ansvaret over på de sydlige Middelhavslande. Med trusler om fratagelse af udviklingsstøtte eller løfter om handelsaftaler, indvandringskvoter eller penge har man de seneste 10 år indgået forskellige aftaler for at få de nordafrikanske myndigheder til at hjælpe med kontrollen og give adgang for europæiske skibe til at patruljere langs de afrikanske kyster. Argumentet er, at det menneskeretslige ansvar for f.eks. flygtninge i sådanne tilfælde falder på de afrikanske lande i stedet for de europæiske.
Manglende solidaritet i EU
At de fleste EU-lande ikke bekymrer sig synderligt om forholdene i deres samarbejdslande blev helt tydeligt, da Italien i 2009 indgik netop sådan en aftale med Libyens daværende leder, Muammar Gaddafi, på trods af, at Libyen ikke havde underskrevet Flygtningekonventionen og ikke ydede nogen form for menneskeretslig beskyttelse til migranter. Aftalen faldt med det arabiske forår i 2011. Italien blev desuden dømt ved Den Europæiske Menneskerettighedsdomstol for at have sendt migranter tilbage uden at have undersøgt, om de havde ret til asyl.
Også EU-landene imellem mangler man solidaritet. Hjørnestenen i det europæiske asylsystem, Dublin-forordningen, betyder, at det som udgangspunkt er det land, asylansøgerne først ankommer til, der har ansvar for at behandle deres sag og efterfølgende yde beskyttelse. Danmark sender således hvert år asylansøgere tilbage til bl.a. Italien. Den nuværende tilstrømning af bådmigranter kan dårligt siges at udgøre en uhåndterbar udfordring for EU samlet. Men det er den for lande som Italien og Malta, der som resultat af skiftende migrationsruter, uklare regler og manglende fordeling af asylbyrden står alene i forsøget på at håndtere migrationspresset.
Det er et åbent spørgsmål, hvor længe dette system kan opretholdes. Frustrationen vokser blandt de sydeuropæiske lande, der kalder systemet for grundlæggende uretfærdigt. Italien, der overtager EU-formandskabet næste måned, har således lovet at sætte reformer på dagsordenen. Danmark og andre nordeuropæiske lande har indtil videre pure afvist dette. Men ændringer er nødvendige, hvis systemet ikke skal bryde sammen.
Grækenland er allerede bukket under, og andre EU-lande har derfor siden 2011 måttet indstille Dublin-overførsler til Grækenland. Trods ihærdige forsøg på at styrke det græske asylsystem, fastholdt den europæiske menneskerettighedsdomstol i forrige uge, at Grækenland fortsat ikke er sikkert for asylansøgere. FN’s Flygtningehøjkommisariat har tilsvarende opfordret alle EU-lande til at stoppe overførsler til Bulgarien.
Forholdene for asylansøgere i Italien er også stærkt kritisable, og tyske domstole har i en række sager blokeret for at sende asylansøgere dertil.
Det er på tide, at Danmark sammen med resten af EU udstikker en anden kurs. Den nuværende politik er uholdbar ud fra både et humanitært og et politisk perspektiv. Reformer er nødvendige i forhold til både EU’s asylregler og i fortolkningen af havredningsreglerne. Ansvarsfordelingen bliver nødt til at være mere ligelig både EU-landene imellem og på tværs af Middelhavet. Sikres det, kan det nuværende migrationspres godt håndteres. Fortsættes den nuværende politik, er der stor risiko for, at systemet bryder sammen, og at både EU samlet, og de nordeuropæiske lande i særdeleshed, kommer til at stå med en langt større udfordring.
Thomas Gammeltoft-Hansen er Forskningschef ved Dansk Institut for Menneskerettigheder
",11.0,23. juni 2014,Ansvarsfralæggelse
10390,/debat/2012/03/saa-yndigt-foelges,Så yndigt at følges,Georg Metz," Da trafikforliget mellem regeringen og Dansk Folkeparti forleden var indgået, interviewedes minister Karen Hækkerup i radioen: Var dette nye samarbejde på det vitale trafikområde nu tegn på, at DF var blevet stuerent? Hvad der kun kan betegnes som en overbærende latter mødte spørgeren.
Poul Nyrup Rasmussens berømte karakteristik af folkepartiet var i Hækkerups øjne ilde anbragt, for ikke at sige tåbelig. Socialdemokraterne med ministerens ord var naturligvis parate til at samarbejde med Pia Kjærsgaard om hvad det så skulle være: de to partier havde meget tilfælles og kunne også finde sammen om indvandrer- og flygtningepolitikken.
Et par dage efter denne meddelelse om den nye værdipolitiske akse i dansk politik fortalte Karen Hækkerup, at hun støtter de kritikere af ægteskabsloven, der forlanger lettere adgang til skilsmisse. Som forholdene er i dag, skal der vold, bigami, bortførelse af børn eller utroskab til for at få skilsmisse på stedet. Mens det således er ligetil at gå hen og blive gift, kan to, der ikke mere elsker hinanden, blive henvist til 6-12 måneders separation, før de slipper ud af hymens lænker.
Eftersom 40 procent af alle indgåede ægteskaber, og trods den tvungne frist, alligevel bliver opløst, kan det næppe siges at være undergravende for samfundets fundament at blive skilt. I så fald ville Danmark jo for længst være kollapset.
Er intet helligt?
Så var det Pia Kjærsgaards tur til at kommentere ideen om lettere skilsmisseadgang:
»Er der dog intet helligt for den røde regering?« spurgte partilederen tyk i mælet: nu-må-vi-da-lige-være-her og skal-vi-da-ikke-også-lige huske på dem, der under separationsperioden besinder sig og bliver sammen, og ægteskabet er samfundets fundament og goddag fru økseskaft. I Kjærsgaards øjne bibringes ægtefolkene ved løftets afgivelse en kristen forpligtelse til at blive sammen, også selv om parterne ikke har mere postelin at smide i hovedet på hinanden, men må vente op til 12 måneder for at kunne komme til at verfe et nyt kaffestel efter den næste i rækken.
Karen Hækkerup er som sagt parat til på den ene side at samarbejde med DF i mere omfattende forstand, og på den anden side til at modernisere ægteskabsloven og bede folketing, stat og kirke om at blande sig mere udenom; hvilket får Pia Kjærsgaard til at bebrejde »den røde regering« dens svigtende sans for det hellige.
Socialdemokratisme
Festligt er det, at folk, der ellers optræder som fortalere for mere frihed fra statslig tvang, ikke mener, at denne frihed gælder, når det drejer sig om noget så personligt som sex og samliv.
CEPOS er imod liberaliseringer, og de svindende Konservative. Og altså Pia Kjærsgaard, hvis gardinpræken vækker minder om en fortid, da pastor Olsen, Vonsild og det radikale frisind sloges om sjælene, og Socialdemokraterne var med i kampen for mere frihed for køn og moral og meget mere.
Nu er det man midt i den rådende socialdemokratiske krise spørger Karen Hækkerup, hvad hun – og Socialdemokraterne – mener med ønsket om samarbejde med DF?
Eller sagt på en anden måde:
Hvorfor er Karen Hækkerup egentlig socialdemokrat?
Hvori er det, at hun og de nu toneangivende socialdemokratiske ledere ser det hævdede værdimæssige fællesskab mellem deres gamle sociale og relativt progressive bevægelse og Dansk Folkeparti?
Vil Hækkerup ikke være så sød at gøre rede for – gerne skriftligt og gerne grundigt – hvorved hun i sit grundsynspunkt på menneskers rettigheder og pligter adskiller sig fra DF?
Ikke fordi denne sag om skilsmisseadgang er særlig afgørende for ret meget, eftersom folk som regel finder ud af at slippe så nemt om ved det som muligt.
Men i princippet burde den berette om to så grundforskellige holdninger, der viser med al ønskelig tydelighed, at kulturkløften fortsat er lige så bred, som Kjærsgaard i klartekst selv siger.
Eller. Eller er det sådan, at der dybest set efterhånden og rent faktisk foreligger et åndeligt holdningsmæssigt og politisk værdisammenfald mellem DF og S, og at den forsimplede og fordomsfulde livsanskuelse, der kendetegner DF’s grundholdninger til en lang række spørgsmål, ja næsten alle, også er Karen Hækkerups og hendes nærmeste partifællers?
At man kan stille dette spørgsmål uden at føle sig mere mentalt ude af balance end vanligt burde i sig selv være et faresignal for det gamle parti, der engang – og uanset en iboende og nu og da vågnende småborgerlig ængstelighed og mistro til oplysning og kritik – trods alt stod for fremskridt, frisind, forstand og fornuft.
Populisme
Socialdemokraterne skulle over for sig selv og en stadig mere undrende og unægteligt vigende vælgerskare forsøgsvis benytte anledningen til at definere hvad der egentlig adskiller dem fra den populistiske højrefløj, som Karen Hækkerup nu så åbenlyst bejler til.
Ja, det er jo så ægteskabsloven, vil de svare, her viser vi frisind og forskel. Men præcis reaktionen på udmeldingen om skilsmisselettelserne viser jo snarere, vil mange håbefuldt mene, at påstanden om sammenfaldende værdipolitiske interesser i virkeligheden hviler på et ugennemtænkt og løst grundlag, og at Socialdemokraterne ikke er helt så tæt på DF som Karen Hækkerup gerne ser.
Snarere end begejstring fra Hækkerups side burde den sag, hun selv ønsker fremmet, men som DF bekæmper, udløse den efterwlyste granskning af holdbarheden i at anprise dette samarbejde og tværtimod isolere DF.
DF er traditionelt revnende ligeglad med langsigtede politiske løsninger. DF fremlægger aldrig eller meget sjældent langsigtede ideer. DF tilbyder, solidt forankret i populismen, med få undtagelser det fordomsfulde vælgerleflende godtkøbsstandpunkt uden dybere distraherende analyser eller belastende viden. Sådan set en ærlig sag: vælgere har, i det omfang de gerne vil forføres, ret til at blive det. Men her over for står eller burde stå Socialdemokraterne, hvis historiske fundament hviler på forestillingen om politisk rimelighed baseret på informerede standpunkter. Er man drillesyg, spores her det fjerne marxistiske udgangspunkt og ’videnskabelige’ samfundssyn.
Render af gårde
Karen Hækkerup og hendes meningsfæller skylder de horder af vælgere, der for tiden løber skrigende væk, at redegøre for, hvorledes hendes holdninger i et parti med et særligt historisk rodnet kan forenes med DF’s uinformerede tilgang til samfundets problemer, som straks viser sig i ægteskabshistorien med Pia Kjærsgaards reaktion.
Den identitetskrise, der nu sønderriver Socialdemokraterne, fordrer at de ansvarlige i hvert fald forsøger at finde ud af, om ikke for andre så for sig selv, hvad deres historie og historiske grundholdning betyder i forhold til at handle og udtale sig som de nu gør.
Med en rodfæstet socialdemokratisk holdning var det jo ikke grebet ud af luften, når Nyrup brugte sit stærke udtryk om DF, hvis historie og politik bør udløse kampinstinktet i det gamle arbejder-, kultur- og regeringsparti. Hvis socialdemokraterne ikke tager den diskussion, og tager den nu, hvor partiet styrtbløder, er det nat med fru Knudsen. Nu er det nemlig ikke længere kun vandrevælgerne, der begærer skilsmisse.
Med udsigt til et mere eller mindre formaliseret samarbejde med DF og Pia Kjærsgaard i en hovedrolle, igen med krav hun tager sig betalt for at få knæsat af Karen Hækkerup, render nu også kernevælgerne af gården. Hurtigere end partiets ledelse kan tælle ned til næste lavpunkt af vælgertilslutning.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",56.0,10. marts 2012," Da trafikforliget mellem regeringen og Dansk Folkeparti forleden var indgået, interviewedes minister Karen Hækkerup i radioen: Var dette nye samarbejde på det vitale trafikområde nu tegn på, at DF var blevet stuerent? Hvad der kun kan betegnes som en overbærende latter mødte spørgeren."
10249,/debat/2012/03/neoliberale-asociale-skred,Det neoliberale asociale skred,Georg Metz," Vi har vundet kulturkampen, sagde tidligere finansminister Claus Hjort Frederiksen (V). Et udsagn, der kan opfattes tvetydigt, hvad angår begrebet sejr. I fædrelandssangen »Jeg ser de bøgelyse øer« skriver L.C. Nielsen om de slægter han ser gik hen, »som vandt på Kongedybet, som under Dybbøl led …«
Det sidste passer, men danskerne vandt ikke på Kongedybet, de tabte med et brag. Læser man hele L.C. Nielsens digt på 16 strofer aftrykt i værket Vort Folk, 1901, fremgår forklaringen på en tilsyneladende digterisk brøler: At danskerne underforstået nok fik deres læsterlige bank af englænderne, men til gengæld fandt deres indre dansker under det blodige slag på Reden mod lord Nelson i 1801 og i den forstand vandt. Og sådan kan man jo også vinde.
Hjorth Frederiksen vandt ikke kulturkampen, hvis han mener, at han vandt over de kvaliteter i den danske kultur, som han ikke bryder sig om. De gode billeder bliver ikke malet efter den sejrende smag, digtene ikke skrevet som vinderne læser almanakken, Carl Nielsens symfonier ikke spillet i polkatakt som til et Venstre-bal i Frederiksens ungdom.
Betragter man ydermere det historiesyn som man må gå ud fra Hjorth Frederiksen deler med sin tidligere chef, den nuværende NATO-generalsekretær – ham med kreativ bogføring – så har han ikke vundet kulturkampen.
Så står han og Fogh Rasmussen tilbage i efterklangen af det magtopbud, der gav ekkorum til deres skryden, som tabere. Hvad Rasmussen i sin tid udtrykte om den tyske besættelse af Danmark er fortsat demagogi, der i bedste fald vidner om primitiv omgang med fortiden, og som ikke blev rigtigere ved gentagelsen i Dansk Folkepartis og andres nationalchauvinistiske sentimentale månevrøvl.
Hjorts neoliberale opfattelse
Hjorth Frederiksens egen forvaltning i Beskæftigelsesministeriet, hvor han blev afsløret i direkte ulovligheder, renvaskes heller ikke som sandere eller bedre eller som umistelig vundet kultur, fordi eksbeskæftigelsesministeren mener at have sejret i en ellers luftigt udefineret kulturkamp.
Man kunne derimod, hvis man er kværulantisk anlagt, hævde, at Hjorth Frederiksen har tabt kampen – som manden, der mener at vinde landsbyen ved at brænde den ned.
Den art af sejrssikkerhed kom også for dagen, da de fanatiske liberalistiske kamptropper i Liberal Alliance triumferende demonstrerede deres ret til at have dårlig smag og hængte en fidusmalers smørerier op på væggene i rigets borg. Smagsdommere er de selv. Jovist. De dømmer sig selv.
Nu er det, som antydet ikke klart, hvad Hjorth Frederiksen mener med kultur og med kamp og med at have vundet en kamp. Ikke meget andet, fremgår det, end denne ret til at insistere på sit eget snæversyn, fordi der ikke er nogen der skal komme og sige noget, for det skal de ikke.
Men så en anden ting: den sociale mentalitet. Dér kan Hjorth Frederiksen se sig selv i spejlet og finde karikaturen af en sejrherre.
De fattige må tage sig sammen
Umærkeligt om end ikke stille, umærkeligt i de indre krybestrømme har den neoliberale opfattelse bredt sig, at man ikke tossegodt skal dele ud af goderne til andre, men at andre i højere grad må vænne sig til at skulle betale selv.
Det er lykkedes Venstre og det skattesky element i den danske befolkning at overbevise sig selv og rigeligt af det segment, der burde vide bedre at folk fremover må se at vænne sig til at stå på egne ben. Også hvis benene truer med ikke at kunne bære længere, for de kan jo bare tage sig sammen, ka’ de, og bruge af de oceaner af penge, de burde have sparet op i tide.
Det er endeligt lykkedes at hamre et tvivlsomt begreb som gratisprincippet ind i knolden på nationen og det i den grad at ellers oplyste debatdeltagende personer med tidligere klart markeret social profil nu harcelerer over, at tilsyneladende beslåede ældre og for den sags skyld også yngre skal have krykkestok og vuggestue, kørestol og skolebøger gratis.
Det kan man kalde et kulturskred, når ordet gratis finder anvendelse i et velfærdssamfund, og omgivelserne ikke vælter sig på jorden af grin.
De ældre og andre, der åbenbart nu skal ud og slås for deres velfærdsydelser får ikke disse, for nu at sige det helt elementært, fanden galeme gratis; det har ingen nogensinde fået, men betalt skat og sparet kollektivt op.
Hvor smerteligt det end er at skulle indrømme det, efter det nu er påvist, at Hjorth Frederiksen ikke har vundet noget som helst, ja så har Hjorth Frederiksen og lige netop den mentalitet af sig selv nærmest og borgerligt småfnidder om, at andre ikke skal have det, jeg lige nu ikke selv har brug for, men har betalt for meget i skat, og derfor er det bare for galt, og det kan ikke blive ved, og de velbeslåede ældre kan også selv betale mimrekortet, ja så har den mentalitet vundet.
Og så har Frederiksen vundet og kulturen har tabt. Og det er ganske vist.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",128.0,31. marts 2012,"Umærkeligt om end ikke stille, umærkeligt i de indre krybestrømme har den neoliberale opfattelse bredt sig, at man ikke tossegodt skal dele ud af goderne til andre, men at andre i højere grad må vænne sig til at skulle betale selv."
7596,/debat/2013/04/spanien-indignation-blevet-national-sindstilstand,I Spanien er indignation blevet national sindstilstand,Katharine Ainger," I har taget alt fra mig!« sagde Inocencia Lucha, en 47-årig spansk kvinde, da hun gik ind i sin bank i Valencia, hældte benzin over sig og stak ild på. Hun skyldte banken penge, skulle overleve for 360 euro om måneden og havde samme dag fået varsel om husudsættelse. Bag de nye ledighedstal – 27 procent af Spaniens befolkning står nu uden arbejde – gemmer sig mange lignende historier om desperation: Alene i de seneste tre måneder har der været 14 selvmord som følge af økonomiske trængsler.
To år er gået, siden los indignados – ’de indignerede’ – indtog de offentlige pladser i byer i Spanien for at protestere imod en økonomisk politik, der sætter hensyn til banker over hensyn til mennesker. I mellemtiden er flere folkelige bevægelser kommet til. Fra Plataforma de Afectados por la Hipoteca (’platform for ofre for udpantning’) til Marea Ciudadana (’borgernes tidevandsbølge’) – en koalition på 350 organisationer, der samler alt fra ansatte i sundhedssektoren til fagforeninger og unge – har mobiliseret hundredtusinder af spaniere mod privatisering og nedskæringspolitik.
Stadig flere spaniere går fra privat forbitrelse til offentlig forargelse. Der er gryende erkendelse af, at opsvinget – stik imod politikernes løfte – ikke er rundt om hjørnet. Alle nøgletal varsler ’et tabt årti’. Tal offentliggjort i sidste uge viser en ny stor stigning i antallet af spaniere, der har stået uden for arbejdsmarkedet i over to år. Arbejdsløsheden er svimlende høj: 40 procent i nogle regioner i Andalusien og 57 procent for de unge. Ifølge El País forlod 260.000 personer i alderen mellem 16 og 30 Spanien sidste år. Én ud af fem spaniere lever under fattigdomsgrænsen.
Retten til at definere
Spinoza siger, at vi mennesker bliver deprimerede, når vi afkobles fra vores potençia – vores egen handlekraft. Det er ikke tilfældigt, at de magtfulde benytter sig af skammens moraliserende sprogbrug for at holde os nede i afmagt: Arbejdsløshed og gæld er alene den enkeltes skyld, påstår de, og social depression en privat affære. Det er utvivlsomt derfor, at María Dolores de Cospedal, generalsekretær for det regerende konservative Partido Popular (PP), for nylig pralede med, at partiets vælgere »hellere ville gå sultne i seng« end undlade at betale af på deres realkreditlån.
Cospedals bemærkning var møntet på Plataforma de Afectados por la Hipoteca (PAH), der fører kampagne for at forvandle de husudsattes isolerende stigmatisering til en bredere folkelig vrede, der kan omsættes i praktisk politisk handling. Udbredt spekulation med pantebreve skabte Spaniens enorme boligboble, der igen bidrog til den omfattende udsættelseskrise – 500 tvangsauktioner om dagen – der efterlader så mange familier hjem- og subsistensløse. På kun et par år har PAH forsvaret hundredvis af spanske hjem mod fogedforretninger og tvunget bankerne til at genforhandle boliglånene. Ada Colau, bevægelsens talsmand, blev landskendt, da hun under en høring i Kongressen kaldte en talsmand for Spaniens bankforbund for »kriminel« – »Han er ikke økonomisk ekspert,« sagde hun. »Det er folk som ham – bankfolk – der er årsag til alle vores problemer.«
PAH aktionerede på gader og stræder i over et år og samlede 1,4 millioner underskrifter for at tvinge regeringen til at diskutere PAH’s forslag til at revidere landets drakoniske udpantningslov – efter de nuværende bestemmelser mister man ikke blot sit hus, men bærer sin prioritetsgæld med sig for livet. Bevægelsens øvrige krav omfatter et moratorium for udsættelser og indførelse af sociale boligtilskud.
I sidste uge valgte PP dog at feje bevægelsens ændringsforslag af bordet, selv om en nylig dom fra EU-domstolen i Luxembourg fandt, at den spanske udpantningslov er i strid med unionens direktiver. Den massive folkelige støtte til PAH’s krav har tvunget PP’s politikere i offensiven: De betegner nu gruppen som »nazister« og »terroristsympatisører«, fordi aktivisterne passede dem op foran deres egne hjem for at presse dem til at gennemføre ændringsforslagene.
Social uro eller ægte demokrati
Men i folkets øjne er det snarere den spanske politiske klasse, der er miskrediteret. Korruptionsskandaler implicerer mange fremtrædende medlemmer af regeringen og deres tidligere kolleger, herunder premierministeren. Mange af disse sager handler om bestikkelse i form af sorte penge fra de byggeentreprenører og boligspekulanter, der er ansvarlige for boligboblen. Premierminister Mariano Rajoy har fået tilnavnet ’Mariano Plasma’, fordi han er gået over til at holde pressekonferencer via tv-skærm og har skåret ned på antallet af kritiske spørgsmål fra medierne.
Kombinerer vi stigende social forarmelse med politisk fremmedgørelse, får vi en opskrift på social uro. Det store spørgsmål er nu, om protestbevægelsernes folkelige succes vil kunne skabe meningsfulde nye former for politisk deltagelse og demokratisk kontrol med den økonomiske beslutningstagning. Borgergruppen Marea Ciudadana, for eksempel, kræver en revision af Spaniens nationale gæld under slagordet ’Vi skylder intet, vi vil ikke betale’ og en folkeafstemning, der kan give den spanske befolkning lejlighed til at markere sin holdning til stramninger og privatiseringer.
Den 1. juni vil den slutte sig til andre sociale bevægelser i det sydlige Europa i gadeaktioner mod nøjsomhedspolitikken og den såkaldte trojka (EU, IMF og Den Europæiske Centralbank, red.) I mellemtiden opfordrer PAH-aktivister til civil ulydighed. Antallet af bankovertagne lejligheder, som holdes besat af de udsatte familier, er stigende.
For to år siden besatte los indignados pladser i byer over hele Spanien i protest mod krisen med kravet om ’et ægte demokrati’. Nu er deres harme blevet national sindstilstand.
	 
Katharine Ainger er britisk aktivist, journalist og medredaktør på bogen ’We Are Everywhere: the irresistible rise of global anti-capitalism’
© The Guardian og Information
Oversat af Niels Ivar Larsen
 
",0.0,1. maj 2013,"Cospedals bemærkning var møntet på Plataforma de Afectados por la Hipoteca (PAH), der fører kampagne for at forvandle de husudsattes isolerende stigmatisering til en bredere folkelig vrede, der kan omsættes i praktisk politisk handling. Udbredt spekulation med pantebreve skabte Spaniens enorme boligboble, der igen bidrog til den omfattende udsættelseskrise – 500 tvangsauktioner om dagen – der efterlader så mange familier hjem- og subsistensløse. På kun et par år har PAH forsvaret hundredvis af spanske hjem mod fogedforretninger og tvunget bankerne til at genforhandle boliglånene. Ada Colau, bevægelsens talsmand, blev landskendt, da hun under en høring i Kongressen kaldte en talsmand for Spaniens bankforbund for »kriminel« – »Han er ikke økonomisk ekspert,« sagde hun. »Det er folk som ham – bankfolk – der er årsag til alle vores problemer.«"
6330,/debat/leder/2013/11/tillykke-ydun,Tillykke med Ydun,Mette-Line Thorup," 
	32 procent af alle danske forskere er kvinder. 16 procent af professorerne er kvinder, mens der er dobbelt så mange mandlige lektorer som kvindelige. Blandt de forskerstuderende er fordelingen mellem kønnene imidlertid fifty-fifty. Der kan være alle mulige årsager til, at kvinderne i bunden ikke slår igennem i toppen i det akademiske system. Men regeringen vil ikke vente på lange udredninger af samfundsstrukturer, der holder kvinder tilbage i forskerkarrieren. Derfor har de sammen med en række af Folketingets partier afsat 70 millioner kroner i et nyt forskningsforlig til det såkaldte Ydun-program, der via en dispensation fra ligebehandlingsloven prioriterer kvindelige ansøgere, hvis en mand og en kvinde er lige kvalificeret.

	Det er værd at bemærke, at det er repræsentanter fra den elitært bevidste forskningsverden i form af Det Frie Forskningsråd, der har opfordret regeringen til at målrette midlerne. Rådet lægger selv yderligere 40 millioner i puljen. Man har svært ved at tro, at et forskningsråd vil gå på kompromis med forskningskvaliteten, som nogle kritikere hævder vil være resultatet af Ydun-puljen.

	»Hvis man vil ændre på noget kulturelt, skal man sætte ind dér og ændre f.eks. familiekulturen,« siger professor Hans Bonde fra Københavns Universitet, der er stærkt kritisk over for det, han ser som Ydun-puljens favorisering af kvinder.

	Men Ydun-programmets storesøster, Freja-programmet fra 1990’erne, skabte netop rollemodeller, der ændrer kulturen, og kvindelige forskerspirer kan nu se programmets resultater, der synliggør forskningspotentiale: Freja-projekterne har genereret ni kvindelige professorer, viser en evaluering. Det svarede til en stigning på 11 pct. i antallet af kvindelige professorer i Danmark. 16 af de involverede forskere avancerede fra midlertidige til faste stillinger. Samtidig skabte programmet nye bæredygtige forskningsområder, hvilket vidner om, at kvinder kan bidrage med underbelyste vinkler på samfundet og i videnskaben.

	Heldigvis råder der stadig et vist fremsyn i regeringen, det skal den ikke have utak for.
",0.0,2. november 2013,"	Men Ydun-programmets storesøster, Freja-programmet fra 1990’erne, skabte netop rollemodeller, der ændrer kulturen, og kvindelige forskerspirer kan nu se programmets resultater, der synliggør forskningspotentiale: Freja-projekterne har genereret ni kvindelige professorer, viser en evaluering. Det svarede til en stigning på 11 pct. i antallet af kvindelige professorer i Danmark. 16 af de involverede forskere avancerede fra midlertidige til faste stillinger. Samtidig skabte programmet nye bæredygtige forskningsområder, hvilket vidner om, at kvinder kan bidrage med underbelyste vinkler på samfundet og i videnskaben."
2882,/debat/2015/03/skodjob-laert-hel-del,Mine skodjob har lært mig en hel del,Anne Sophia Hermansen," Mit første job fik jeg som 14-årig. Jeg gik med weekendaviser i Risskov, og var de ikke afleveret kl. 9, kom der klager. Det job lærte mig planlægning og omhyggelighed, men også at der skal afleveres flere hundrede aviser, før man kan købe en Lacoste-polo.
Som 16-årig fik jeg en tjans som opvasker på en kinesisk restaurant, og jeg var der nøjagtigt to dage. Så blev jeg klappet bagi af en tjener – og så klappede jeg ham en. Jeg blev fyret, for han var øverst i hierarkiet, mens jeg var nede blandt madresterne.
Tredje job var som ansat på Jacob’s Pitabar. I dagtimerne skrællede jeg absurde mængder kartofler, løg og gulerødder, om natten stod jeg i frituredampe og fulderikker. Jeg var 17 år og netop flyttet i kollektiv, og jeg havde regninger, der skulle betales. Så jeg lærte at sætte pris på min løn. Lønningsdag var en stor dag. Men jeg lærte også noget andet og mindst ligeså vigtigt: At min privilegerede opvækst i Risskov havde gjort mig til en arrogant nar. Nå, skal jeg tale pænt til folk, der taler grimt? Sådan skal de ellers ikke tale til mig, de der mennesker uden egenskaber og bøger. Jeg lærte at være ydmyg. Og så lærte jeg, at en kombination af koffeintabletter og guldøl gør en ret uegnet til at huske, hvad folk skal have. Til at arbejde i det hele taget. Så det job blev jeg også fyret fra.
Fjerde job var på en bar i underetagen af Hotel Royal i Århus. Jeg var 18 år, og en aften var der ikke et øje i baren. En mand kom ind. Han så mærkelig ud. Han truede med at smadre sin øl i hovedet på mig og fortrød så, nej, han ville fylde hele baren med sperm. Det sidste var imponerende, men også lidt skæmmende, for jeg var som sagt alene og havde ikke rigtig lyst til at se ham onanere eller det, der var værre. Tilfældigvis kom der et par gæster, og han gik, men ikke uden at love, at han ville vente på mig, når jeg havde fri. Hvis ikke i aften, så i morgen aften eller bare en anden aften. Hvad lærte det mig? At min chef var totalt ligeglad med sikkerheden for ung, lavtlønnet arbejdskraft, og jeg blev totalt ligeglad med hans bar og gav mine venner al den øl, de kunne drikke. På hans regning.
Så fulgte et rengøringsjob på et plejehjem. De ældre var senildemente, aggressive, medicinerede, uden genkendelse af omgivelserne, ulykkelige, ude at stand til at spise, drikke, tisse og så videre selv. Og store dele plejehjemspersonalet så mere på uret end på beboerne og brugte flere timer hver dag på at sole sig i atriumgården, mens de hylede op om, at de var pressede og slet ikke havde tid til de gamle.
De fem job lærte mig givetvis også mange andre ting, men nok mest væsentligt: At vores perspektiv er formet af det sted, vi er opvokset. Lille sted med stor homogenitet = småt udsyn. Jeg havde ikke set mennesker, der var psykisk syge eller hjælpeløse. Eller som ikke havde en bogreol og store drømme om at blive astronaut, professor eller superstjerne på MTV. Det var kun sundt for mig at få et klap bagi og blive rystet lidt ud af den livsbane, der ellers lå foran mig med pæne job og mennesker, der tænkte, talte og så ud ligesom mig selv.
Måske var det også mine skodjob, der gjorde, at jeg gik lige i arbejde som færdiguddannet magister i stedet for på dagpenge – modsat mange af mine medstuderende, som ikke stod ud af sengen for mindre end en direktørstilling for Gyldendal. Og safe to say, det var ikke de 200 ulønnede boganmeldelser eller artiklerne i diverse undergrundsmagasiner, der kvalificerede mig rent arbejdsmæssigt. Eller den lange, fine uddannelse i litteraturhistorie og idehistorie for den sags skyld – jeg kunne nemt have nøjedes med en bachelor, men det er en anden sag.
I mine øjne er folk med et mærkeligt CV mere spændende end dem, der er spyttet ud af McKinsey-pølsemaskinen og har lavet alle de rigtige konkurrencesamfundsting. For sagen er, at vi ikke bliver ’mere menneske’ af at være sammen med flere som os selv. Jeg under alle en portefølje af ’skodjob’, særligt dem, der vil have ansvar for andre, lede en virksomhed og være politiker i Danmark.
Anne Sophia Hermansen er journalist
Klummen er udtryk for skribentens egen holdning
",51.0,26. marts 2015,"Tredje job var som ansat på Jacob’s Pitabar. I dagtimerne skrællede jeg absurde mængder kartofler, løg og gulerødder, om natten stod jeg i frituredampe og fulderikker. Jeg var 17 år og netop flyttet i kollektiv, og jeg havde regninger, der skulle betales. Så jeg lærte at sætte pris på min løn. Lønningsdag var en stor dag. Men jeg lærte også noget andet og mindst ligeså vigtigt: At min privilegerede opvækst i Risskov havde gjort mig til en arrogant nar. Nå, skal jeg tale pænt til folk, der taler grimt? Sådan skal de ellers ikke tale til mig, de der mennesker uden egenskaber og bøger. Jeg lærte at være ydmyg. Og så lærte jeg, at en kombination af koffeintabletter og guldøl gør en ret uegnet til at huske, hvad folk skal have. Til at arbejde i det hele taget. Så det job blev jeg også fyret fra."
4966,/debat/2014/05/kvindelige-farvede-chefer-falder-glaskloeften,Kvindelige og farvede chefer falder i Glaskløften,Annegrethe Rasmussen," 
	I sidste uge fyrede New York Times sin chefredaktør, Jill Abramson, på brutal facon. Ingen udglattende ord eller afskedsreceptioner. To timer efter meddelelsen, der blev givet af udgiver Arthur Sulzberger Jr. til redaktionen, var Abramsons navn fjernet fra kolofonen og hendes arbejds-e-mail eksisterede ikke længere. Den første kvindelige chefredaktør på den notorisk mandsdominerede avis var væk. Femifesten varede 32 måneder.

	Men afløseren skriver skam også historie. Den nye chefredaktør, Dean Baquet, er også en frontløber. Han er den første ikke-hvide mand på posten.

	Dermed havnede New York Times i samme situation, som det demokratiske parti stod i i 2008: Vælg mellem en kvinde og en afroamerikaner. Demokraterne valgte som bekendt Obama, men alt tyder på, at USA i 2016 vil kunne stemme på Hillary Clinton igen.

	Men hvorfor blev Abramson egentlig fyret? Var det, fordi hun var gået bag om ryggen på resten af ledelsen i ansættelsen af en ny nummer to, og ikke længere havde allierede? Og at hun dertil var »notorisk brysk og vanskelig« – en forklaring udgiver Sulzberger Jr. kom med i et interview i Vanity Fair onsdag i sidste uge.

	Eller var det, fordi hun var en kvinde, der forlangte ligeløn, og som havde hyret en advokat for at få det. En forklaring, der blev markedsført af talrige andre medier med magasinet The New Yorker i spidsen.

	Den slags er svært at svare på, uden at forfalde til gætterier. Om end overtegnede syrligt vil tillade sig at bemærke, at karakteristikken »brillant, men pokkers besværlig og ufremkommelig,« synes at klæbe til kvindelige chefredaktører – ikke, at der er mange af dem internationalt. Le Monde fyrede sin i sidste måned med præcis den samme personbeskrivelse som den, der blev Abramson til del.

	Hvorom alting er. Fyringen af Abramson er blevet brugt til at illustrere en konklusion som stammer fra en gruppe forskere ansat ved Utah State University, der har fundet frem til et nyt begreb: Glaskløften (the glass cliff, red.). Mange med interesse for ligestilling vil have hørt om glasloftet: Strukturer, der gør det sværere for kvinder end for mænd at nå toppen.

	Glaskløften er noget andet. Tesen er kort sagt, at både kvinder og etniske minoriteter oftere end mænd bliver udnævnt til topposter, hvorfra det er svært at få succes. Og at de derfor oftere vil fejle end hvide mænd.

	Umiddelbart lyder det mystisk. Man kan næppe forestille sig en bestyrelse, der sidder og bliver enige om at ansætte en fiasko. Ikke desto mindre taler statistikken i et klart sprog. I en undersøgelse af to områder – sport og erhvervslivet – sammenlignede forskerne data fra henholdsvis listen af Fortune 500 virksomheder i USA og the NCAA (mænds basketball). Tallene er klokkeklare: Basketballhold på vej ned i ligaen ansætter langt flere sorte cheftrænere, end de vindende hold gør. Og firmaer med røde tal på bundlinjen ansætter flere kvindelige chefer, end firmaer på optur.

	Hvordan kan det være? Frem for at trække onde viljer eller mandekonspirationer frem (hvilket næppe ville være videnskabeligt holdbart endsige sandt), er der mindst tre mulige forklaringer:

	En mulighed er, at de risikofyldte job rent faktisk først bliver tilbudt til den typiske amerikanske chef (en hvid mand), men at han siger nej tak. Og så går buddet til en minoritet i stedet. En minoritetsperson, der tænker: »Det her er måske mit eneste skud i bøssen.«

	En anden tese er, at firmaer, der har ryggen mod muren, oftere leder efter en moderlig type, der kan berolige de nervøse ansatte. Her ville der i givet fald være en stereotyp på spil om den varmere og mere empatiske kvindelige chef.

	Et tredje bud på en forklaring er, at når en virksomhed er i knibe, er de mere tilbøjelige til at lede efter noget helt nyt. At sende et utraditionelt signal til sine investorer: ’Vi forsøger at vende skuden. Vi er ikke bange for at gå nye veje.’

	Motiverne kan med andre ord være gode nok. Og de kan dertil være ubevidste. Men konsekvensen – siger forskerne – er altså, at både kvinder og sorte er mere udsatte og vil fejle oftere som ledere end de hvide mænd.

	Hvad det siger om New York Times’ kommercielle fremtid er uvist. Om end det er fristende at stå klar med et ’hvad sagde jeg’, når det går galt.

Annegrethe Rasmussen er udenrigskorrespondent i Washington DC
",2.0,26. maj 2014,"	Dermed havnede New York Times i samme situation, som det demokratiske parti stod i i 2008: Vælg mellem en kvinde og en afroamerikaner. Demokraterne valgte som bekendt Obama, men alt tyder på, at USA i 2016 vil kunne stemme på Hillary Clinton igen."
9793,/debat/2012/06/mens-venter-paa-handicappede-havfrue,Mens vi venter på Den Handicappede Havfrue,Ulla Holm," I anledning af åbningen af USA’s første racismemuseum i Michigan interviewede The Atlantic i slutningen af april museets stifter, som sagde følgende om museets mission:
»Vores ambition er at tage en person, som ser Aunt Jemima-mærket (amerikansk logo for morgenmadsprodukter, som viser en stereotyp afroamerikansk kvinde, red.) som noget nostalgisk, et billede, der minder om gode tider, og introducere vedkommende for en person, der ser det som et levn fra slaveriet og raceadskillelsen«.
Jeg husker, jeg tænkte, det kun er i USA, man kan slippe af sted med den slags postkoloniale guilt trip. De seneste måneder har imidlertid været ét langt vidnesbyrd om, at jeg har taget fejl. Citatet er symptomatisk, for uanset hvor man kigger hen, bliver kunsten overdynget med skyld. Også hertillands flyder offentligheden over med advarsler om, at det er særdeles farligt at nyde kunstgenstande, for hvad de er. For bag den skinnende fernis gemmer der sig altid magt! Og det er præcis denne magt, det for enhver pris drejer sig om at afsløre og stille til ansvar uanset værkernes æstetiske meritter.
I efteråret 2009 gav denne avis betragtelig spalteplads til stemmer, der harcelerede over, at omtalen af kunst handler om alt andet end kunsten selv, men den tendens har skyldsproblematikkens primat kun forstærket – ironisk nok med støtte fra avisen selv.
I marts fandt DR 2’s Danskernes Akademi det således afgørende at fortælle om kvinders oversete rolle i kunsten, som er baggrunden for, at Statens Museum for Kunst har fået temarummet Køn. Bingo! Magten er afsløret, og de kvindelige kunstnere kompenseret for den historiske undertrykkelse. Og tak til Danskernes Akademi for at minde om, at »Når man taler om kunsthistorie, er det vigtigt at holde sig for øje, at enhver udstilling altid er et resultat af en række valg og fravalg.« Det er godt at få skærpet blikket for den usynlige magt. Spørgsmålet er om de valg og fravalg, museet har foretaget i ligestillingens navn, er mindre skyldige.
Siden er det gået slag i slag for skyldens apostle. Først var der opstandelsen over fraværet af kvindelige instruktører i Cannes, og senest har den begrænsede repræsentation af ’brune’ i dansk film udløst et skyldsorgie blandt dem, der tjener til det daglige brød ved at råbe ’diskrimination’ – selv når den ikke er der.
Problemet med den allestedsnærværende skylddiggørelse af kunsten, der finder teoretisk legitimation i alskens socialkonstruktivistisk mumbo jumbo, er dens kastrationseffekt: Den suger, som det indledende citat illustrerer, al umiddelbar nydelse ud af værk-oplevelsen. Men ikke nok med det: Kunsten bliver overflødig, når det afgørende kvalitetskriterium er, hvorvidt en handicappet, ikke-heteroseksuel, brun, ældre, kvindelig (fortsæt selv listen) person har haft indflydelse på produktionen.
Derfor var jeg fuld af goodwill, da jeg for nylig gav mig i kast med Det autentiske – fortællinger om nutidens kunstgreb skrevet af Jørgen Dehs fra Arkitektskolen Aarhus. Dehs har nemlig sagt i et interview med Weekendavisen, at han med bogen ønsker at redde kunsten fra det »magthysteri«, han mener er gået i selvsving. Han vil åbne folks øjne for, »at kunst kan være noget, man elsker og ikke bare analyserer.«
Men i sit hæderlige forsøg på at rehabilitere kunstens uskyld, ender Dehs desværre med at placere kunsten i endnu en skyldsfælde – i hvert fald den del af den, der ønsker at please sit publikum. For det uskyldige kunstværk er ifølge Dehs det, der er kommet i stand uden hensyn til modtageren og andre eksterne interesser. Den kunstneriske værdi har altså igen intet med værket selv at gøre, men afhænger i dette tilfælde alene af kunstnerens motiv.
Et sådant kunstsyn finder man bl.a. hos Det Danske Filminstitut. Under konsulentordningen gives der således støtte til film med ’kunstneriske kvaliteter’, og her er det ganske sigende, at der ikke stilles nogen krav til publikumsappel. Omvendt støtter markedsordningen film, der er kommercielt bæredygtige, men her tales der ikke om ’kunstneriske kvaliteter’. Det antyder en præmis om, at de to ting er gensidigt udelukkende. At spekulation i publikumspotentiale automatisk gør en produktion skyldig og diskvalificerer den som kunst, har den samme kastrerende effekt som det aktuelle magthysteri. Rummet for æstetisk nydelse indskrænkes. Samtidig skabes en blindhed over for det ’kritiske potentiale’, som dele af den kommercielle kunst faktisk har.
Ulla Holm er sociolog
",13.0,12. juni 2012,"I efteråret 2009 gav denne avis betragtelig spalteplads til stemmer, der harcelerede over, at omtalen af kunst handler om alt andet end kunsten selv, men den tendens har skyldsproblematikkens primat kun forstærket – ironisk nok med støtte fra avisen selv."
13253,/debat/2010/11/straf-paa-straf-paa-straf-paa-straf,Straf på straf på straf på straf,Georg Metz," Statsministeren Lars Løkke Rasmussen (V) talte sædvanen tro på sit partis landsmøde sidste weekend og imødegik her oppositionens tanker om statens styrelse, hvilket var at forvente.
Nationen befinder sig som bekendt i et valgår, der er grænser for, hvor meget en statsminister kan tillade sig at spille ophøjet statsmand, når lokummet brænder. Mens Søren Pind (V) i samme stund læssede en senere fortrudt møgspand i hovedet på en journalist, der sådan set bare passede sit arbejde og skildrede udviklingsministerens boligforhold, opfordrede statsministeren de unge i ghettoerne til at udvise mere selvrespekt.
Noget sådant kunne for eksempel bestå i at hengive sig til boligspekulation og skrive personlige breve til økonomiministeren for at lette det statslige pres på eventuelt nyslåede spekulanter i Vollsmose. At de unge i de folketingsflertalsudpegede ghettoer, hvad dette begreb end dækker over, finder det ligetil at udvise selvrespekt på baggrund af den hjertelighed, hvormed de mødes fra det politiske flertal, er indlysende.
Utvivlsomt flytter Pind, næste gang han har brug for en billig lejlighed, ind i Mjølnerparken og hjælper på udviklingen.
Juristen burde kende det
Hvad statsministeren ellers havde at bidrage med, er i ugens løb gransket af de politiske kommentatorer. En mand og en regering i utvivlsom krise.
Dertil kommer så forslaget om øget straf. Nu forholder det sig således at Lars Løkke Rasmussen ifølge Blå Bog tog juridisk embedseksamen i 1992. Hvilken samlet karakter den unge venstremand dengang opnåede, fremgår ikke, men bestod det gjorde han. Lars Løkke Rasmussen har på et eller andet tidspunkt i sin studietid ikke kunnet undgå at stifte bekendtskab med kriminologien, herunder de ganske omfattende studier i straffens teori, historie og vægtede hensigtsmæssighed.
Muligvis har Lars Løkke Rasmussen endog aflagt eksamen i nogle af disse spørgsmål. På den baggrund kan det forekomme forbløffende at cand.jur. Lars Løkke Rasmussen på sit partis landsmøde uden forbehold foreslog yderligt skærpede straffe; oven i købet akkumuleret eller opsummeringsstraf, straf for hver enkelt forseelse i ét givet kriminelt forløb.
Lars Løkke Rasmussen har, mens han fremsatte sine forslag, såfremt han ikke er offer for fremadskridende demens, været klar over at et sådant forslag er i direkte modstrid med al tilgængelig viden på feltet.
Dertil kan indvendes at Lars Løkke Rasmussens forestillinger er af politisk art, mens den antydede viden om straf er den faglige side af sagen. Dertil kan modindvendes at politiske foranstaltninger ikke nødvendigvis behøver at stride mod saglig viden og indsigt.
Nogle vil mene at dansk politik for tiden er underlagt en art naturlov der dikterer det modsatte. Dertil kan indvendes at selv den mest kontrært anlagte politiker med fanatiske krav om det politiskes klare prioritet over det saglige næppe i det politiskes navn ville kræve en bro til Grønland anlagt i Sortedamssøen til afhjælpning af trafikken på Nordlolland.
En hændelse med følger
Dertil er at modindvende at så langt ude er Lars Løkke Rasmussens forslag jo heller ikke, og at den slags argumenter er noget pjat. Dertil er at indvende følgende:
En fattig mand - sådanne findes - stjæler en mørbrad i Irma. På vejen ud truer manden kassedamen med at tvangsfodre hende med rå mørbrad, hvis ikke hun straks udleverer en pakke cigaretter; manden er nemlig ufornuftig og ryger cigaretter. (Ligesom Lars Løkke Rasmussen der ifølge visse bilag også ryger cigaretter).
Så såre manden er ude af forretningen, sætter alarmen i gang. Manden gribes af panik, skubber til en cyklist, der falder og slår sig og stjæler dennes cykel.
Eftersom manden tidligt om morgenen har drukket sig mod til for at kunne begå tyveriet af mørbraden, kører han nu cykel i beruset tilstand. Tragisk nok omkommer en ældre dame, da hun ser manden komme slingrende ad den travle Nordre Frihavnsgade. Det komiske syn gør at den ældre dame mister herredømmet over sin bil, kører ind i en butiksrude og er død af grin ved ankomsten i selve butikken.
En nidkær politianklager får senere indføjet denne episode i anklageskriftet som uagtsomt manddrab. I den påkørte butik ødelægges betydelige værdier, som yderligere indgår i sagen. Manden fortsætter sin slingrende færd, kører over for rødt, hvilket ikke senere får betydning. Endeligt hjemme bebrejder mandens hustru manden at have stjålet en mørbrad frem for en culottesteg.
Konen, elskeren og kødet
Forholdet mellem ægtefællerne er af mange årsager dårligt. Det ene ord tager det andet. Hustruen skubber til manden, manden skubber igen, hustruen skubber, manden skubber, hustruen skubber igen, manden vælter ved dette skub ind i soveværelset, i hvis faste klædeskab postbudet, der jævnligt står i seksuelt forhold til hustruen, har søgt tilflugt.
Manden løber tilbage til stuen, griber den stjålne mørbrad og slår postbudet i hovedet. Postbudet, hvis tyngdepunkt trods fysisk hårdt arbejde ligger forholdsvis lavt, får ved slaget overbalance, vælter ud af skabet og om på gulvet, rammer hovedet ind i sengestolpen og pådrager sig et mindre kraniebrud.
Hustruen afgiver højlydte udbrud om mandens seksuelle uformåen. Manden langer - stadig med den stjålne mørbrad ud efter hustruen, der falder om på gulvet og slår hovedet mod den anden sengestolpe med en brækket næse til følge.
Ved uroen tilkaldes politiet, der ved ankomsten kan konstatere konsekvenserne af mandens handlinger.
Mørbraden, som Irma har meldt stjålet, forefindes ifølge politirapporten ved siden af den bevidstløse postembedsmand og hustruen. Manden arresteres umiddelbart, ifølge den rutinemæssige rapport under anvendelse af vold mod politiet, og varetægtsfængsles i syv måneder, forlænget to gange à tre måneder hver. Sagens opklaring trækker ud efter nye 100 millioner kroners besparelser på politiets budget. Da sagen omsider kommer for retten, forelægges den som tilståelsessag.
Lagt sammen: 45,5 år
Opsummeringsstraffen udmåles i overensstemmelse med cand.jur. Lars Løkke Rasmussens anvisninger:
•Tyveri af mørbrad: et års fængsel.
•Trussel om vold ved tvangsfordring med rå mørbrad af kassedame: fire års fængsel (Formildende omstændighed, idet kassedamen var iført tørklæde. Skønt tvangsfordring af muslim med svinekød kan forekomme skærpende, ligger det formildende i det udanske ved tørklædet, der kan opfattes krænkende, hvorfor straffen for denne forseelse nedsættes med et år til tre år).
•Skub mod cyklist vurderet som vold med legemsbeskadigelse til følge: fire års fængsel.
•Tyveri af cykel: et år.
•Kørsel på cykel i beruset tilstand: et år.
•Uagtsomt manddrab af kvindelig bilist: seks års fængsel.
•Indirekte ansvar for smadring af butiksrude, samt rasering af butik: erstatningskrav 500.000 kr. samt to års fængsel.
•Vold mod hustru (skub): 2 år.
•Vold mod hustru (skub): 2 år.
•Vold mod hustru (skub): 2 år.
•Vold af særlig farlig karakter mod embedsmand - om end ikke i relevant funktion: syv år.
•Vold af særlig farlig karakter mod hustru: seks et halvt år.
•Vold mod politiet: otte års fængsel.
Thi kendes for ret: 45 et halvt års fængsel fratrukket varetægten; at afsone syv år fra dommens afsigelse - det vil sige november 2017, eller når ledig plads forefindes i et af landets overfyldte fængsler. Forbrydere skal ikke have rabat. Ikke ifølge statsminister Lars Løkke Rasmussen, cand.jur.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",9.0,13. november 2010,"Hvad statsministeren ellers havde at bidrage med, er i ugens løb gransket af de politiske kommentatorer. En mand og en regering i utvivlsom krise."
