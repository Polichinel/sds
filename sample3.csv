,links,titles,names,text,comments_no,date,paragraffer
792,/debat/2016/02/aleppos-skaebne-kan-ogsaa-bestemmende-europas-fremtid,Aleppos skæbne kan også blive bestemmende for Europas fremtid,Natalie Nougayrède," KRONIK – Hvis Aleppo falder, vil Syriens hæslige krig tage en drejning med vidtrækkende konsekvenser, ikke bare for regionen, men også for Europa. Regeringsstyrkernes angreb på den belejrede nordlige syriske by, som på få dage har drevet nye titusinder på flugt, er også afgørende for relationen mellem Vesten og Rusland, hvis luftvåben spiller en central rolle.
Besejres de Assad-fjendtlige oprørere, der delvist har kontrolleret byen siden 2012, vil der ikke være andre krigsførende parter tilbage i Syrien end Assads regime og Islamisk Stat. Alt håb om en forhandlingsløsning, der involverer Syriens opposition vil forsvinde. At indfri dette mål var just Moskvas centrale motiv til at intervenere militært for fire måneder siden.
Det er næppe tilfældigt, at bombardementet af Aleppo – et symbol på 2011-opstanden mod Assad – blev indledt, mens fredsforhandlinger blev forsøgt påbegyndt i Genève. Forudsigeligt gik forhandlingerne i stå. Russisk militær optrapning til støtte for den syriske hær skulle sabotere alle muligheder for, at den reelle syriske opposition kan få indflydelse på landets fremtid. Hensigten var at forpurre de planer, som Vesten og FN officielt havde lagt frem. Stik imod Moskvas erklærede tilsagn om, at der skal en politisk proces til for at afslutte krigen.
Læs også: Assad på vej mod sejr
Efterskælvene vil kunne mærkes vidt og bredt. Hvis europæerne lærte noget i 2015, er det, at de ikke kan skærme sig mod konsekvenserne af konflikten i Mellemøsten. Og hvis der er noget, de lærte af konflikten i Ukraine i 2014, er det, at Rusland ikke opfatter sig selv som Europas ven. Det er en revanchistisk magt, der er i konstant militær aggression.
Mens Aleppos skæbne står på spil, har disse begivenheder da også – som måske ingen andre siden krigens begyndelse – udstillet forbindelsen mellem Syriens tragedie og den strategiske svækkelse af Europa og Vesten generelt. Denne spillover-effekt har Moskva ikke blot skænket stor opmærksomhed, men også søgt at nære. Udbredelsen af ??ustabilitet passer perfekt med Ruslands mål om at søge dominans ved at udnytte tøven og modsætninger hos dem, man identificerer som sine modstandere.
Læs også: USA og dets allierede udvider krigen mod IS
Aleppo vil blive bestemmende for det videre forløb: Et nederlag for syriske oppositionsgrupper vil yderligere styrke Islamisk Stats myte om, at det skulle være sunnimuslimernes eneste forsvarere – reelt terroriserer IS alle de befolkninger, der falder under dets kontrol.
Tragisk ironi
Der er mange tragiske ironier på færde her, ikke mindst den at den vestlige strategi mod IS officielt har været afhængig af opbyggelse af de lokale syriske landstyrker hos oppositionen, så de måske en dag kunne drive jihadisterne ud af deres højborg i Raqqa. Hvis nu de mennesker, der skulle være fodfolket i denne indsats, ender omringet og knust i Aleppo, må man spørge, til hvem Vesten så vil ty? Rusland har hele tiden hævdet, at man bekæmpede IS. Men i Aleppo bidrager russerne til at smadre de syriske grupper, der tidligere har vist sig effektive mod IS.
Læs også: Leder: Syrien-forhandlingernes truende kollaps
Hvis der nogensinde var tvivl om Ruslands mål i Syrien, har begivenhederne omkring Aleppo fjernet den.
Vladimir Putin har i Syrien duplikeret den strategi, han anvendte i Tjetjenien: Fuldt militært stormløb på befolkede områder, så oprørere bliver tilintetgjort eller tvunget ud. Der er helt tilbage fra sovjettiden en lang tradition for nære forbindelser mellem den syriske magtstruktur og den russisk efterretningstjeneste. På samme måde som Putins regime fysisk eliminerede dem i Tjetjenien, der kunne have været samtalepartnere for en forhandlet fredsløsning, har Assad stemplet al politisk opposition som ’terrorgrupper’. Og ganske som der aldrig var nogen løsning i Tjetjenien (ud over total krig og ødelæggelse, indtil Kreml kunne indsætte sin egen tjetjenske leder), kan der efter Putins opfattelse ikke indgås nogen former for kompromis med oppositionen.
Tester vestlig beslutsomhed
Ruslands strategiske mål går dog længere. Putin søger nok at genvinde russisk magt i Mellemøsten, men det er primært Europa, han har i tankerne. Det afgørende øjeblik kom i 2013, da Barack Obama opgav at realisere sin trussel om luftangreb mod Assads militærbaser, da regimets brug af kemiske våben var konstateret. Dette opmuntrede Putin til at teste vestlig beslutsomhed på det europæiske kontinent.
Putin blev nok overrumplet af den ukrainske Maidan-folkeopstand, men han gik hurtigt i gang med at genoprette sin dominans gennem magtanvendelse, herunder annektering af territorium. Han kalkulerede – med rette – med, at Vesten ville stå magtesløs over for hans ’hybrid’-krig i Ukraine. Russisk politik i Ukraine har som resultat rystet grundpillerne i Europas sikkerhedsorden efter den kolde krig, som Putin gerne ser omskrevet til Ruslands fordel.
EU-institutioner under pres
På samme måde har det russiske militære engagement i Syrien sat NATO i et dilemma med et af dets centrale medlemmer placeret direkte op ad frontlinjen. Tyrkiets forbindelser med Rusland har i måneder været på nulpunktet, og nu advarer Moskva åbent Tyrkiet mod at sende styrker til Syrien for at forsvare Aleppo. Hvordan den tyrkiske leder vil vælge at reagere, er en anden vestlig hovedpine.
Alt dette sker på et tidspunkt, hvor de europæiske regeringer er desperate for at få Ankara til at udvise samarbejdsvilje i forhold til flygtningeproblemet. Hvis Tyrkiet nu opfører sig som en ballademager for NATO på organisationens mellemøstflanke, vil det tjene russiske interesser. Tilsvarende, hvis Europa oversvømmes af nye bølger af flygtninge, er det til Ruslands fordel.
Flygtningekrisen har skabt dyb splittelse på kontinentet, hvilket har skabt blomstrende fremgang for populistiske højreorienterede partier, hvoraf mange er Moskvas politiske allierede mod EU som projekt. Flygtningekrisen har sat vigtige EU-institutioner under pres. Den har øget faren for britisk EU-exit (noget Moskva gerne ser) og har alvorligt svækket Angela Merkel, arkitekten bag de ??europæiske sanktioner mod Rusland.
Selvfølgelig ville det være en overdrivelse at sige, at Putin havde udtænkt alt dette fra starten. Han er blevet ført af begivenhederne, lige så meget som han har ønsket at kontrollere dem. Rusland er ikke ansvarlig for udbruddet af borgerkrigen i Syrien, ligesom det heller ikke har haft hånden ned i alt, hvad der sker i Ukraine. Men den måde, Rusland kynisk har ofret sine bønder på, bør få flere alarmklokker til at ringe i Vesten og i FN, end tilfældet er nu.
Putin kan lide at fremstille sig selv som en mand, der går for orden, men hans politik har ikke bragt andet end mere kaos, og Europa vil komme til at betale en stigende pris. At få det russiske regime til at handle på anden måde vil kræve mere end ønsketænkning.
Aleppo er en menneskelig tragedie under fuld udfoldelse. Men det er nødvendigt at forbinde prikkerne mellem situationen for denne by og Europas fremtid og se, hvordan Rusland svæver over begge.
Natalie Nougayrède er journalist © The Guardian og Information Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",9.0,10. februar 2016,"Aleppo vil blive bestemmende for det videre forløb: Et nederlag for syriske oppositionsgrupper vil yderligere styrke Islamisk Stats myte om, at det skulle være sunnimuslimernes eneste forsvarere – reelt terroriserer IS alle de befolkninger, der falder under dets kontrol."
2553,/debat/2015/05/aldrig-leder,Jeg bliver aldrig leder ,Espen Fyhrie," Det er sjældent, at skelsættende erkendelser kommer til mig, når jeg er midt i hverdagens trivialiteter, men forleden hændte det altså. Mens jeg hængte vasketøj op, havde jeg pludselig en åbenbaring – der var hverken engle med basuner, lysglimt, eller en ærkeengel med et flammende sværd, det havde ellers været ret fedt, nej, pludselig stod det bare klart: Jeg bliver aldrig leder.
Tillad mig at forklare: Det er ikke fordi, jeg ikke har talent for at lede andre; mine erfaringer har ikke været udelt positive, men slet ikke afskrækkende. Og jeg har da ofte også lysten til at stå i spidsen og tilrettelægge en fælles indsats. Men det er ikke nok. Med årene står det i stigende grad klart for mig, at jeg ikke udsender de signaler, der er attraktive hos en leder; hvilke disse så end er.
Det kunne jeg jo blot acceptere, men den slags får man ikke lov til i nutidens ambitionssamfund.
For 10-15 år siden talte man om, at ambition, noget der tidligere var noget fyha, nu var blevet et positivt ladet begreb. I dag er det ikke længere alene tilfældet: Man skal faktisk også være ambitiøs på ledelsesplan. Det er simpelthen ubetinget godt, hvis man som voksent menneske – både i sit virke og privatliv – hele tiden stræber efter at være den, der bestemmer mest og tager flest beslutninger. I visse brancher ser man sågar, at jobansøgere ikke går af vejen for at fremhæve, at de har ’rundsave på albuerne’ og er ’typen, der vil frem i verden’.
Mens motivation tidligere blev associeret mest med kreativ eller økonomisk belønning, bliver ambition altså nu anset for at være den drivkraft, der skaber resultater eller løser udfordringer. Det har på sin vis altid været normen i politik og i stærkt hierarkiske systemer som f.eks. militæret, men tendensen har spredt sig til traditionelt bløde miljøer som kulturbranchen, sundhedsvæsnet og blandt pædagoger. Den ses også uden for arbejdslivet, og man kan sagtens høre en fritidshåndboldspiller rose sin holdkammerat for at være en ’cheftype, der tør skære igennem’.
I gamle dage, da man var ligeglad med postkolonialisme og institutionel racisme, sagde man, at ikke alle kunne være høvdinge, og at nogle skulle være indianere. Det vil vi ikke acceptere i dag, så vi har opfundet en helt ny rolle på arbejdsmarkedet; projektlederen. Dem er der rigtig mange af, og der kommer flere – det er ikke usandsynligt, at man om nogle år vil finde ansatte i Netto, der hver onsdag er projektledere for betjening af kasse 2.
I offentligt regi kaldes det ofte teamkoordinator, for her er man angst for at løse opgaver på enkelthånd. Kvikke hoveder, der her vil tilføje, at det skyldes frygt for, at opgaven så bliver løst både effektivt og tilfredsstillende, har tydeligvis aldrig været på en sammenlignelig privat arbejdsplads.
I rollen som projektleder ligger manglen på et andet tidstypisk begreb: medarbejderansvar. Vi har opfundet så mange ledere, at vi er nødt til at forklare, hvorvidt den type leder, vi taler om, rent faktisk beskæftiger sig med at lede andre. For få år siden gjorde mange nar af Politiken, der for at spare penge opfandt en redaktørgruppe så stor, at selv cykelsporten fik sin egen redaktør, men i virkeligheden var det store dagblad bare avantgarde.
Jeg skal ikke udelukke, at jeg kommer til at smykke mig med en af disse projekttitler, det er faktisk ganske sandsynligt. Men jeg kan ikke se for mig, at jeg inden for overskuelig fremtid kan kalde mig chef eller formand. Og det tæller som en karakterbrist, at det ikke går mig mere på, end det gør, for der sættes fra mange sider lighedstegn mellem ledelsesambition og faglige ambitioner.
Det er selvfølgelig indlysende forkert, men ikke desto mindre et faktum, jeg antager, at mange læsere vil genkende.
Men nu skal det være slut med det: Fremover vil jeg insistere på ikke at blande de to ting sammen, og på ikke at sætte mig urealistiske hierarkiske mål, blot for at få skabt rum for de faglige. Nej, når jeg er indianer, så er jeg indianer. Er der nogen, der har et problem med det, kan de tage det op med min høvding; dem har jeg rigtig mange af.
Espen Fyhrie er debatvært på information.dk 
Klummen er udtryk for skribentens egen holdning
",24.0,19. maj 2015,"I rollen som projektleder ligger manglen på et andet tidstypisk begreb: medarbejderansvar. Vi har opfundet så mange ledere, at vi er nødt til at forklare, hvorvidt den type leder, vi taler om, rent faktisk beskæftiger sig med at lede andre. For få år siden gjorde mange nar af Politiken, der for at spare penge opfandt en redaktørgruppe så stor, at selv cykelsporten fik sin egen redaktør, men i virkeligheden var det store dagblad bare avantgarde."
12022,/debat/2011/06/intet-grundlovsbrud-sigte,Intet grundlovsbrud i sigte,Eva Ersbøll," Vi har netop fejret Grundloven. Samtidig har Folketinget drøftet et beslutningsforslag, fremsat af oppositionspartierne, om retssikkerhed i forbindelse med udlændinges erhvervelse af dansk statsborgerskab  den procedure, som også kaldes naturalisation.
Når de to begivenheder kædes sammen her, skyldes det, at beslutningsforslaget om større retssikkerhed mødte modstand under førstebehandlingen på grund af Grundlovens § 44 om, at udlændinge skal tildeles statsborgerskab  eller indfødsret, som det også hedder  ved lov. Repræsentanter for regeringen og Dansk Folkeparti ønskede at fastholde den gældende praksis, hvor Folketinget tildeler udlændinge indfødsret ved vedtagelse af en lov, hvori ansøgernes navne står nævnt. De fandt, at det fremsatte forslag om, at Folketinget skulle lovgive om naturalisationsbetingelserne og lade administrative myndigheder stå for den konkrete tildeling af indfødsret, var en form for ansvarsfralæggelse og devaluering af folkestyret.
Der foreligger nu et udkast til beretning om beslutningsforslaget. Ifølge det skal integrationsministeren komme med forslag til procedureændringer med henblik på at forbedre retssikkerheden og desuden fremlægge en juridisk vurdering af mulighederne for at gennemføre en ny naturalisationsordning inden for Grundlovens rammer.
Forhåbentlig kan der opnås enighed om dette kompromisforslag. Erfaringerne viser, at den gældende naturalisationsordning ikke lever op til de almindelige retssikkerhedskrav, der normalt betragtes som en naturlig bestanddel af dansk lovgivning. Der findes ikke andre væsentlige offentligretslige områder, hvor der er aftaleregulering i stedet for lovregulering, og hvor der er mulighed for dispensation uden klare regler og dermed uden forudsigelighedsretssikkerhed. Der er heller ikke andre eksempler på manglende begrundelsespligt og klageadgang.
Krarups bekymringer
Den danske naturalisationsordning blev fastlagt i 1850, hvor det danske samfund var et ganske andet end i dag. Ordningen er naturligvis søgt tilpasset til tiden, men den har gennem mange, mange år løbende været kritiseret både af ansøgerne og de folkevalgte, som har til opgave at administrere den. Forårets meget omtalte sag om de konventionsstridige afslag til de statsløse unge afspejler det store behov for en ændret naturalisationsprocedure.
Hovedargumentet mod det fremsatte beslutningsforslag var, at det ikke stemte med grundlovsbestemmelsen og dens historik. Argumentet er bl.a. blevet fremført af Dansk Folkepartis Søren Krarup (Information den 9. juni).
Der er grund til at imødegå den argumentation. En generel lov om betingelserne for at tildele udlændinge indfødsret er ikke fremmed for Grundloven. Folketinget vil i overensstemmelse med Grundloven kunne tillade administrative myndigheder at meddele indfødsret til ansøgere, som klart opfylder lovens betingelser. Det kan en række træk fra indfødsrettens historie illustrere.
Med Grundloven af 1849 fik den lovgivende magt  dengang kongen og Rigsdagen  kompetencen til at tildele udlændinge indfødsret. Det var en ordning med rod i »almindelige constitutionelle Begreber«.
Forbilledet var Belgien, hvor man lovgiver om betingelserne for udlændinges erhvervelse af statsborgerskab, og det var der heller ikke noget til hinder for i den danske ordning. Tværtimod. Man gik faktisk ud fra, at der skulle vedtages en ny lov om indfødsrets erhvervelse til afløsning af den dagældende lov  indfødsretsforordningen af 1776.
Der forelå også flere lovudkast, men de blev aldrig fremlagt til vedtagelse. Baggrunden var formentlig, at indfødsretsforordningen fra 1776 gjaldt for både kongeriget Danmark og hertugdømmerne, Slesvig, Holsten og Lauenborg, og at hertugdømmernes fortsatte tilknytning til kongeriget var uafklaret i 1849 på grund af den igangværende treårskrig. Tiden var således ikke til vedtagelse af en ny indfødsretslov.
Grundtvig foreslog dog, at der blev lovgivet om naturalisationsbetingelserne. Tanken var at fastsætte nogle minimumbetingelser.
Ross ønskede ændring
Spørgsmålet om generel lovgivning om naturalisationsbetingelserne blev også drøftet i tiden omkring Den Første Verdenskrig, hvor Indenrigsministeriet gav udtryk for, at det ville være muligt at overlade afgørelsen af klare sager til administrationen.
En sådan ændring blev dog ikke vedtaget, men i forbindelse med grundlovsændringen i 1953 foreslog Danmarks fremmeste statsretskyndige, professorerne Poul Andersen og Alf Ross, en ændring af grundlovsbestemmelsen om indfødsrettens erhvervelse. De fandt, at det ville være væsentligt tids-, arbejds- og udgiftsbesparende og uden ulempe at lade meddelelse af indfødsret til personer, der opfyldte naturalisationsbetingelserne, ske administrativt i henhold til loven. De foreslog derfor, at der i Grundloven blev indsat udtrykkelig hjemmel til, at der kunne lovgives om erhvervelsesbetingelserne.
Den da praktiserede ordning beskrev de således:
»Lovbehandlingen af alle de tilfælde, hvor ansøgerne opfylder de stillede betingelser, er [...] en ren formalitet, men en besværlig og kostbar formalitet. [...] Den indflydelse, som Rigsdagen har mulighed for at udøve ved meddelelse af indfødsret, ligger overvejende i deltagelsen af fastsættelse af retningslinjer for naturalisation.«
Og de konkluderede: »Denne indflydelse forekommer os naturligt at burde udøves ved lov.«
I grundlovskommissionen var der dog ikke stemning for en grundlovsændring på dette punkt, men i praksis blev der gennemført visse effektiviseringer, navnlig med henblik på at nedbringe sagsbehandlingstiden.
Den ordning, 1953-grundloven videreførte, var den ovenfor beskrevne. Man var tidligt kommet ind på at tage hensyn til ansøgerne og deres retssikkerhed. Det betød, at deres forhold ikke blev drøftet i salen, og at lovforslag om indfødsrets meddelelse blev vedtaget enstemmigt. Der var også enighed i tinget om, at medlemmerne i realiteten var bundet til at give indfødsret til de ansøgere, som ministeriet havde optaget på lovforslag.
Den faste praksis blev fulgt indtil 1980'erne, hvor indfødsretslovgivningen så at sige blev 'politiseret'.
Utidssvarende
Til trods for forsøgene på at gøre naturalisationsordningen tidssvarende har den løbende været udsat for kritik.
Fra begge sider i tinget har det været kritiseret, at naturalisationsbetingelserne forhandles bag lukkede døre. Ligeledes har det  også før sagen om de statsløse unge  været kritiseret, at Folketingets medlemmer ikke fik kendskab til ansøgere, som ministeriet meddelte afslag på indfødsret. Indfødsretsudvalget havde oprindelig fået en fortegnelse over afslagene, men med det stigende antal ansøgere blev denne fremgangsmåde upraktisk.
I det hele må man sige, at den nu praktiserede naturalisationsordning ikke er skabt til en tid med stor indvandring og et stort antal ansøgere om indfødsret. Og det vil ikke være grundlovsstridigt at ændre ordningen således, at administrative myndigheder meddeler indfødsret til ansøgere, der klart opfylder de lovkrav, som er vedtaget af Folketinget.
Helt bortset fra det ovenfor anførte har man længe haft en sådan ordning i forhold til nordiske ansøgere.
Naturligvis kan de administrative myndigheder ikke overlades nogen selvstændig afgørelseskompetence, f.eks. til at dispensere på et skønsmæssigt grundlag. De kan alene kontrollere, om ansøgerne opfylder de betingelser, som Folketinget har besluttet skal stilles ved tildeling af indfødsret.
I realiteten vil de skulle gøre det samme, som Integrationsministeriet gør i dag som sekretariat for Folketinget, men med den væsentlige forskel, at der vil blive tale om afgørelser omgærdet af almindelige retssikkerhedsgarantier.
Eva Ersbøll er seniorforsker ved Institut for Menneskerettigheder




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",4.0,16. juni 2011,De 5 artikler I har brugt mest tid på
1891,/debat/2015/08/masser-naervaer-christiania-barndom,Der var masser af nærvær i min Christiania-barndom,Andreas Wester Hansen," Jeg er vokset op på Christiania. I dag arbejder jeg som strategikonsulent i New York. Jeg har været embedsmand i et af de tungeste ministerier, og jeg er uddannet fra nogle af verdens bedste universiteter. Min trygge opvækst på Christiania hos en omsorgsfuld og nærværende far har været med til at give mig et drive, en ballast og en menneskeforståelse, som jeg ikke i lige så høj grad havde fået med i et mere konventionelt hjem.
Og selv om jeg har valgt ikke at bo på Christiania som voksen, så holder jeg meget af stedet og søger at bringe noget af fællesskabet og hverdagsaktivismen ind i mit eget liv.
Men jeg ved, at der var nogle, som ikke fik den samme støtte af deres forældre. Mens jeg voksede op i et af de mere stille områder på Christiania, var der andre, som voksede op midt i Christianias fest med forældre, der i modsætning til min far både røg og drak hver dag.
Af samme grund havde jeg set frem til at se Nille Wesths dokumentarfilm Christianias Børn – Skyggesiden af eventyret, der blev vist første gang på DR den 10. august.
Nuancerne blev væk
Jeg synes, at filmen er modig og vigtig. Den har lært mig ting, som jeg ikke vidste på forhånd. Og selv om flere af de medvirkende i filmen efterfølgende har været ude og sige, at filmen blev vinklet for skarpt, så synes jeg som seer, at præmissen for filmen står ret klart. Filmen viser ikke, hvordan det generelt set var at være barn på Christiania. Filmen beskriver, hvordan nogle børn havde det nogle gange.
Men nuancerne er røget i en stor del af den efterfølgende debat, jeg har fulgt med i. Ekstra Bladets opinionsredaktør, Mads Kastrup, sagde i radioen, at »hvis vi skal se på, hvad vi generelt opfatter som gode liv, så er der jo ikke kommet ret mange gode liv ud af Christiania«. I Politiken sagde en socialrådgiver undskyld til Christianias børn. Og så var der Henrik Day Poulsen, blogger for Berlingske, som blandt andet skrev: »Børnene er vokset op med risiko for voldtægt, narkomaner overalt, døde mennesker i containere og forældre, der altid var til fest.«
Lige så ærlige de fire medvirkende i dokumentarfilmen forsøgte at være, lige så unuanceret var brugen af deres historier i den efterfølgende modtagelse af filmen hos den Christiania-kritiske del af kommentatorkorpset.
Og, altså, der er ingen, der skal sige undskyld til mig. Tak, men nej tak. Jeg så ingen døde mennesker. Og der var langt flere narkomaner og omsorgssvigtede børn på Vesterbro, hvor min mor boede, end der var på Christiania. Området omkring Hovedbanegården var langt mere utrygt end Christiania. Langt mere råt.
Altid til stede
Naturligvis er der ting i min egen opvækst, jeg har tænkt på i lyset af filmen om Christianias børn. Og der var da episoder i min opvækst, som jeg helst havde været foruden, og som nogle udenforstående nok ville bruge til at sætte spørgsmålstegn ved min opvækst. Men ingen af de situationer satte sig grundlæggende spor i mig. Jeg oplevede aldrig min barndom i min fars ombyggede skurvogn som utryg.
Min far tilhørte gruppen af ’aktivister’ på Christiania – folk, som brugte hele deres arbejdsliv og fritidsliv på at udvikle stedet. Indtil han døde som 55-årig, da jeg var voksen, var han altid i gang med et eller andet projekt. I de godt 30 år han boede på Christiania, arbejdede han i Maskinhallen, hvor de byggede voldanlæg og plantede træer på området. Han arbejdede i Indkøberen og i grønthandleren, og han var pædagog på fritidshjemmet og rundviser for turister. Han arbejdede også på Julemarkedet, hvor han blandt andet solgte de stearinlys, han støbte og håndmalede, hvilket gav ham tilnavnet ’Peter Lys’.
Pointen er, at han altid var til stede på Christiania. Ikke midt i et eller andet selvrealiseringsprojekt, men ægte til stede. Hvis ikke hjemme i skurvognen, så mødte jeg ham på vej hjem fra skole i gang med at reparere noget eller tale med nogen. Han flyttede – lidt paradoksalt i lyset af debatten efter filmen – blandt andet til Christiania, fordi han ville give mig en mere nærværende opvækst end den, han selv oplevede i direktørhjemmet i Hellerup. Og det lykkedes fuldt ud.
Samlet set har jeg følt mig utrolig heldig over at være vokset op på Christiania. Der, hvor jeg boede, var rammerne trygge for mig selv og de børn, jeg kendte bedst. Og vi fik den frihed, der gjorde os selvstændige meget tidligt. Og den skaber- og iværksættertrang, som vores aktivistforældre havde, har betydet, at så mange af de mennesker, jeg er vokset op med, i dag laver så mange forskellige og imponerende ting. Det gælder også de medvirkende i Christianias Børn.
Filmen er vigtig, for den viser, at rammerne engang imellem blev for brede, friheden for stor og forældrenærværet for svagt. Men det var aldrig tilfældet for mig.
Andreas Wester Hansen voksede op på Christiania i perioden 1975 til 1991. Han har siden bl.a. arbejdet som journalist, embedsmand og strategikonsulent
",19.0,25. august 2015,"Samlet set har jeg følt mig utrolig heldig over at være vokset op på Christiania. Der, hvor jeg boede, var rammerne trygge for mig selv og de børn, jeg kendte bedst. Og vi fik den frihed, der gjorde os selvstændige meget tidligt. Og den skaber- og iværksættertrang, som vores aktivistforældre havde, har betydet, at så mange af de mennesker, jeg er vokset op med, i dag laver så mange forskellige og imponerende ting. Det gælder også de medvirkende i Christianias Børn."
5303,/debat/2014/04/laeserbreve-19,Læserbreve,," 
	Asyl til truede homoseksuelle

Britta Thomsen, MEP, S

	Krænkelsen af homoseksuelle er desværre en tendens, der efterhånden er blevet global. I Uganda har præsidenten for nylig underskrevet en lov, der straffer homoseksualitet med livstidsfængsel. Rusland har angrebet homoseksuelles ytringsfrihed, Indien har genindført et gammelt forbud mod homoseksualitet, og Nigeria har vedtaget en lovgivning, der på mange måder ligner den i Uganda.

	Vi hverken kan eller må nogensinde acceptere, at homoseksuelles rettigheder angribes på denne måde. Derfor glæder jeg mig over, at EU-domstolen i 2013 slog fast, at truslen om fængsling på grund af seksualitet kvalificerer til asyl.

	Desværre er der stadig stor forskel på, hvordan dommen fortolkes i EU’s medlemslande. I Danmark har der været sager, hvor Flygtningenævnet har afvist anmodninger om asyl til homoseksuelle. Vi har set lignende sager i andre EU-lande.

	Derfor skal EU-Kommissionen indskærpe over for medlemslandene, at asylansøgeren ikke behøver at have været personligt forfulgt i sit hjemland, men at det er nok at tilhøre en gruppe, der generelt er udsat for forfølgelse.

	Udkanten skal være attraktiv

Søren Madsen, Borre

	I øjeblikket raser en diskussion om yderområderne i Danmark, og mange er tilsyneladende enige om, at vi lige så godt kan lukke helt ned nu, da affolkningen uomtvisteligt i løbet af kort tid vil gøre en ende på livet i Udkantsdanmark. Men det kan da ikke være rigtigt, at vi er så visionsløse – vi danskere, der mener, at vi skal leve af vores vid og klogskab, og som opfandt andelsbevægelsen, der netop skabte fremgang og liv. Kunne det ikke ske igen?

	På Møn, hvor jeg bor, er det turismen, der er i højsædet, og det er måske vejen frem. Men vi skal have dagligdagen til at fungere, også om vinteren, så det bliver attraktivt at flytte hertil. Gør det billigere at bo i landdistrikterne, giv erhvervslivet bedre vilkår. Og få så mobil- og netforbindelserne i orden! Lad os gøre Udkantsdanmark til stedet, hvor vi tør tage en chance og tænke alternativt.

	En trist dag for naturen

Leif Mentzel, København Ø

	Erhvervs- og vækstminister Henrik Sass Larsen (S) har på regeringens vegne sammen med Landbrug og Fødevarer og de borgerlige partier indgået en aftale om at halvere landbrugets randzoner. Så med et pennestrøg får landbruget 25.000 hektar eller 50.000 fodboldbaner mere at dyrke jord på. En uhyre trist dag for naturen.

	Velfærd skal blive i Danmark

Michael Nedersøe, DF

	Der er desværre intet nyt under solen, når det nu kommer frem, at udlændinge på overførselsindkomster sender massevis af gode danske skattekroner tilbage til deres respektive hjemlande. Kan vi være sikre på, at disse pengeoverførsler til blandt andet Somalia og Libanon udelukkende går til mad eller anden form for basal overlevelse?

	Det er ikke billigt at blive smuglet til Danmark, og derfor kan man godt få den tanke, at disse penge bliver brugt til at finansiere menneskesmugling, der skal hente familier og slægtninge til Danmark. Man kan heller ikke udelukke, at nogle af pengene går til terrorceller, der vil skade Danmark.

	Jeg finder det derfor dybt kritisabelt, at du og jeg betaler for, at udlændinge skal have så meget i offentlige ydelser, at de ligefrem har råd til at sende en del af pengene ud af Danmark.

	Dette sker, samtidig med at det diskuteres, hvor ofte vores ældre medborgere har ret til et bad. Vi er til grin, og vi betaler for det. Hvis vi skal dette her til livs, må der skrappere midler i brug. Kontrol på dette område er godt, og dobbeltkontrol er dobbelt så godt.

	Fair forslag om børnechecken

Povl Clasen, Kruså

	Forslaget om at indeksere børnechecken efter, hvor de pågældende børn bor – hvis lovlighed regeringen nu vil teste i EU-Kommissionen – er da glimrende og samtidig retfærdigt. Det koster jo notorisk væsentligt mere at leve i Danmark, end det koster i unionens østlige og sydlige medlemslande.

	I Information den 2. april citeres en juraprofessor for, at dette ikke vil kunne lade sig gøre på grund af EU’s regler for forskelsbehandling. Det kan professoren næppe have ret i. EU praktiserer jo selv en tilsvarende forskelsbehandling ved at graduere lønnen til sine medarbejdere og pensionister, alt efter hvor de bor. Dette sker ved at indeksere ydelsen med den såkaldte korrektionskoefficient, der fastsættes på basis af årlige analyser af leveomkostningerne på unionens forskellige tjenestesteder rundtomkring i verden.

	Bor den ansatte i København eller New York, får hun eller han væsentligt mere i løn eller pension, end hvis bopælen er i Vilnius. Det er en yderst demokratisk og rimelig bestemmelse, der måske på overfladen ligner forskelsbehandling, men er det modsatte: ligebehandling.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,4. april 2014,En artikel pr. redaktion - sendt til jer hver søndag
10410,/debat/2012/03/1700-tals-feminist-kan-stadig-tale-nutidens-unge,1700-tals-feminist kan stadig tale til nutidens unge,Tania Ørum," Forfatteren Mary Wollstonecraft var en af feminismens pionerer. I sin samtid i 1700-tallet vakte hun furore. Den konservative presse kaldte hende »en hyæne i skørter«. Men hendes skrifter er blevet læst med interesse af feminister helt frem til i dag.
Hver ny bølge af kvinderettighedsforekæmpere – fra suffragetterne til vore dages rødstrømper, nyfeminister og ligeretsaktivister – har ladet sig inspirere af Wollstonecrafts bog Forsvar for kvindens rettigheder fra 1792, hvor hun tager fat på både de ydre og de indre forhindringer for kvinders ligeværdige stilling i samfundet.
Wollstonecraft er en rigtig 1700-talsfigur: En oplysningens kvinde, der opmuntrer sine medsøstre til at uddanne sig, så de kan blive myndige individer og deltage aktivt i samfundslivet både politisk, socialt og i familien. Mary Wollstonecraft skrev om vigtigheden af, at kvinder får en ordentlig uddannelse. Hun forsvarede den franske revolution. Hun tog modigt til orde mod tidens mest fremtrædende mænd. Hun var radikal, fordi hun både havde øje for den formelle ligestilling og for de sociale og økonomiske uligheder i samfundet.
Derfor kunne 1970’ernes rødstrømper knytte direkte an til Wollstonecraft med sloganet ’Ingen kvindekamp uden klassekamp – ingen klassekamp uden kvindekamp’. De sociale og kønspolitiske ændringer måtte følges ad. Det er ikke noget tilfælde, at kvinderetsforekæmperen Toni Liversage ud fra sin deltagelse i den danske kvindebevægelse udgav en bog om og med Wollstonecraft, Mary og revolutionen, i 1974.
For selv om Wollstonecraft var en rigtig 1700-talsskikkelse, er der deprimerende nok ikke så langt fra hendes skrifter til dagens aktuelle kønsproblematikker.
I dag bliver man måske ikke kaldt en hyæne i skørter, men det er åbenbart stadig kontroversielt at træde frem som feminist. Adspurgt om deres holdninger, begynder de fleste defensivt med en forsikring om, at de skam ikke er feminister.
Slut med pyntedukker
Mary Wollstonecraft var ikke feminist på den firkantede måde, der stiller kvinderne som det gode køn over for mændene som det onde køn. Hun var tværtimod, som også 1970’ernes rødstrømper med deres bevidstgørelsesgrupper, i gang med en selvopdragelsesproces på kvindekønnets vegne: Hvis kvinder vil respekteres som ligeværdige både ude og hjemme, må de bevæge sig bort fra livet som pyntedukker underlagt modens påbud, vove sig ud af de intime lokaler og give sig i kast med andet og mere end ugebladslitteratur.
I dagens samfund, hvor mode og udseende mere end nogensinde tyranniserer unge piger, og hvor ugebladene læses af et stort flertal af landets kvinder i alle aldre, kan den problemstilling stadig genkendes. Og i et klima, hvor mødre igen klæder deres små døtre på som viktorianske dukkebørn, og der fra den pædagogiske ’sagkundskab’ insisteres på, at vi fødes lyserøde og lyseblå og derfor må indpasse os i de dertilhørende kønsbåse fra vuggestuealderen, kan der være god grund til at huske på Wollstonecrafts ana-lyser af, hvordan kvinder selv medvirker til fortsættelsen af deres undertrykkelse og umyndighed ved at opdrage deres døtre (og sønner) til at følge kønskonventionerne.
Budskabet om at uddanne sig var ikke nyt på Wollstonecrafts tid, det overtog hun fra tidligere generationer af kvindeforkæmpere. Det budskab lyder stadig, og stadig flere kvinder synes at have forstået det, eftersom piger i de senere år har klaret sig bedre og bedre i skolen og de efterfølgende uddannelsesinstitutioner.
På Wollstonecrafts tid var det forældre og mænd, der stod i vejen for pigers uddannelsesmuligheder, fordi de syntes, uddannelse var unødvendigt for det ægteskab, der var pigeopdragelsens mål. Wollstonecraft understregede, at selv fashionable kvinder fra de bedre kredse med adgang til rejser og selskabelighed meget vel kunne blive gamle uden at nå ud over barnligheden. De indsmigrende barnlige ynder, som samtiden lagde vægt på hos kvinder, skulle sikre dem en ægtemand i en tidlig alder. Denne barnagtige socialkarakter gjorde dem imidlertid uegnede til at opdrage deres egne børn og udsatte dem – især som ældre – for foragt i familie og samfund.
For at komme ud af deres barnlige afhængighed og umyndighed og opnå moralsk modenhed måtte kvinder uddannes til selvstændigt at kunne følge deres fornuft.
Fortsat undertrykkelse
Wollstonecraft begyndte med at argumentere for, at kvinder faktisk kan udvikle både dømmekraft og moralsk handlekraft. Dermed anfægtede hun kvinders underordning under mænd. De lovgivningsmæssige og politiske krav dukkede op i forbindelse med den franske revolution, som skabte håb om ændringer af hele samfundet.
I dag er der få, som i ramme alvor vil betvivle, at kvinder er i besiddelse af samme evner som mænd. Og mange af de lovgivningsmæssige og politiske ændringer, som gør det muligt, at kvinder kan udvise dømmekraft og moralsk handlekraft både ude og hjemme, er gennemført. Ikke desto mindre er det stadig åbenbart, at kvinder ofte føler sig usikre på deres evner og er nervøse for, om de kan leve op til tidens mangesidede krav.
Wollstonecraft kritiserede de samtidige mandlige skribenter, der behandlede piger, som om de var seksualobjekter, og kvinder, som om de var børn. Men hun var også opmærksom på, at begge køn medvirkede til at opretholde denne kvinderolle. Mens mændene sexualiserede det uskyldige, hjælpe- og hjerneløse pigebarn, medvirkede kvinder aktivt til deres egen underkastelse ved at spille på de infantile sider, der tiltrak mænd – uden at forstå, at denne barnagtige charme ikke varer ved, men kun vil medføre tab af respekt senere hen. Som Mary Wollstonecraft sagde: »tilbedelsen kommer først, og foragten er ikke forudset.«
Måske er det en sådan mekanik, der stadig fungerer i dag, blot i en mere upersonlig-diffus udgave: En kombination af senkapitalismens stigende forbrugspres og den ekstreme individualisering, som de seneste årtiers borgerlige backlash har medført, presser unge kvinder med urealistiske perfektionsnormer. I dagens samfund lyder devisen igen, at enhver er sin egen lykkes smed, og at det er ens egen skyld, hvis man ikke er en succes.
I stedet for – eller ud over – forældrene, er det nu ugeblade, medier og den herskende politiske diskurs, der stiller krav om, at unge kvinder både skal gøre karriere på linje med mænd og fremtræde veltrimmede og sexede, samtidig med at de har et perfekt hjem med helst flere perfekte børn og varetager de traditionelle kvindelige familieopgaver. Det er selvsagt en umulig cocktail, der får mange unge kvinder til at føle sig utilstrækkelige og stressede.
Også mænd er i stigende grad underlagt den slags perfektionskrav, der er en del af den herskende diskurs, men opleves som subjektive og individuelle problemer.
Wollstonecraft vidste godt, at det ikke var let. I sine lidenskabelige kærlighedsforhold oplevede hun, at det var svært at fastholde værdighed og selvstændighed. Den indre frigørelse, der skal følges med de ydre rettigheder, kræver, som hun var opmærksom på, en selvuddannelsesproces. Den er det lettest at gennemføre, når man er flere og derfor kan få øje på den fælles tvang, man er underlagt som enkeltindivider.
Det demonstrerede kvindebevægelsen for min generation. Måske det er på tide at finde nye, bevægende fælles erfaringer?
 
Tania Ørum er lektor ved Institut for Kunst og Kulturvidenskab ved Københavns Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",17.0,8. marts 2012,"For selv om Wollstonecraft var en rigtig 1700-talsskikkelse, er der deprimerende nok ikke så langt fra hendes skrifter til dagens aktuelle kønsproblematikker."
7965,/debat/leder/2013/03/manning-ytringsfriheden,Manning og ytringsfriheden,Martin Burcharth," Under en indledende retshøring torsdag i sagen om den amerikanske soldat Bradley Mannings uautoriserede frigivelse af klassificeret materiale til Wikileaks i 2010 stillede militærdommeren, oberst Denise Lind, den militære anklager et illustrativt spørgsmål.
»Ville De have rejst samme sigtelse mod Manning, hvis han havde givet disse dokumenter til The New York Times frem for til Wikileaks?«
Anklagerens svar lød: »Ja, dommer Lind.«
Det bekræftende svar illustrerer, hvor meget der står på spil for ytringsfriheden og for den frie presse i forbindelse med Obama-regeringens forsøg på at kue den 25-årige soldat og andre potentielle whistleblowere inden for statsapparatet.
Torsdag var første gang, Manning havde mulighed for at give en fuld forklaring på, hvad der for tre år siden motiverede ham til at igangsætte verdenshistoriens mest omfattende lækage af statshemmeligheder. Wikileaks’ offentliggørelse af disse dokumenter i samarbejde med The New York Times, The Guardian, Der Spiegel og Le Monde gav sig efterfølgende udslag i utallige artikler i medier verden rundt, der løftede sløret for diplomatiske studehandler stater imellem, udbredt korruption og organiseret kriminalitet i visse stater og meget andet. Det amerikanske militærs overgreb på civile, systemkritikere og modstandsgrupper i Afghanistan og Irak kom herudover for dagens lys i specifikke dokumenter, bl.a. omtalt her i avisen.
Manning gav under retshøringen en sammenhængende fremstilling af de forhold, der fik ham til at offentliggøre de ’kompromitterende’ oplysninger, han var kommet i besiddelse af i kraft sin stilling som efterretningsanalytiker for USA’s hær i Irak. Det var hans samvittighed, som havde påbudt ham at handle, hed det flere gange i det 35 sider lange forsvarsskrift. I videoer fra krigen havde han set umenneskelig behandling af fjender og civile, som han følelsesmæssigt ikke kunne bære at brænde inde med. Det var vidnesbyrd, som – hvis de kom ud til den uvidende offentlighed – ville føre til debat og forhåbentligt et stop for overgrebene, mente soldaten.
For de fleste er det let at sætte sig i Mannings sted. Men de færreste ville være så modige og risikere så meget personligt. At skride til en så radikal handling hører til sjældenhederne blandt soldater og statsansatte, men når det sker, reagerer staten mindst lige så ekstremt. Synderen skal straffes hårdt for at afskrække andre. Man kan være enig eller uenig i den reaktion, men den er hverken overraskende eller irrationel.
Problemet er et andet: en åbenlys mangel på gennemsigtighed og ansvarlighed over for de folkevalgte, altså interne mekanismer i militæret og statsapparatet, som ville unødvendiggøre whistleblowere. Diverse auditører har vist sig påvirkelige og ineffektive. Der er behov for et virkeligt demokratisk indblik.
I modsat fald vil en sag som den mod Manning stille og roligt undergrave den frie presse og ytringsfriheden. Ja, svarede anklageren, Manning ville også være blevet sigtet under spionageloven for at havde »bistået USA’s fjender«, såfremt han havde overgivet materialet til The New York Times frem for til Wikileaks. Heraf følger, at det næste skridt kunne blive at sigte avisens chefredaktør for at være skyldig i, at Osama bin Laden downloadede to hemmelige dokumenter på sin computer. Det er nemlig beviset, som anklagemyndigheden agter at fremlægge mod Manning ved retssagen i juni.
Nu er det faktisk sådan, at The New York Times offentliggjorde noget af det materiale, som kom Wikileaks i hænde. Men sjovt nok er justitsministeriet kun ude efter at retsforfølge Julian Assange under påskud af, at Wikileaks ikke er et medie, men en statsundergravende propagandagruppe. Det er selvsagt en skelnen, som kan blive svær at tage alvorlig i en internetdomineret kommunikationsverden. Er Wikileaks ikke i besiddelse af den samme ytringsfrihed som The New York Times?
Men så langt vil sagen om Bradley Manning – der er blevet isolationsfængslet og mishandlet af militæret – næppe nå. Han alene skal straffes til skræk og advarsel. Medierne vil slippe i denne omgang. Kendsgerningen er imidlertid, at Wikileaks trådte i pressens sted, og at en dom over Manning derfor vil være et indgreb mod ytringsfriheden.
",2.0,2. marts 2013,"I modsat fald vil en sag som den mod Manning stille og roligt undergrave den frie presse og ytringsfriheden. Ja, svarede anklageren, Manning ville også være blevet sigtet under spionageloven for at havde »bistået USA’s fjender«, såfremt han havde overgivet materialet til The New York Times frem for til Wikileaks. Heraf følger, at det næste skridt kunne blive at sigte avisens chefredaktør for at være skyldig i, at Osama bin Laden downloadede to hemmelige dokumenter på sin computer. Det er nemlig beviset, som anklagemyndigheden agter at fremlægge mod Manning ved retssagen i juni."
9052,/debat/2012/09/hvilken-rolle-politikerne-spille-kunsten,Hvilken rolle skal politikerne spille i kunsten?,Rune Gade," I går mødtes en række centrale kulturpolitikere og aktører fra kunstlivet i DGI-Byen i København. De skulle diskutere, hvordan den fremtidige dialog mellem disse parter skal forme sig. Den diskussion er tiltrængt. Meget tyder nemlig på, at Folketingets politikere over en bred kam i disse dage er ved at ophøje deres manglende engagement i kunsten til lov.
I juni blev der indgået en bred politisk aftale mellem alle Folketingets partier om en ny struktur for den statslige kunststøtte, som i dette efterår vil blive sendt i høring. Aftalen har ikke affødt nogen videre debat i medierne, måske fordi der er tale om »småjusteringer«, som et dagblad på lederplan betegnede det. På visse punkter er der imidlertid tale om mere end blot en ansigtsløftning til kunststøttesystemet. Ja, hvis man vil være dramatisk, bør man snarere tale om en amputation. Et vigtigt element for politikerne bag aftalen har nemlig været at fjerne sig selv fra direkte indflydelse på kunststøtten. Konkret betyder det, at der ikke vil sidde nogen politikere i det fremtidige repræsentantskab for Statens Kunstfond. I dag udpeger alle politiske partier et medlem til det siddende repræsentantskab for både Statens Kunstfond og Statens Kunstråd. Aftaleteksten begrunder beslutningen med, at man ønsker »at sikre behørig armslængde mellem det politiske niveau og repræsentantskabet«. Det kan lyde smukt og umiddelbart helt i overensstemmelse med kronjuvelen i det danske kunststøttesystem, armslængdeprincippet. Men det er ikke uproblematisk at gøre politikerne fri af ansvaret for kunsten.
For de indviede er det ikke nogen hemmelighed, at politikernes uvilje mod at tage del i et fremtidigt repræsentantskab for Statens Kunstfond næppe udspringer af ærbare ideer om at respektere armslængdeprincippet. Uviljen skyldes snarere elementære politiske prioriteringer, som ikke falder ud til kulturens og kunstens fordel. Med få undtagelser har politikerne igennem de senere år glimret ved deres fravær fra møderne i repræsentantskaberne. Endda i så høj grad, at de de facto allerede har fraskrevet sig ansvaret for kunsten ved systematisk at skulke.
Armslængdeprincippet
Armslængdeprincippet har som sit mål at sikre, at kunststøtten i de specifikke tilfælde tildeles ud fra kunstfaglige hensyn og ikke ud fra politiske interesser. Derfor sidder der ikke politikere, men fagpersoner – kunstnere og kunstkyndige – i de udvalg, som uddeler den statslige kunststøtte og træffer de konkrete beslutninger om tilsagn og afslag til ansøgerne. Det er et sundt og velfungerende princip, som har været i brug på kulturområdet siden Statens Kunstfonds oprettelse for snart 50 år siden. Et princip, som ikke er uforeneligt med politikeres deltagelse i et repræsentantskab, da repræsentantskabet ikke selv uddeler støtte, men primært har til hensigt at udpege nogle af de udvalgsmedlemmer, som uddeler støtte.
I bemærkningerne til den første lov om Statens Kunstfond fra 1964 kan man læse, hvad ideen var med at anbringe kunstfaglige personer og politikere side om side i repræsentantskabet: »Man ser i repræsentantskabet en mulighed for en frugtbar meningsudveksling mellem kunstner og politiker om selve principperne for det offentliges holdning til kunsten.« Hensigten var med andre ord at sikre et fælles ansvar for kunsten hos politikere og kunstnere, samt at skabe et forum, hvor kunstens samfundsmæssige betydning løbende blev diskuteret.
Det er muligt, at repræsentantskabet for Statens Kunstfond ikke er det ideelle forum for frugtbare meningsudvekslinger mellem kunstnere og politikere længere. Det indikerer politikernes manglende fremmøde. Men at skabe fora, hvor en sådan dialog løbende kan varetages, er afgørende for, at vi fortsat kan påtage os et fælles ansvar for kunsten og sikre en løbende debat om, hvad kunstens rolle skal være i samfundet. At afskære politikerne og kunstlivets aktører fra at have et rum for samtale, er at fjerne muligheden for i fællesskab at udvikle visioner for et kulturelt bæredygtigt samfund.
Risikoen er, at den politiske anerkendelse af kunststøttens betydning forsvinder. Som man i de senere år har set andre steder i Europa – f.eks. i Holland, hvor en fjerdedel af kulturbudgettet er skåret væk – er dette desværre en meget reel risiko.
Kunstens betydning
Politikere burde i mine øjne interessere sig meget mere for kunsten – også når den ikke højtideligholdes ved festlige lejligheder, hvor de ofte og gerne møder op. Kunsten binder en befolkning sammen og giver den fælles referencer, fælles holdepunkter, fælles værdier. Kunsten skaber også debat, uenighed og forskel, hvilket er nogle af dens vigtigste egenskaber.
Kunsten giver os en bedre forståelse af os selv og af den verden, vi befinder os i. Den skaber liv og aktivitet og fungerer som et vigtigt element i egns- og byudvikling, der blandt andet gør det muligt at tiltrække nye borgere, erhvervsliv og turister. De politiske beslutningstagere viser deres forståelse for dette gennem deres engagement i kulturpolitikken.
En undersøgelse i Politiken viste sidste år (31. august 2011), at et flertal i befolkningen bakker op om den statslige kunststøtte. Derfor er det trist, at de folkevalgte politikere ikke ønsker at gå mere aktivt ind i området. Også de politikere, der repræsenterer de ni procent af befolkningen, som faktisk ønsker kunststøtten afskaffet, burde om nogen have et incitament til at deltage i diskussionerne om udformningen af kunststøtten. Herunder spørgsmålet om, hvad og hvem kunststøtten er til for.
Gensidig forståelse
Aftaleteksten til den nye kunststøttestruktur fremsætter ideen om et årligt seminar, hvor politikere og kunstlivets organisationer kan mødes for at debattere kunstens rolle i samfundet. Det vidner om, at politikerne anerkender dialogens vigtighed. Men der skal en stærkere og mere formaliseret institution end et årligt seminar til at sikre en reel dialog og debat.
I den fremtidige kunststøttestruktur bør der etableres et mere forpligtende forum, hvor politikere og kunstnere kan mødes.
En løsning kunne være at supplere det foreslåede årlige seminar med faste, halvårlige møder mellem Statens Kunstfonds bestyrelse og Folketingets Kulturudvalg. Det kunne sikre en kontinuerlig dialog omkring kunststøttens og kunstens betydning.
Den dialog er til gensidig gavn for parterne. Politikerne vil få indsigt i kunstnernes og kunstinstitutionernes virkelighed, mens kunstnerne vil lære den politiske virkelighed at kende. Diskussionerne mellem kunstnere og politikere kan være både anstrengende og irriterende at tage del i. Men de er en fundamental og uundværlig del af et demokratisk princip for forvaltning af statslig kunststøtte.
At skille politikere og kunstnere er ikke at respektere armslængdeprincippet, men snarere at skille armen fra resten af kroppen. Det er ikke et ønskværdigt scenarie, da det risikerer at fjerne den politiske forståelse for kunststøtten såvel som kunstlivets forståelse for de politiske prioriteringer inden for kulturen.
Og det er hverken til gavn for kunsten eller samfundet, men vil blot bidrage til en generel kulturel forarmelse.
Rune Gade er formand for Statens Kunstråd og lektor, ph.d.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",9.0,28. september 2012,"Rune Gade er formand for Statens Kunstråd og lektor, ph.d."
13262,/debat/2010/11/laeserbreve-16,Læserbreve,Informations Webredaktion," Nej til social apartheid
Johanne Schmidt-Nielsen, Enhedslisten
Regeringens nye udlændingepakke er det hidtil mest vidtgående angreb på danskernes ret til familieliv. Noget så basalt som retten til at leve i sit eget land med sin ægtefælle og sine børn skal fremover gøres afhængig af indkomst og uddannelsesniveau. En slags social apartheid, hvor de velhavende og veluddannede har ret til at finde en ægtefælle i udlandet, mens lavtuddannede eller arbejdsløse ikke har samme muligheder.
Med de nye regler for familiesammenføring vil endnu flere tvinges til at trække teltpælene op - eller til at splitte familien. Hvordan kan en regering, der kalder sig selv liberal, overhovedet overveje at lave udførlige lister over, hvem borgerne må gifte sig med?
I Enhedslisten vil vi gøre alt, hvad vi kan, for at stramningerne bliver trukket tilbage, når det politiske flertal skifter. >
Der er en verden udenfor
Karen Leth-Sørensen, Frederiksberg
Det skulle være lovpligtigt for en til enhver tid siddende regerings medlemmer at kunne tale flydende engelsk - det er det som bekendt ikke alle folkevalgte, der kan. >Derudover skulle der kræves et studieophold i et andet land >- og det helt på det pågældende lands betingelser.
Dette gælder naturligvis særligt for integrationspolitikerne, som udviser en ganske utilstedelig mangel på viden om livet uden for Danmarks grænser.
Tænk - der bor mennesker i andre lande!
Praktisk politik mangler
Kenneth Kristensen Berth, Vallensbæk, folketingskandidat for Dansk Folkeparti
Før 2001 var der ikke Dansk Folkeparti andet end skældsord til del, når talen faldt på udlændingepolitikken.
Nu har man langt ind i Venstre erkendt, at integration er et håbløst forehavende, og at politikerne bliver nødt til at stille krav til indvandrerne om at lade sig assimilere.
Nu mangler vi bare, at den filosofiske erkendelse, som blandt andet Søren Pind (V) er kommet til, bliver fulgt op af praktisk politik, så Venstres medlemmer rent faktisk også begynder at sige ja til at afskaffe halalmad, særlige badetider i svømmehallerne for etniske minoriteter, kønsadskilt idrætsundervisning, etnisk adskilte daginstitutioner og alle de andre krav om særbehandling af muslimer, som er kommet til i løbet af de seneste år.
Jeg frygter imidlertid, at Venstre ender med ikke at levere varen.
Bertel Haarders gamle maksime fra integrationsministerdagene om, at han ikke var minister for leverpostej og tørklæder, synes nemlig stadig at være gældende i Venstre.
Man er altså stadig ikke parat til at gøre, hvad der er nødvendigt for at understøtte en egentlig assimilering af indvandrerne.
Den filosofiske erkendelse risikerer således at være værdiløs, fordi Venstres egen ideologi forhindrer partiet i at bruge erkendelsen til noget.
På vej ud af SF
Mads Strarup, København
Jeg har været medlem af SF i knap seks et halvt år. I den periode har jeg været vidne til et parti, der mildest talt har ændret sig meget. Jeg satte personligt kryds ud for Villy Søvndal ved formandsvalget for en del år siden, og var derfor også mere end villig til at se SF transformere sig.
Den manglende modstand mod 24-års-reglen var svær at sluge. Men nu er grænsen simpelthen nået! Mit billede af mig selv som en humanistisk-orienteret SF'er harmonerer ganske enkelt ikke længere med det nye SF.
Jeg skal blankt erkende, at et SF-ja til de nye udlændingeregler meget vel kan ende med et SF-nej fra min side. Min udmeldelse kommer - desværre - tættere og tættere på, da jeg i stigende grad har måttet erkende, at mit partikontingent bliver anvendt til at finansiere et politisk projekt, som jeg ikke længere føler som mit eget.
For mig er og bliver SF et parti, der ikke bakker op om at underordne kærligheden noget andet. Kærligheden mellem to mennesker skal til alle tider stå over enhver form for overvejelse af potentiel, fremtidig nytte for samfundet, størrelse på tegnebogen og papirer fra eliteuniversiteter.
Skræmmende lurepasseri
Henrik Guldborg Bøge, Charlottenlund
VK-regeringen har netop - vanen tro - lavet en stramning af udlændingelovensammen med DF . Denne gang lægger man ikke skjul på, at den er til for at holde bestemte mennesker ude af landet. Taler du ikke et verdenssprog (det indbefatter så åbenbart hverken kinesisk eller arabisk), har du ikke en høj uddannelse (og her taler
vi top-20 universitet i verden), og har du ikke over 100.000 kroner på bankbogen, så kan du godt kigge langt i vejviseren efter adgang til Dannevang.
Staten bestemmer altså, hvem folk må gifte sig med, afhængig af om de kan bidrage til staten eller ej. Det er så ulækkert, at man skulle tro, at alle socialt indstillede politikere automatisk ville tage afstand fra det. Desværre er Socialdemokraterne tilhængere af det. Og SF kan slet ikke finde ud af, hvad de mener om det.
Konklusionen er desværre lige så klar, som den er skræmmende: Er man venstreorienteret, er der nu kun Enhedslisten at stemme på.
Kyoto-aftalens blinde øjne
Karen Helveg Petersen, København
To store sten ligger i vejen for en ny klimaaftale.
For det første bør Vesten udvide sine reduktionsmål til at omfatte CO2-effekterne af hele fødekæden for sit forbrug, hvilket Randi Pisani redegør glimrende for i sin kronik (7. november).
For det andet skal de nye højvækstlande forpligte sig til reduktionsmål. De er i øjeblikket fritaget for reduktionsmål, fordi de ifølge aftalen regnes som udviklingslande. Det gælder lande som Kina, Indien og Brasilien. På COP15 modsatte de sig derfor, at de skulle inkluderes i aftalens evt. afløser, medmindre de rige lande påtog sig en større byrde.
Men interesserne krydser hinanden. Kina og andre undtagne lande kan perverst nok have en konkurrencefordel i, at de rige lande ikke påtager sig CO2-udledningen i forbindelse med produktion og transport af importerede varer. Gjorde de det, ville det næste spørgsmål hurtigt være, hvordan ansvaret skal fordeles.
Fantasi klarer besparelserne
Søren Blaabjerg, Hørning
Uddannelserne skal spare. Det er en konsekvens af det stigende antal uddannelsessøgende.
I stedet for at jamre med vil jeg pege på følgende muligheder:
>•Effektivisering. Der er f.eks. næsten ingen grænser for, hvor mange der på én gang kan overvære en lektion, hvor der er tale om envejskommunikation. Auditorieforedrag og filmforevisning er oplagte redskaber.
• Optimal brug af internettet. Her kan man lave interaktive træningsprogrammer til indlæring af nødvendigt huskestof, og man kan også lave et righoldigt sortiment af (landsdækkende) spørgsmål-og-svar-programmer.
• Projekt- og gruppearbejde. Personlig lærer-elev-vejledning kan i et vist omfang erstattes med intensiv brug af gruppe- og projektarbejde, hvor eleverne hjælper hinanden til en god forståelse af stoffet. At fremstille et stof på en forståelig måde for andre samt diskutere og problematisere det er i sig selv en god træning og hjælper én til selv at forstå tingene bedre.
Den bedste lærer er formentlig i virkeligheden den mest dovne, dvs. den, der formår at motivere til selvlæring samt at tilrettelægge undervisningen, så eleverne selv gør langt det meste af arbejdet samt får stimuleret deres naturlige nysgerrighed og lyst til at eksperimentere og gå på opdagelse. >
>Fantasi ingen hindring!
Populær i USA
Erik Møller Andersen, København
Anders Fogh Rasmussen ville krigen i Irak og er til gengæld nævnt i ekspræsident George W. Bushs nye bog. Løkke Rasmussen vil krigen i Afghanistan og finder pengene ved masseafskedigelser i kommunerne (5.000 ifølge KL-formand Jan Trøjborg) samt drastiske nedskæringer på forskning og uddannelse (34 elever i hver klasse i gymnasiet). Til gengæld kan befolkningen se frem til nye storindkøb af kampfly, F- 35 Joint Strike Fighter til milliarder og atter milliarder af danske kroner. For selvom det er for sent at komme med i Bushs bog, kan Lars Løkke Rasmussen helt sikkert komme med Obamas, hvis han en dag skriver en.
>Sund på eget ansvar
Simon Emil Ammitzbøll, politisk ordfører, Liberal Alliance
>»SF vil kræve obligatoriske sundhedspolitikker for alle private og offentlige virksomheder i landet«, skriver SF's sundhedsordfører, Karl H. Bornhøft (9. november). Det undrer mig ikke, at SF vil tvinge arbejdsgiverne til at bruge kræfter på tiltag, der skal regulere danskernes liv.
>Arbejdsgiverne ved godt, at sunde og raske medarbejdere er mere produktive end syge og usunde medarbejdere, ligesom de fleste medarbejdere er bevidste om, at et godt helbred er en forudsætning for at kunne klare et job tilfredsstillende.
Hverken staten eller arbejdsgiverne skal tvinge danskerne til at leve sundere. Det er og bliver den enkeltes ansvar at leve sundt - også på arbejdspladsen.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,12. november 2010,"Jeg skal blankt erkende, at et SF-ja til de nye udlændingeregler meget vel kan ende med et SF-nej fra min side. Min udmeldelse kommer - desværre - tættere og tættere på, da jeg i stigende grad har måttet erkende, at mit partikontingent bliver anvendt til at finansiere et politisk projekt, som jeg ikke længere føler som mit eget."
9626,/debat/2012/07/nato-kan-stadig-naa-vinde-afghanistan,Nato kan stadig nå at vinde i Afghanistan,Hew Strachan," For et par dage siden deltog jeg i en diskussion med en klasse af politilogi- og jurastuderende, og deres iver lod sig ikke dæmpe af, at det elektriske lys i lokalet flakkede konstant – det var trods alt Kabul Universitet og ikke Oxford.
Deres spørgsmål fokuserede på NATO’s bidrag til deres lands sikkerhed, og deres grundantagelser var de samme, som vi kender fra den hjemlige debat: Flere tog for givet, at koalitionens indsats ville ende i fiasko, og de fleste syntes uvidende om, at alliancen to gange har bekræftet sin fortsatte støtte til Afghanistan, også efter 2014.
Deres forvirring er forståelig. Og lige så forvirrede er vælgerbefolkningerne i NATO’s medlemslande. Da Barack Obama 1. maj besøgte Afghanistan, havde han to budskaber med sig: Ét til præsident Karzai, som han lovede at samarbejde med, også efter 2014. Og et andet til sine hjemlige vælgere, som han lovede en afslutning på krigen i samme år.
Vi befinder os i den globaliserede kommunikations æra, og alligevel forsøger vores ledere at slippe af sted med at levere to modstridende budskaber til to forskellige målgrupper på en og samme tid.
Korruption i fokus
I Kabul mødtes jeg også med afghanske menneskerettighedsorganisationer, og jeg bemærkede, at de lagde deres fokus på den omfattende korruption og på, hvordan landets gamle elite har sat sig tungt på magten. I modsætning til de studerende forholdt de sig også til Afghanistans egne politiske processer, som de så som helt centrale for nationens sikkerhed. Det næste afghanske præsidentvalg skal finde sted i 2014, men der er stadig ikke en dukket troværdig udfordrer til Karzai op – endsige noget politisk parti, der vil kunne integrere en sådan kandidat.
Mange afghanere siger, at der stadig er tid, men de liberale kræfter har indset, at det er der næppe. Ikke desto mindre er selve den selvfølgelige frihed, hvormed de udtrykker deres bekymringer og frustrationer, et udtryk for, hvor store politiske og demokratiske gevinster, de trods alt har opnået.
Slagkraftige styrker
Endnu et af mine møder i Afghanistan indgyder en vis optimisme – og denne gang en mere solid og håndgribelig af slagsen: En afghansk general breder et stort kort ud på jorden og giver sig til at redegøre for sit operationsområde og for sine troppers styrker og kapaciteter, hvilke zoner der endnu volder problemer, og hvilke der er under sikker kontrol.
Det var som at se Montgomery i ørkenen i 1942 med sine divisionskommandører. Han udstrålede en naturlig leders individuelle kvaliteter, men fremsatte en pointe, som er kollektiv: Den afghanske nationalhær har med stor hast udviklet sig til en bemærkelsesværdig kampformation. Det er nu dens soldater og ikke NATO’s, der nu må tage de største tab ved sammenstødene med Taleban. De såkaldte ’grøn mod blå’-angreb, som det, der fandt sted mandag, da tre britiske soldater blev dræbt af en afghansk politimand, skal ses på baggrund af det bratte fald i ISAF’s tab i det forløbne år: Taleban målretter nu deres angreb mod tilliden mellem de afghanske sikkerhedsstyrker og NATO’s tropper, fordi de ikke er i stand til at opnå taktisk succes mod den afghanske hær.
Det er netop på grund af denne svaghed, at Obama kan være så overbevist om, at NATO kan afslutte sine egentlige kampmissioner ved udgangen af 2014.
Det er indlysende, at krigen har bragt smerte og lidelse af enorme dimensioner til Afghanistan. Landet har været hærget af krig i mere end 30 år, og eftersom gennemsnitslevealderen er lav, er det efterhånden kun de færreste, der kan huske en tilværelse helt uden krig.
NATO skal indse egen succes
Afghanerne er imidlertid tilbøjelige til at glemme, hvor tilbagestående deres land endnu var i sin ’guldalder’ i 1960’erne og 1970’erne. Krigen har bragt et hidtil uset niveau af økonomiske investeringer og politiske forandringer.
Det er ikke kun den liberale intelligentsia og elite, der frygter en tilbagevenden til den tilbageståenhed, som Taleban stod for. Det gør mange af de afghanere, der bor i landdistrikterne også. Et tydeligt tegn på det, er at en stor del af Talebans vejsidebomber nu bliver afmonteret af NATO-tropperne efter tip fra lokale afghanere.
NATO er bevidst om, at succeser inden for taktisk oprørsbekæmpelse ikke er lette at konvertere til politiske resultater. Derfor har NATO-styrkerne i stigende grad afsværget brugen af ordet ’sejr’ i deres doktriner. Men nu truer den modsatte fare: At NATO-landene får det indtryk, at oprørsbekæmpelsen er ude af stand til at levere nogen form for succes.
Der vil utvivlsomt være områder af Afghanistan, som ikke er fuldt rensede for oprørere i december 2014. Men det samme gælder for visse andre lande, vi ikke plejer at se som sårbare, herunder Tyrkiet.
Store dele af Afghanistan er mærkbart mere sikker, end for bare et år siden, ikke mindst Kabul og Helmand samt det voksende netværk af motorveje. Taleban har mistet fremdriften, og de ved det. Nu er koalitionens ledere og deres vælgerbefolkninger nødt til at vågne op til samme erkendelse. For gør de ikke det, kan de måske stadig nå at tabe den krig, der ellers er på vej til at vinde.
 
Hew Strachan er skotsk militærhistoriker
© The Guardian og Information
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",151.0,6. juli 2012,Korruption i fokus
10431,/debat/2012/03/laeserbreve-22,Læserbreve,Informations Webredaktion," Over udløbsdato
Kjeld Madsen, Aarhus
Mon ikke den danske folkekirkes krise i virkeligheden skyldes, atfærre og færre danskere kan tro på, at den treenige Gud ved Helligåndensmellemkomst, som også er Gud, lod sig føde i skikkelse af sin egen søn – Jesus – af en jomfru – Maria?
Han skulle så, i kærlighed til mennesket, som han selv har skabt og opretholder, gennemleve alle tænkeligemenneskelige lidelser og modstå alle tænkelige menneskelige fristelser fortil sidst at dø ved lade sig sømme fast på et kors i ufattelig fysisksmerte.
Her skulle han en gang for alle sone og befri os fra den arvesynd, som allemennesker ifølge den hans egen myte er født med; og alle, som ikke tror pådenne Jesusgud, skal efter døden fortabes i helvede.
Alle, som tror påham, skal på den yderste dag, hvor denne Jesusgud vender tilbage til jorden, for iet veritabelt blodbad at skille fårene fra bukkene, genopstå i himmelen, hvor de skal leve evigt sammen med Gud/Jesus/Helligånden.
Mon ikke krisen skyldes, at Bibelens og andre religiøse skrifters tidsom livsfortælling og livsforklaring er ved at rinde ud?
Æggehoved
Uwe Max Jensen, Aarhus
Forfatteren Erwin Neutzsky-Wulff spørger 28. februar, hvor meget spalteplads den svenske kunstner og Muhammedtegner Lars Vilks har fået i forhold til imamer, der giver udtryk for et islamisk synspunkt.
Neutzsky-Wulffs pointe synes at være, at vi har en skæv islamdækning. Det får være. Hvad angår den konkrete hændelse, som Wulff beskriver, hvor Lars Vilks' forelæsning om ytringsfriheden og dens grænser på Karlstad Universitet blev afbrudt af æggekastende islamister – chikane af det fri ord Wulff opfatter som tilbageholdende – kan man konstatere, at det ingen omtale har fået i Informations spalter. Desuden er islamister ikke uden magt, hvad angår Informations billedpolitik. Således tør avisen ikke længere bringe hverken Kurt Westergaards eller Lars Vilks’ muhammedtegninger af frygt for repressalier.
Vis mig den interessegruppe, der på tilsvarende vis, kan få Information og den samlede presse til at danse efter sin pibe.
Villy advarer
Geoffrey Cain, Hellerup
Det er godt, at Villy Søvndal advarer Syriens præsiden, Bashir al-Assad, mod at myrde sin befolkning. Han burde sige noget lignende til Gaddafis arvtagere, der har fordrevet samtlige indbyggere i byen Tawerga (30.000), og som nu torturerer alle de Gaddafi-støtter, de kan få fat i.
Villy burde også advare Sudan mod at slagte den sorte befolkning i syd. Det har regimet været i gang med i mange, mange år, uden at Villy – eller nogen anden for den sags skyld – har sagt noget som helst.
Ledelse på universiteter
Ole G. Mouritsen, professor dr.scient.
Bestyrelsesformanden for Aarhus Universitet, Michael Christiansen, udtaler i et interview til Information 2. marts, at han nu mener, at managementkulturen er gået for langt, og at universiteterne ikke kan styres som en tandpastafabrik.
Med denne dybe indsigt lagt for dagen kan man måske håbe på, at der kommer lidt liv i de ellers så anonyme bestyrelser. Jeg kan kun give Christiansen ret, men også bemærke, at det var forudsigeligt, at det kunne gå så galt.
De eksterne medlemmer og bestyrelsesformænd er ofte at finde blandt ’the usual suspects’: bestyrelsesnomaderne, som måske ikke står for den største fornyelse.
Derudover er videnskabsfolkene, og dermed universitetets kerneydelser, forskningen og undervisningen, meget svagt repræsenteret i bestyrelserne.
Jeg er i det store og hele tilhænger af universitetsloven, men den forudsætter jo kvalitet i ledelsen. Hvis man vil være i bestyrelsen for en virksomhed, sætter man sig grundigt ind i, hvad der er naturen i og drivkraften bag denne virksomheds primærproduktion. Bestyrelserne har ikke været dygtige nok til at sætte sig ind i, hvad der er universitets dynamo. Her må jeg også give Christiansen ret.
Jeg mener, at det er uklogt af Christiansen at omtale forskerne som ’pirrelige’. Frem for at personliggøre problematikken ville der være mere visdom i at erkende, at universiteterne har et ledelsesproblem i forhold til at lægge afstand til politikerne og deres påhit.
Usmagelig naziretorik
Erik Boel og Kristian Lund Kofoed, Europabevægelsen
Under de daglige demonstrationer i Grækenland kan man ofte se referencer til Hitler-Tysklands blodige erobringskrig på Balkan og Kansler Merkel klædt ud som SS-officer.
Også i Danmark dukker nazispøgelset op fra tid til anden. Det er usmageligt og er udtryk for en total mangel på forståelse – både for nutidens problemer og for fortiden.
Næppe noget land har i højere grad end Tyskland taget et opgør med sin egen mørke fortid. Eksempelvis er Anne Franks dagbog i dag obligatorisk læsning i tyske skoler. Vi står med et demokratisk, multikulturelt Tyskland, som spiller en nøglerolle, når det gælder freden og stabiliteten på vort kontinent.
Angela Merkel selv har udvist et mangeårigt engagement i Europa og i et europæisk orienteret Tyskland. Her bygger hun videre på de bedste traditioner i tysk efterkrigspolitik ved bl.a. kanslerne Adenauer, Schmidt og Kohl.
Merkel har vist vedholdende evne til at finde ansvarlige europæiske løsninger kombineret med en solidaritet med de andre medlemslande. EU har et presserende behov for en udbredelse af denne indstilling til andre medlemslande.
Ikke ny afgift
Morten Levy, Frederiksberg
I dagens Sødt sagt 2. marts omtaler David Rehling sagen om pålæggelse af moms på udenlandske tidsskrifter på en måde, så man får det indtryk, at Post Danmarks gebyr på 160 kroner for at behandle sådan et tidsskrift, er opfundet til lejligheden.
Men det har i masser af år været sådan, at dette gebyr bliver lagt på, så snart postvæsnet skal told- eller momsbehandle en forsendelse, der kommer fra et land uden for EU.
Engang havde jeg over nettet købt en bog til omkring 100 kroner fra en britisk baseret forretning. Men da bogen kom, viste det sig, at forretningen var begyndt at sende fra øen Jersey i den engelske kanal, og da Jersey ikke er med i EU måtte jeg så pludselig bøde 160 kroner oven i de 100.
Hvis sagen med de udenlandske tidsskrifter kan få denne gebyrpraksis stoppet, eller i det mindste ændret, så for eksempel gebyrbeløbet får en rimelig størrelse i forhold til værdien af forsendelsen, så er vi mange der vil blive glade.
Putin tør selv
Stig Bøg, Tinglev
Ritzau oplyser 2. marts, at Rusland vil lægge afstand til Syrien, men det har været Ruslands standpunkt fra begyndelsen, der er ikke tale om ændring. Lad os dog se, om ikke Vesten ændrer deres standpunkt.
De tør ikke gå ind, så vi skal til at have en forhandling. USA er ikke længere the indispensable, som Madeleine Albright, Bill Clinton, Robert Gates, Bush og andre hævdede.
Putin tør have en selvstændig holdning; måske er det derfor, han er hadet i Vesten. Det kommende valg er allerede betegnet som snyd i Vesten, så hvis Putin bliver valgt i første runde med 60 procent vil mainstreammedierne i Vesten sige »hvad sagde vi«, og forsøge at finde eksempler på snyd.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,5. marts 2012,"Jeg er i det store og hele tilhænger af universitetsloven, men den forudsætter jo kvalitet i ledelsen. Hvis man vil være i bestyrelsen for en virksomhed, sætter man sig grundigt ind i, hvad der er naturen i og drivkraften bag denne virksomheds primærproduktion. Bestyrelserne har ikke været dygtige nok til at sætte sig ind i, hvad der er universitets dynamo. Her må jeg også give Christiansen ret."
1698,/debat/2015/09/aah-hillary-feministisk-droem-frit-fald,Åh Hillary - en feministisk drøm i frit fald,Annegrethe Rasmussen," I sidste uge var jeg til møde i mit amerikanske kvindenetværk i Washington DC, hvor jeg bor. Det består af 60 damer, hvoraf mange af dem har tilknytning til det politiske liv i hovedstaden. Mødet faldt på et tørt sted, for i lang tid har jeg haft svært ved at forstå, hvorfor den demokratiske præsidentkandidat, Hillary Clinton, klarer sig dårligere og dårligere blandt de kvindelige vælgere. Og hvem bedre at spørge end dem.
Det kan ikke længere være, som det var i 2008, fordi vælgerne den gang mente, at en kvinde ikke kan være commander-in-chief. Tværtimod viser meningsmålinger, at et flertal af amerikanerne mener, at Clintons køn er hendes ’stærkeste kort’.
Clinton har også selv brugt både sin alder og sin nye status som bedstemor som et plus i sin kampagne, hvor hun har meldt offensivt ud på en række klassiske ligestillingspunkter: bedre adgang til børnehave, ret til barselsorlov og fri abort samt en fortsat kamp for ligeløn.
Lige lidt hjælper det. En måling fra sidste uge foretaget af Washington Post og ABC News viser et massivt dyk i tilslutningen blandt de demokratiske kvinder fra 71 procent i juli måned til 42 procent i dag.
Clintons kampagnestab er klar over, at den er gal, så i sidste uge udarbejdede de et memo til kandidaten, der anbefalede hende at være mere »varm, morsom og elskelig«. Problemet med denne besked – som til forveksling ligner det evindelige råd til Helle Thorning Schmidt om at ’vise mere af sig selv’, så vælgerne kunne ’mærke hende noget mere’ – er, at Clintons force ikke er, og aldrig har været, humor eller smalltalk.
Da hun i forrige uge forsøgte sig med at danse på det populære Ellen DeGeneres talkshow, var medierne rørende enige om, at det var tåkrummende pinligt og kun ufrivilligt morsomt. Clinton er ikke charmerende på samme måde som Obama, den sag er klar.
Og det var da også præcis det, mit netværks kvinder fortalte mig, da jeg spurgte dem om, hvad de troede, der var galt. »Hun skal være sig selv – hun er kompetent, erfaren, dygtig og vidende. Hun skal ikke fortælle vittigheder,« som en konkluderede.
Men er der også andet og mere på spil, når det gælder Hillary Clinton? Ingen anden politiker er blevet de- og rekonstrueret, studeret og analyseret så nøje som hende. Hendes ægteskab, hendes hår, hendes latter (’frygtelig’ er kodeordet) og hendes buksejakkesæt.
Amerikanerne kender hende. Så hvorfor er det alligevel, som lektor ved New York University Katie Roiphe har sagt det i bogen Thirty Ways of Looking at Hillary som om, det er »meget nemmere, mere cool og mere tiltrækkende at have Hillary som præsident på det tidspunkt, hvor hun rent faktisk ikke stiller op«.
Og videre: »Hvorfor er det sådan, at hun rent faktisk inkarnerer alle feminismens idealer, men at vi bare ikke bryder os om dem, når vi ser dem?«
Er det et spørgsmål om dobbeltmoral? At kvinder heller ikke er helt trygge ved stærke kvinder, og at vi derfor er mere tilbøjelige til at motivforske?
Jane Kramer, europæisk korrespondent ved The New Yorker, indrømmer f.eks. i samme bog, at hun »til stadighed har gransket Hillary Clinton på en måde, som jeg ikke gør med mandlige politikere. Når jeg ser på de mænd, som stiller op, spørger jeg mig selv, om deres politik ligner noget, jeg også mener. Også om de er modige nok og har visioner. Med Hillary har mit spørgsmål snarere været: Hvorfor vil du have dette job?«
Kathleen Parker, der er klummeskribent ved Washington Post, har imidlertid et helt andet bud: Et bud, der handler om, at Clinton simpelthen ikke er en troværdig politiker – altså en forklaring, der grunder sig i hendes faktiske opførsel fremfor hendes køn:
»Hvis hun taber nomineringen, er det ikke, fordi kvinderne har forrådt hende. Det er, fordi de hellere vil have ny frisk kandidat, fri for belastende bagage fra fortiden … Kvinder er i virkeligheden ligesom mænd: De vil have en præsident, de kan stole på.«
Annegrethe Rasmussen er udenrigskorrespondent i Washington DC
Klummen er udtryk for skribentens egen holdning
",64.0,21. september 2015,"Men er der også andet og mere på spil, når det gælder Hillary Clinton? Ingen anden politiker er blevet de- og rekonstrueret, studeret og analyseret så nøje som hende. Hendes ægteskab, hendes hår, hendes latter (’frygtelig’ er kodeordet) og hendes buksejakkesæt."
8720,/debat/2012/11/hvorfor-goere-indlysende-investere-mere,Hvorfor ikke gøre det indlysende – investere mere ?,Anders Lundkvist," Forbrugerne vil ikke forbruge, virksomhederne ikke investere, og bankerne vil ikke udlåne. Det er ikke, fordi de mangler penge, tværtimod, men de opspares. Og det er skidt, at pengene ikke kommer ud at arbejde for at skabe vækst og beskæftigelse. Derfor sættes alle politiske kræfter ind på at omdanne opsparing til forbrug og investeringer.
Men det går ikke godt. Kickstarten kommer ikke ud af hullerne, og efterlønspenge og skattenedsættelser sættes blot i banken. Problemet er, at alle er rationelle, det vil sige er klar over, at vi er i en krise uden ende i syne (selv i Tyskland går det nu ned ad bakke), så man må sikre sig mod uvejret. Dertil kommer, at flere og flere tilsyneladende føler sig mætte, og mener, at de har nok elektriske brødristere, hvilket er miljømæssigt rationelt. Den eneste, der ikke er rationel, er finansministeren, der tror på mirakler, kaldet ’ketchupeffekten’, hvor vi pludselig kollektivt angribes af købelyst.
Arbejdsgiverne er ikke i tvivl, og deres budskab udsendes nu i højere og højere stemmeleje.
Hvad må der gøres?
Det er, at virksomhedernes omkostninger skal ned. Reallønnen er allerede faldende, og de kan håbe, at den stigende arbejdsløshed og forringede dagpengevilkår vil øge presset på lønnen. Men tilbage står afgifter og skatter, især selskabsskatten. Argumentet er, at de forringer konkurrenceevnen, og så er der tilsyneladende ikke mere at tale om.
At dømme efter overskuddet på betalingsbalancen står det nu ikke så slemt til, og i den udstrækning der er et problem, er det snarere produktiviteten, og dermed virksomhedernes egen inkompetence, der skulle ses på. Det er dog klart, at omkostningerne også betyder noget. Men hvad? Arbejdsløse formodes at blive liggende på sofaen, hvis de forkæles med for generøse dagpenge, så mon ikke virksomhedsejerne tilsvarende ville have godt af at blive udfordret på pengepungen?
Tænk på alle de markedsandele og forenklede arbejdsgange, der kan opnås, hvis disse ejere tvinges til at vise, hvad de duer til!
Hertil kommer, at landenes jagt på laveste løn og laveste virksomhedsbeskatning er et kapløb mod bunden. Irlands lave selskabsskat og Tysklands lave lønninger ’tvinger’ Danmark til at følge trop. Men behøver det at være sådan? Inden for EU kunne man jo aftale at tage disse parametre ud af konkurrencen, nemlig ved at vedtage en fælleseuropæisk selskabsskat på f.eks. 30 pct. og indføre bestemte – men forskellige – minimumslønninger i alle landene. Så ville konkurrencen gøre det, den er sat i verden for, nemlig øge effektiviteten. Hvis arbejdsgiverne er uenige, kunne man få den uhellige tanke, at det ikke er Danmarks vel, men deres profit, de har for øje.
Skab offentlige arbejdspladser
Men igen: Hvad må der gøres for at få gang i den danske økonomi?
Svaret ligger lige for. Når den private sektor ikke – trods masser af initiativer og besværgelser – vil bruge penge, bør det offentlige træde til. Regeringens (og oppositionens) langsigtede plan er jo, at den offentlige sektor kun må vokse minimalt frem til 2020. Men denne politiske prioritering af den kapitalistiske sektor over den demokratisk kontrollerede sektor, bør der dispenseres fra i den aktuelle krise, hvor der er desperat brug for, at det offentlige træder til. Det gør regeringen ikke, tværtimod. Staten fyrer folk, og den tvinger kommunerne til at gøre det samme. I stedet for at modvirke den private nøjsomhed, går det offentlige foran.
Det er ansvarlig politik, hedder det, for der er ikke råd til at skabe offentlige arbejdspladser. Men det er lige præcis det, der er.
Og det er tilmed en win win win-politik: Mens tiltag over for den private sektor i bedste fald har en usikker effekt på beskæftigelsen, kan det offentlige med sikkerhed skabe arbejdspladser. Samtidig viser meningsmålinger, at befolkningen gerne vil betale mere i skat for at få mere velfærd, at den foretrækker ordentlige skoler, sygehuse og ældrepleje frem for flere dingenoter. Endelig er serviceydelser – hvilket er, hvad det offentlige leverer – mindre miljøbelastende end (privat) vareproduktion.
Eneste taber er faktisk Finansministeriets økonomiske modeller, der vil få et nervøst sammenbrud, hvis de fodres med sådanne tanker.
 
Anders Lundkvist er politisk økonom
",2.0,12. november 2012,"Eneste taber er faktisk Finansministeriets økonomiske modeller, der vil få et nervøst sammenbrud, hvis de fodres med sådanne tanker."
12277,/debat/2011/05/tager-talent-alvorligt,Vi tager talent alvorligt,Troels Lund Poulsen," Prioriteringen af talentudvikling i folkeskolen er det endelige opgør med tesen om, at hvad alle ikke kan lære, skal ingen lære.
Regeringen vil gøre det attraktivt for alle børn at gå i skole. Der har været en tendens til, at de særligt udfordrede, altså børnene med problemer, har været i fokus de seneste år i debatten. Og det er også rigtigt, at vi politikere har været meget fokuserede på at skabe en mere inkluderende folkeskole. For det kan ikke være rigtigt, at vi som samfund placerer 12 procent af en årgang på sidelinjen med et stempel i panden, der siger 'anderledes'.
Det skal vi have lavet om på. Også fordi den alt for massive brug af specialundervisning sluger omkring en tredjedel af de udgifter, vi bruger på folkeskolen. En mere inkluderende folkeskole er derfor et fokusområde af både sociale og økonomiske årsager.
Problemet er, at vi med denne fokusering risikerer at glemme en anden gruppe af elever. De stærke. Dem med det særlige talent. Dem, der med den rigtige hånd i ryggen og lidt opmuntring kan veksle talentet til at blive de dygtigste på deres felt. Til gavn for den enkelte og til gavn for samfundet.
Bedre plads til udfoldelse
Derfor er jeg glad for, at den talentarbejdsgruppe, som min forgænger nedsatte, netop er barslet med en række initiativer. En række af de initiativer er så konkrete, at jeg har dem med til de forhandlinger om folkeskolens fremtid, jeg netop har taget hul på.
Danmarks konkurrencedygtighed i det globale videnssamfund afhænger af, at vi bliver dygtigere til at udvikle talenter. Derfor skal de mest talentfulde have bedre plads til at udfolde sig, så de kan udnytte deres potentiale til fordel for samfundets og deres egne fremtidsmuligheder.
Med det mener jeg, at alle børn og unge skal have muligheden for at komme så langt med deres evner som muligt. Det er ikke kun den matematisk begavede, den sprogligt dygtige eller hende, der kan svømme længst, som vores talentstrategi vil komme til gode. Det er også den pædagogstuderende, som kan læse mennesker. Tømrerlærlingen med en god rumfornemmelse. Den ordblinde, der har sans for geometri. Og sådan kan jeg blive ved.
Et samfund i vækst
Og vi har heldigvis masser af talenter i folkeskolen. De skal motiveres og udfordres fagligt, for det er til gavn for os alle.
Talenterne får en mere meningsfuld hverdag, deres klassekammerater bliver løftet fagligt og socialt, og det fremtidige velfærdssamfund styrkes. I den inkluderende folkeskole skal der være plads til alle  også de dygtigste.
Prioriteringen af talentudvikling i folkeskolen er det endelige opgør med tesen om, at hvad alle ikke kan lære, skal ingen lære. Med arbejdsgruppens afrapportering og mit fortsatte fokus på området, er talentdagsordenen kommet for at blive. Og ikke kun som en politisk dagsorden, men også som en professionel og faglig dagsorden ude på skolerne. For det må være enhver lærers målsætning at se sit fag forløst i de største talenter.
I de senere år har der heldigvis også været et stigende fokus på at gøre en ekstra indsats for talenterne i det danske uddannelsessystem, for at vi kan opretholde og videreudvikle Danmark som et samfund i fortsat vækst og velstand. Vi har ikke råd til, at unge mennesker, som har viljen og talentet til at yde en særlig indsats, oplever, at de ikke bliver udfordret tilstrækkeligt i vores uddannelsessystem, måske med det til følge at de mister interessen for at videreuddanne sig.
Løft i bredden
Regeringens talentstrategi beror ikke på at udpege talenter, men at skabe rammerne og forny eller forstærke metoderne, så alle med særlige forudsætninger eller lyst til at yde en ekstra indsats får de optimale betingelser.
Når børn og unge får mulighed for at arbejde med det, de er bedst til, følger motivationen med. I vores plan for talentudvikling har vi derfor også taget højde for, at den utilpassede og skoletrætte muligvis blot mangler at få den rette opmærksomhed og støtte til at udvikle sig.
Vores talentstrategi kommer ikke kun de mest talentfulde elever til gavn, som Per Schultz påstår i sin kronik i Information den 27. april. En styrket talentindsats er også et løft i bredden, for talent smitter. En dygtig elev trækker sine kammerater med op, og det bidrager til fællesskabet.
Vi har haft en pædagogisk tradition uden et stærkt blik for talenterne. Vi skal fremme en ny professionel dagsorden, hvor vi også går efter det ypperste; fra folkeskole over erhvervsskoler og gymnasier til professionshøjskoler, erhvervsakademier og universiteter.
Troels Lund Poulsen (V)  er undervisningsminister
",11.0,3. maj 2011,"Vi har haft en pædagogisk tradition uden et stærkt blik for talenterne. Vi skal fremme en ny professionel dagsorden, hvor vi også går efter det ypperste; fra folkeskole over erhvervsskoler og gymnasier til professionshøjskoler, erhvervsakademier og universiteter."
6765,/debat/2013/09/fjumret-tre-aar,Jeg har fjumret i tre år,Mona Ebdrup," 
	Jeg sidder lige nu med et glas rødvin og tænker tilbage på tre ’fjumreår’, som vores politikere og medier ynder at kalde dem. Jeg er lige begyndt på statskundskab på Københavns Universitet.

	For tre år siden tog jeg en beslutning om at hive nogle år ud af karriereræset, så jeg kunne blive klogere uden at sidde med ansigtet rettet mod en bog, tavle eller lærer. Det havde jeg alligevel allerede gjort i 14 år. Det viste sig at blive mit livs bedste beslutning.

	Det kan godt være, at vi har alverdens muligheder for at blive, lige hvad vi har lyst til. Men hvad er det, vi har lyst til? Rom blev ikke bygget på én dag, og dette spørgsmål besvares heller ikke på én dag. I hvert fald ikke for alle. Jeg kender foruroligende mange, der lige nu gennemgår en mindre eksistentialistisk krise, fordi det er så stort et pres at finde ud af, hvilken vej i livet man skal vælge.

	Umiddelbart lyder det som en utrolig forkælet position, at vi har alverdens muligheder foran os og ikke kan vælge, men fremtiden fordrer altså engagerede og nytænkende færdiguddannede. Og det tager tid; en investering, der tjener sig selv ind igen på den lange bane. Men vi tillader ikke livet på den lange bane i øjeblikket.

	Jeg har mærket livet

	Jeg har i mine tre sabbatår, som jeg ikke for nogen pris ville have været foruden, mærket livet på godt og ondt. Jeg har danset til reggae til den lyse morgen på The smiling coast of Africa. Jeg har holdt en malariaramt, døende baby i mine skælvende arme i Malawi. Jeg har siddet til møde hos frihedskæmperen Aung San Suu Kyi og boet hos en politisk eksfange i Burma. Jeg har venner, som er blevet min anden familie i Vestafrika, som lige nu lider under fødevarekrisen i Sahel. Jeg har boet i ’det europæiske u-land’ Irland. Jeg tog min rygsæk med til Sydamerika, som jeg ikke burde være kommet levende hjem fra, hvis man ellers skulle tro på rygterne om lande som Colombia og Bolivia. Jeg har været forelsket. Jeg har fået klaustrofobi af at besøge sølvminearbejdere i Andesbjergene, der hver dag knokler sig i døden for at tilfredsstille verdens efterspørgsel på naturressourcer.

	Jeg har arbejdet i det offentlige, det private og frivilligt. Jeg har levet i en lille multikulturel boble på en højskole i Nordsjælland. Jeg har rejst alene rundt i New Zealand, som satser på kvalitet frem for kvantitet. Jeg har skraldet i supermarkedernes containere og lært om fødevareindustriens brodne kar. Jeg har med min danske baggrund skullet forsvare, at »jeg er født med en guldske i munden«. Jeg har været med til at åbne et nyt supermarkedskoncept med økologi, lokale varer og ingen madspild. Jeg har oplevet udfordringerne ved at være hvid. Jeg har forsvaret det danske velfærdssystem. Jeg har læst bøger, fordi jeg havde lyst, ikke fordi jeg skulle. Jeg har fundet mit nuværende hjem i København. Jeg har dummet mig. Jeg har grædt. Jeg har grinet. Jeg har vigtigst af alt fundet ud af, hvem og hvad jeg vil kæmpe for.

	Lyst til bøger

	Jeg har nu, efter tre års vigtig sabbat, lyst til at studere. Jeg glæder mig. Det må alt andet lige være meget mere fremmende for et studium, end en skoletræt, uinspireret 19-årig student. Var jeg begyndt for tre år siden, havde udgifterne til min studietid været fuldkommen spildt.

	Man kan måske spørge: Var det nu også nødvendigt med alle tre år og alle rejserne? Ja, det var det. Det er summen af utallige oplevelser, job, venskaber og erfaringer fra Danmark og resten af verden, der har gjort, at jeg nu ved, hvad jeg skal bruge mit studie til.

	Jeg ved nu, at jeg kan forene mine interesser og drømme og stadig være at finde på arbejdsmarkedet. Jeg ved nu efter tre år, at jeg gerne vil arbejde med fødevarepolitik og forbrugerisme. Ikke én rejse, et job, eller venskab kunne jeg have undværet for at nå hertil. Det var en lang rejse, men den tog altså kun tre år.

	Jeg forventer ikke nogen belønning for at rejse ud i verden, den har jeg allerede fået mange gange. Jeg forventer bare, at tonen i debatten bliver lidt mere nuanceret, og at man ikke skal straffes for at træffe selvstændige valg, der måske ikke gavner statskassen nu og her.

	Vi skal blive bedre til at anerkende, at ikke alle finder deres ’livsprojekt’ og kilden til livsglæde på det samme tidspunkt i livet. Nogle kan have brug for mere eller mindre tid, end jeg har haft. Mine sabbatår har måske gjort, at jeg ikke ’fjumrer’ resten af livet. Måske.

Mona Ebdrup er statskundskabsstuderende på Københavns Universitet
",3.0,2. september 2013,"	Umiddelbart lyder det som en utrolig forkælet position, at vi har alverdens muligheder foran os og ikke kan vælge, men fremtiden fordrer altså engagerede og nytænkende færdiguddannede. Og det tager tid; en investering, der tjener sig selv ind igen på den lange bane. Men vi tillader ikke livet på den lange bane i øjeblikket."
7170,/debat/2013/07/laeserbreve-15,Læserbreve,," 
	Få et nummer på uniformen

Anders Johansen, Humlebæk

	I Norge har politiet i flere år haft nummer på uniformerne. Nummeret gør det lettere for borgerne at identificere betjente, de ønsker at klage over, og også at fjerne enhver mistanke om, at betjentene dækker over hinanden.

	Det danske politi ønsker ikke at følge det norske eksempel, da det frygter, at nummererede uniformer vil føre til hævnaktioner – selvom det ikke er sket i Norge.

	For nogen tid siden var der en episode med en sindslidende mand, der gik amok i sin lejlighed. Før politiet ankom, havde en nabo fået ham beroliget. Pludselig kommer fem betjente bragende ind igennem døren. En af betjentene tager kvælertag på naboen, så han besvimer.

	I retssagen kunne ingen af de fem betjente huske, hvem der havde gjort hvad, og den besvimede nabo kunne ikke huske ansigtet på grund af besvimelsen.

	Et nummer på uniformen ville helt klart have hjulpet i denne situation, da det er nemmere at huske end et ansigt.

	Fælles ansvar for sundheden

Allan Søgaard Larsen, adm. direktør i Falck & Henrik Nedergaard, adm. direktør i Diabetesforeningen

	Det var ikke overraskende, at Sophie Løhde (V) og Henrik Sass Larsen (S) i MeningsMinisteriet på Folkemødet på Bornholm vedkendte sig, at livsstilssygdomme er et stort samfundsmæssigt problem, og at alle – inklusiv direktionsgangene – bør tage et ansvar.

	Hvis vi skal ændre udviklingen for de 1,7 millioner danskere, der lider af livsstilssygdomme, er der dog behov for handling og ikke blot ord.

	Antallet af diabetikere i Danmark er fordoblet til 300.000 på ti år, og stigningen fortsætter. Det lægger et stort økonomisk pres på den offentlige sektor, som den slet ikke kan bære. Organisationer og virksomheder som os bør derfor også tage et ansvar for at vende udviklingen.

	De fleste arbejdsgivere vil nok svare, at det gør de allerede. Men der er brug for konkrete initiativer, og her kan en kollektiv indsats fra arbejdsmarkedets parter være vejen frem.

	Virksomheder og organisationer har en unik indgang til dialog med danskere, der ikke ellers opsøger læge og sundhedstjek. Ved at gøre sundhedsforebyggelse til en del af det danske aftalesystem, kan vi være ambitiøse.

	Dertil er der brug for et politisk partnerskab med støtte- og tilskudsordninger, skattefradrag mv. Vil I være med?

	Eksamenshjælp er ikke nytteløst

Thorkil Jacobsen, gymnasielærer

	Rektor på Rungsted Gymnasium, Mogens Hansen, siger den 26. juni i artiklen ’For 1.250 kroner højere gennemsnit’, at hjælp i forberedelsen af en 24-timers eksamen ofte er nytteløst.

	Jeg er enig i, at hjælp i nogle fag er nytteløst – et godt oplæg i fransk gør ikke indtryk, hvis ’korthuset falder sammen’ bagefter. Men i faget historie nytter hjælp i høj grad. De kompetencer, eleven prøves i, er eksempelvis at formulere en historisk problemstilling, som kan få kilderne til at tale. Det kræver godt indblik i den historiske periode – eller også kræver det en onkel, der er historielærer. Jeg ved det, da jeg selv har hjulpet nevøer og niecer.

	Som trænet historielærer kan jeg godt se, hvad læreren har tænkt og herudfra forberede dem på, hvad læren vil spørge om og hvilke dele af pensum, de bør læse op. Herudover kan jeg sikre mig, at de forstår kilderne og kan referere dem med gode citater.

	Vi kunne måske bruge de 24 timer til at rette op på den skævhed, som vi alle ved, eksamenssystemet lider af?

	Debatkulturens deroute

Martin Petersen, København

	Det er sjældent, at jeg er enig med Berlingskes blogger Anne Sophia Hermansen, men jeg tøver ikke med at kalde hendes seneste blogindlæg om det manglende håndtryk for det vigtigste indspark til den offentlige debat i længere tid.

	Som hun skriver, så er det på høje tid, at vi tager et opgør med den modbydelige debatkultur, som efterhånden hærger samtlige netmedier. En debatkultur hvor en giftig tone retfærdiggøres i ytringsfrihedens og den frie debatkulturs navn. Jeg forsøger ikke intellektuelt at hæve mig over de såkaldte brøleaber i netundertrøje, men når kommentarer som: ’Islammadrasser fortjener ikke håndtryk, men en burka over hovedet’ og ’Du er en møgluder, lille ASH, og vi skal nok finde dig’ findes i kommentarfeltet, så stopper legen.

	Ikke kun fordi kommentarer som disse avler fremmedhad og ekstremisme, men også fordi det skader den sunde offentlige debat, som alle i Danmark har ret til og glæde af at deltage i. Indrømmet, debatten om Islam er giftig, måske den giftigste af alle, men sagen er jo, at denne modbydelige tone efterhånden findes overalt. Det er decideret ynkeligt at se, når noget så uskyldigt som en pladeanmeldelse kan ende med en tråd af tilsvininger fra personer, man ikke aner, hvem er. Og det grænser til det decideret patetiske, når man lægger folks privatadresse op på Facebook efter at have set en tv-udsendelse på TV 2 (Adoptionens Pris). Hvor går grænsen for, hvad man kan tillade sig gemt bag brugernavnets anonymitet?

	Plads til privatbilismen

Inge Rasmussen, Valby

	I et læserbrev den 25. juni skriver Kjeld Larsen, formand for Rådet for Bæredygtig Trafik, at »hovedparten af københavnerne klarer sig i hverdagen uden bil og føler sig tillige voldsom generet af bilismens dominans i deres hverdag«.

	Men det passer ikke. Hovedparten af københavnerne klarer sig ikke uden bil i hverdagen. Voksne mennesker på arbejdsmarkedet med familie er afhængige af at have en bil. Se på antallet af biler i byens boligområder.

	København er en hovedstad og samler centrale funktioner. Byen består af rigtig mange arbejdspladser, og skatteyderne skal kunne komme frem til deres arbejde for at kunne betale for et velfærdssamfund med overskud til at investere i luksus som bæredygtig trafik.

	Hvem repræsenterer Kjeld Larsen med sit indlæg andre end de få, hvis gøremål er indenfor gåafstand? Transport af unge og ældre familiemedlemmer til sport, behandling m.v. sker ikke via offentlig trafik. Indkøb til familien klares ikke med bussen. Folk som Kjeld Larsen giver beslutningstagere ideen, om at en betalingsring trækker stemmer. En ring, der vil belaste borgerne med øget skattetryk. Realistiske politikere, som ikke lader sig trække rundt ved næsen af private foreninger, efterlyses.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,2. juli 2013,"	Det danske politi ønsker ikke at følge det norske eksempel, da det frygter, at nummererede uniformer vil føre til hævnaktioner – selvom det ikke er sket i Norge."
8133,/debat/2013/02/a-kraftens-nederlag-nederlag-klimakampen,A-kraftens nederlag er et nederlag for klimakampen,George Monbiot," Er dette det endelige nederlag? Ja, ifølge det grønne parlamentsmedlem Caroline Lucas er Storbritanniens planer om udbygning med en ny generation af a-kraftværker nu »totalt afsporet«. Jeg frygter, hun har ret.
Lucas refererede til en politisk beslutning i Cumbria-distriktet om at sige nej til den underjordiske nukleare losseplads, som regeringen havde planlagt at henlægge der. Men hun kunne lige så godt have reageret på en ny rapport om uansvarlig opbevaring af atomaffald på oparbejdningsanlægget Sellafield. Eller på nyheden om, at Centricas, det sidste britiske selskab med interesser i atomkraftteknologi, trækker sig ud af alle projekter til anlæg af nye kernekraftværker.
Jeg forstår godt, at Cumbrias lokalpolitikere sagde nej til at huse højradioaktivt affald. Projektet tegnede teknisk usikkert og økonomisk bekosteligt. At regeringen havde udpeget denne placering til lagringsfaciliteten, var begrundet i en eneste ting: At den så ud til at være tilgængelig. Det ’atomkraftvenlige’ grevskab viste sig i sidste ende ikke spor mere begejstret ved udsigten til at blive opsamlingsdepot for a-kraftindustriens ekskrementer end resten af Storbritannien. Men ingen losseplads i Cumbria betyder ingen losseplads overhovedet.
Et krat af forhindringer
I forvejen var tilgangen forfejlet. Det var spild af godt affald. Det radioaktive materiale, regeringen ønsker begravet, kan ifølge et skøn, som dens videnskabelige chefrådgiver selv har anerkendt, levere tilstrækkeligt med kulstoffattig energi til at dække Storbritanniens behov for elektricitet i 500 år. Nye hurtige integralreaktorer kan i princippet blive ved med at genanvende atomaffald, indtil der kun resterer en ganske lille mængde, hvis halveringstid skal tælles i årtier snarere end i millionvis af år.
Problemet er, at ingen har gjort atomenergien sværere at elske end lige præcis den industri, som leverer den. Dens lange historie af forsømmelser, inkompetence og mørklægning blev nyligt suppleret af parlamentsudvalgets rapport: »Fundamentale svigt i projektledelsen giver fortsat anledning til forsinkelser og stigende omkostninger på Sellafield,« hedder det blandt andet i rapporten.
Så mens fortiden er noget forfærdeligt rod, er fremtiden et tæt krat af forhindringer. Centrica trækker sig ud af alle anlægsprojekter, fordi omkostningerne ved at bygge nye atomkraftværker stiger astronomisk. Hvor andre kilder til kulstoffattig energi bliver billigere, bliver atomkraften – i hvert fald atomkraft af den art, der satses på i Storbritannien – dyrere. Hvert år skærper industrien sine krav og insisterer på stadig mere overdådige statsgarantier, før den overhovedet kan gå i gang med nyt byggeri. Jo højere prisen bliver, jo svagere bliver de økonomiske argumenter, der taler til fordel for teknologien.
Spørgsmålet er, om vi ikke har nået det punkt, hvor yderligere forsøg på at bygge den foretrukne model, den europæiske trykvandsreaktor, bør sættes i bero, indtil omkostningerne er blevet revurderet og holdt oppe imod de sandsynlige omkostninger ved hurtige integrationsreaktorer. Hvor er fornuften i at konstruere skrøbelige tredjegenerations-kraftværker, hvis fjerde generations-teknologier er billigere og nemmere at bygge?
Kul erstatter atomkraftværker
For et par uger siden meddelte Japans regering, at den opgiver sit tidligere løfte om at nedbringe de drivhusgasser, landet udleder, med 25 procent i 2020. Skridtet er begrundet med, at Fukushima-katastrofen har gjort det nødvendigt eller politisk ønskeligt at lukke en række af de japanske atomkraftværker. Atomkraft sparer for tiden Japan for at udlede yderligere en kvart milliard tons kuldioxid om året, svarende til knap halvdelen af de britiske emissioner. De atomkraftværker, som nedlægges, vil i vidt omfang blive erstattet af kulkraftværker og naturgas.
Efter Fukushima-krisen har også Tyskland besluttet sig for at lukke sine atomkraftværker, som om risikoen for tsunamier i Bayern var overhængende. Som et resultat heraf er den tyske afbrænding af ’rent kul’ – tidligere blot kendt som kul – allerede steget med fem procent sidste år. Og dette er tilmed sket trods en massiv nedskæring i den tyske eksport af elektricitet til andre europæiske lande. Et skøn vil vide, at Tyskland kommer til at producere yderligere 300 millioner ton CO2 som følge af landets nukleare lukninger. Det svarer til næsten alle de energibesparelser, der vil blive foretaget i unionens 27 medlemslande som følge af implementeringen af EU’s energieffektivitetsdirektiv.
Afstår Storbritannien fra at erstatte sine atomkraftværker, som for øjeblikket producerer 22 procent af vor elektricitet, bidrager vi til samme foruroligende udvikling. At erstatte fossile brændstoffer med vedvarende energi – hvilket er uomgængeligt, hvis vi bare skal have en chance for at nå vores klimamål – er svært. At udskifte både fossile brændstoffer og atomkraft med vedvarende energi er endnu sværere. Da atomkraftværker tåbeligt nok vækker mindre folkelig modstand end vindmøller, vil fristelsen til at erstatte atomkraft med fossile brændsler være overvældende. At opgive en gennemprøvet, pålidelig kulstoffattig teknologi, samtidig med at et klimasammenbrud nærmer sig med accelererende hast, er det glade vanvid.
Uanset hvor fejlbehæftede og underdrejede planerne for udbygning med nye kernekraftværker måtte være, så har de den fordel, at de findes. Hverken regeringen eller de fossile brændstofvirksomheder har noget program for, hvordan vi fjerner kuldioxid. Disse udledninger er mange gange farligere affald fra atomkraftværker, og endnu sværere at sikre os imod. Vist er det et valg mellem to onder. Men det ene er meget værre end det andet.
 
© The Guardian og Information
Oversat af Niels Ivar Larsen
 
",0.0,8. februar 2013,© The Guardian og Information
9103,/debat/2012/09/muslimer-blevet-afhaengige-kraenkelser,Muslimer er blevet afhængige af krænkelser,Waleed Aly," Jeg kunne begynde med det smartphone-foto, der cirkulerer på internettet. Det forestiller et barn på tre-fire år, der triumferende bærer på et protestbanner med påskriften: ’Halshug alle, der fornærmer profeten.’ Ved siden af står en kvinde, formentlig drengens mor, og fotograferer. Synet er tilsyneladende kært nok til, at det skal foreviges.
Jeg kunne også begynde med at konstatere, at traileren for den antiislamiske film Innoncence of Muslims, der øjensynlig blev gnisten til al postyret, er blevet en enestående blockbuster. YouTube-visningerne skal tælles i millioner–vel at mærke på grund af ophidsede demonstranter verden over, der mener, at ingen bør se denne film.
Men lad mig i stedet begynde med det faktum, at kun et fåtal af de ophidsede demonstranter, der for nylig demonstrerede i Sydney, overhovedet havde set den film, de mente at føle sig krænkede af. Det indrømmede flere, da de blev af spurgt af journalister. En af dem udtalte sågar, at hun nægtede at se noget så krænkende. Det er imponerende dumt sagt. Men udtalelsen er også lærerig. Ja, ret beset kan netop denne indrømmelse være nøglen til en forståelse af den muslimske vrede.
Svælger i krænkelse
Krænkelsen er alt, der tæller. Ophidselsen handler ikke så meget om en dum og dårlig film, som om at finde et påskud for sit vredesudbrud. Det ved vi, for vi har set det hele før–som da pakistanske demonstranter vandaliserede amerikanske fastfoodkæder og brændte billeder af amerikanske præsident George W. Bush som reaktion på de danske tegninger.
Vi ved det også, fordi så mange af de hadefulde paroler ved weekendens demonstrationer virkede umotiverede i sammenhængen: ’Vores døde er i Paradis, jeres døde er i Helvede’. Undskyld mig, hvilke døde? Handlede det ikke om en film?
Det vi oplever i disse dage, er mennesker, der dyrker deres egen ydmygelse som en rus. Mennesker, som i raseri slår vildt ud i håbet om at ramme et eller andet. Der er intet strategisk eller kalkuleret over det. At de gør sig selv til filmens mest effektive publicister, betyder intet. At de bruger stærkt fornærmende slagord mod retten til at fornærme, betyder intet. Det betyder heller intet, at de demonstrerer imod retten til at fornærme menneskers religion, men samtidig selv erklærer, at kristne ikke har nogen moral. Disse demonstranter demonstrerer nemlig slet ikke for at fremhæve en pointe; det er selve deres protest, der er pointen.
Protestens rus
Det føles godt at protestere. Det føles kraftfuldt. Men der er intet instrumentelt over det. Det er ren katarsis. Forurettelse og aggression er et rusmiddel for de magtesløse. Derfor er det ikke muligt at lade fornærmelsen gå ubesvaret hen–det ville være tegn på svaghed fremfor transcendens.
Det ironiske er, at de ophidsede muslimske masser hermed tildeler ekstraordinær magt til netop de kræfter, der vil krænke dem. Krænkerne bliver placeret som det konstante centrum for muslimernes verden. Derfor er ’mangel på respekt over for islam’ også det kritikpunkt, et flertal i 35 muslimske lande fremførte som vigtigste årsag til deres modvilje mod Vesten i en nylig Gallup-undersøgelse.
’Manglen på respekt’ er den overordnede og generaliserede forurettelse, der subsumerer alt andet. Alt kan kastes ind i denne malstrøm: Schweiziske minaretforbud, franske niqab-forbud, militære invasioner, droneangreb, racistiske stereotypier, restriktiv indvandringspolitik–ja, selv en film, der er så latterligt ringe, at alle dens fornærmelser falder tilbage på de tosser, der har lavet den.
Berusende skandaløst
Det er ikke filmens indhold, men dens kontekst, der skaber ophidselsen. Filmen er et symbol på en bredere oplevet foragt. Derfor udviklede protesterne mod den sig så hurtigt til et orgie i antiamerikanisme. Derfor fik vi slagord som ’Obama, Obama, vi elsker Osama’–det var simpelthen den mest krænkende rytme, demonstranterne kunne finde på. For også Osama er et symbol og tilmed et af de mest frastødende i deres arsenal. Findes der nogen bedre måde at bevise sin eksistens på end ved at sige noget virkeligt skandaløst?
At Obama straks fordømte filmen på det kraftigste, blev ikke registreret. Det gjorde det Det Hvide Hus’ usædvanlige bøn til Google om at trække videoen tilbage heller ikke. Begge tiltag forblev usynlige for dette publikum af ydmygede sjæle, der kun venter desperat på den næste fornærmelse, så de igen kan blive forenet i deres store forurettelse.
Og de behøver disse krænkelser for at forlænge rusen. Krænkelserne giver dem en mulighed for at hævde sig, så de kan føle sig hele og retfærdige. Krænkelserne er en genvej til selvværd.
Google–Mekka i krænkelse
I vores digitale verden kan man altid finde et eller andet at hidse sig op over. Enhver kan google sine egne fordomme, og der er altid nok af forargelige nyheder at dele med andre. Hele online-fællesskaber samles om at dele krænkende materiale og smovse i efterfølgende vredesventilering. Snart har vi en subkultur, hvor selve samhørigheden næsten udelukkende bygger på fælles forurettelse. Snart ender vi med en identitet, som ikke har noget at sige om sig selv. En identitet, som bygger på den mest forarmede position af alle: At være trodsigt vred er at være til.Muslimer bør finde udsigten til en sådan identitet katastrofal. Identiteten som det permanent krænkede offer gør den islamiske identitet hul. »Ligesom Den Utrolige Hulk ...,« som Abdal Hakim Murad, en fremtrædende britisk islamisk teolog, bemærker: » ... afmægtig, indtil han bliver provokeret.«
Vi muslimer har brug for at føre en anden og mere alvorlig samtale. En, der ikke handler om, hvordan vi skal sige fra for at forsvare vores profet, men om hvordan vi kan komme videre og tale om helt andre ting.
Waleed Aly er lektor i politik på Monash University
© The Sydney Morning Herald og Information. Oversat af Niels Ivar Larsen.
",78.0,21. september 2012,"Jeg kunne også begynde med at konstatere, at traileren for den antiislamiske film Innoncence of Muslims, der øjensynlig blev gnisten til al postyret, er blevet en enestående blockbuster. YouTube-visningerne skal tælles i millioner–vel at mærke på grund af ophidsede demonstranter verden over, der mener, at ingen bør se denne film."
13245,/debat/2010/11/hvem-hoert-eus-kina-strategi,Hvem har hørt om EU’s Kina-strategi?,Jørgen Henningsen," Kina er alle vegne. Kineserne har redet den globale krise af uden andre mén end et beskedent fald i den økonomiske vækst, som de fleste, også kineserne, fandt bekymrende høj. De opkøber olie- og gasfelter hvor som helst i verden og store arealer i Afrika for at sikre den fremtidige fødevareforsyning til mere end 1.3 milliarder mennesker. Og deres skænderier med den amerikanske kongres om valutakursmanipulationer når frem til selv beskedne europæiske provinsaviser. Men hvorfor hører man praktisk taget aldrig noget om Kina og EU?
Det korte svar er, at det gør man ikke, fordi der ikke rigtig sker noget. Hvem husker, at der var et EU-Kina-topmøde den 6. oktober? Og hvem vover at svare på, hvad der kom ud af det? Det fælles pressekommuniké (to sider) består stort set udelukkende af almindeligheder og høfligheder, herunder understregning af enighed mellem parterne om vigtigheden af samhandlen og den overordnede økonomiske politik.
Det eneste punkt, hvor kommunikeet nærmer sig noget konkret, er energi- og klimaområdet. Her fremhæver man, at samarbejdet bør fokusere på det, der allerede er i fuldt sving, f.eks. energieffektivitet og vedvarende energi. Erklæringen om at parterne fortsat vil basere deres internationale klimaarbejde på den såkaldte Bali-handlingsplan nærmer sig det tragiske - Det var præcis den plan, der ikke var i stand til at levere noget ved COP15, og begge parter ved udmærket, at den heller ikke vil levere noget, hverken ved COP16, 17 eller nogen af de efterfølgende.
Fokus andre steder
Hvad er så forklaringen på denne, kunne man fristes til at sige, miserable tilstand? En del af forklaringen ligger i Kina, resten i EU.
EU er Kinas vigtigste handelspartner, så man kunne forvente at det ville afspejle sig i den kinesiske udenrigspolitik. Når det ikke er tilfældet, er det først og fremmest, fordi handelssamkvemmet er relativt problemløst. Lidt gniderier om eksport af sko og undertøj, problemer med ophavsrettigheder og markedsadgang er der ganske vist, men det er der jo alle steder, hvor der handles.
Kinas problemer med EU er for intet at regne mod de udfordringer, landet står overfor i forhold til USA, hvor kinafjendtligheden er tiltagende, eller til Kinas nærmeste naboer, især Rusland og Japan.
Hertil kommer, at kinesisk udenrigspolitik i stigende grad fokuserer på at skabe kontakter til lande, der kan forsyne Kina med mad og råstoffer i takt med den økonomiske udvikling i landet. EU er langt fra toppen på listen over kinesiske prioriteter.
EU kigger indad
Set fra et europæisk synspunkt er Kina til gengæld overordentlig vigtig. Men der er en tendens til, at den erkendelse først afspejler sig med fem til ti års forsinkelse på det politiske plan. Det ville være nyttigt, om EU i dag forsøgte at forholde sig til Kina-2015 snarere end til Kina-2005.
Når det ikke sker, skyldes det især, at EU i længere tid har været stærkt indadskuende. Udvidelsen, traktatspørgsmålet, euro-krisen og de sædvanlige bureaukratiske trakasserier, f.eks. i forbindelse med etableringen af en fælles udenrigstjeneste - hvor procedurespørgsmål har været helt dominerende - har stået i vejen for udarbejdelsen af konkrete politikker, herunder også en konkret Kina-politik.
Heldigvis har mange europæiske politikere afstået fra at deltage i den 'China-bashing', som dele af Washington er faret frem med. På den anden side har de samme politikere næppe heller haft lyst til at gå for stærkt ind i meningsudvekslingerne på kinesisk side, uanset om dette skyldes delvis enighed i kritikken eller ønsket om at forblive solidarisk med amerikanerne.
Tilbageholdne EU
To eksempler kan illustrere den europæiske tilbageholdenhed:
Europa har forholdt sig relativt afdæmpet over for den stærke amerikanske reaktion mod kinesernes fastholdelse af en - efter de flestes opfattelse - unaturligt lav valutakurs over for dollaren.
I tvisten mellem USA og Kina er det svært at se bort fra, at en kinesisk revaluering vil indebære en nedskrivning af værdien målt i kinesiske yuan af de mere end 2.000 milliarder dollars, Kina har investeret i amerikanske statsobligationer. Det argument har vi imidlertid hørt meget lidt til i Vesten.
Man kunne i det mindste håbe, at den europæiske afdæmpethed skyldes, at vore politiske ledere har indset, at USA's kritik rummer et betydeligt element af ønske om at finde en ekstern syndebuk for den øjeblikkelige amerikanske misere.
Når den europæiske tavshed alligevel undrer, er det fordi dollarens fald i forhold til euroen betyder, at den kinesiske fastholdelse af yuan-kursen over for dollaren ligefrem indebærer, at den kinesiske valuta ikke bare er for lav i forhold til euroen - den er direkte faldet. Hvis nogen skulle have førsteretten til at besvære sig over kinesernes kurspleje, må det være EU.
Klimapolitikken er et andet godt eksempel: USA har insisteret på et tilsvarende kinesisk engagement for at indgå en global klimaaftale. I betragtning af, at de stigende kinesiske udledninger, for tiden ca. fem tons CO2, eqv årligt pr. indbygger, er betydelig tættere på EU's (knap 10 tons) end på USA's (op mod 20 tons), kunne man mene, at EU havde et stærkere argument over for Kina end USA .
Det må indrømmes, at der i Bruxelles i de seneste år har været en tilbøjelighed til at løbe med det amerikanske argument. Under alle omstændigheder ignorerer demarchen over for Kina det faktum, at der både ved indgåelsen af Klimakonventionen (1992) og Kyoto-protokollen (1997) var bred enighed om, at industrilandene (hvortil Kina ikke hører) skulle gå i spidsen, når det drejer sig om begrænsning af CO2-udledningerne. Her er et klart eksempel, hvor en klarere EU-politik havde været på sin plads.
Ubeslutsomhed
Den relativt beskedne synlighed af relationerne mellem EU og Kina kunne være udmærket, hvis ikke det var fordi, den dækker over manglende beslutsomhed i EU. De fleste vil sikkert være enige i, at EU i dag har større interesse i udviklingen i Kina end omvendt, og hvis ikke EU får strammet op på en række afgørende politikområder, er der grund til at frygte en tiltagende defensiv holdning i forholdet til Kina. Klima- og energipolitikken er også her et godt eksempel. Hvorfor skulle Kina interessere sig for en EU-politik, der er præget af selvros langt mere end af ambition. Det har stort set passeret hen over hovederne på den europæiske offentlighed, at det stærkt annoncerede 20 pct. reduktionsmål for 2020 allerede blev nået sidste år (under skyldig hensyntagen til at de sidste 2-3 pct. vil blive leveret via projekter i u-landene). For mange er det også uklart, at den delvist blokerede diskussion om at løfte målet til 30 pct. stadig vil være et godt stykke fra at gøre politikken ambitiøs.
Det har de givetvis regnet sig frem til i Beijing. Og hvorfor skulle Kina interessere sig for en EU-politik på innovationsområdet, der insisterer på, at ovennævnte uambitiøse målsætninger skal være drivkraften i udviklingen af grøn teknologi de næste ti år?
Oplagt samarbejde
Der er ellers muligheder nok for at skabe samarbejde. F.eks. er transportsektorens fremtidige energiforsyning en udfordring for både Europa og Kina. Hverken EU eller Kina har en klar forestilling om, hvilken energiform, der skal drive vore transportsektorer i fremtiden. Og begge burde være skeptiske over for fortsat stigende olieforbrug såvel som første generations biobrændstoffer. Man kan håbe på el i de mindre biler og tunge køretøjer med begrænset daglig kørsel, f.eks. varedistribution, men langturslastbilerne kræver andre alternativer som naturgas eller biogas. Begge parter står over for samme udfordring: fremtidig stærk afhængighed af olieimport. Men samarbejdet kræver selvfølgelig, at EU formulerer en politik, der kan matche den kinesiske.
Et ganske andet, langt mere udenrigspolitisk tema, hvor EU og Kina har - måske endnu uopdagede - fælles, legitime, interesser er forholdet til det arktiske område. Det gælder helt åbenlyst mulighederne for at besejle især Nordøst-, men også Nordvestpassagen. Og det gælder parternes interesse i at undgå mere militarisering af området end højst nødvendig. Og skal man tro de officielle rapporter, taler både EU og Kina for en høj grad af beskyttelse af det sårbare arktiske miljø. På det helt konkrete plan har både Kina og EU søgt permanent observatørstatus i Arktisk Råd, men de otte fulde medlemmer har indtil videre sat spørgsmålet på venteliste. Her skulle være rige muligheder for konkret samarbejde.
Jørgen Henningsen er tidligere direktør for EU-Kommissionens direktorat for miljø




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,15. november 2010,"Hvad er så forklaringen på denne, kunne man fristes til at sige, miserable tilstand? En del af forklaringen ligger i Kina, resten i EU."
8832,/debat/2012/10/saadan-loeser-boerns-laesevanskeligheder,Sådan løser vi børns læsevanskeligheder,Inger la Cour," Når det gælder dyr og planter, ved vi, at en god start er afgørende for, at man høster, som man sår. Men når det gælder vores børn, har vi glemt den regel.
På universiteterne har vi professorer og lektorer til at lære fra sig. I folkeskolen har vi lærere med studenter- og lærerek-samen. Men for at tage sig af nul til syvårige kræver man den mindste uddannelse. Det er kimen til folkeskolens problemer.
Den danske skole er i dag i en sådan forfatning, at alle kan se det nødvendige i at ændre den. Nedenfor følger nogle bud på ændringer, som er baseret på praktisk erfaring med undervisning på alle niveauer samt erfaring som skolepsykolog med grundigt kendskab til problembørnenes erfaringer og læsevanskeligheder.
På baggrund af den viden må jeg slå fast, at det er nødvendigt med en større revolution.
Både før skolealderen og i de første skoleår, hvor det er vigtigt – og muligt – at gøre langt flere elever til sikre, hurtige og glade læsere. Men der er brug for nytænkning.
Sæt ind blandt de yngste
Grundlaget bør ændres markant. Børn, der allerede som 8-årige har mistet tilliden til sig selv, ikke har kendskab til egne muligheder og ikke har tillid til de voksne, er svære at motivere til at ’tage sig sammen’ senere i livet. 96,5 pct. af de danske tre til femårige går i børnehave, men i lang tid har folk med kendskab til det arbejde, der burde udføres der, råbt vagt i gevær. Der sættes slet ikke nok ind for at udvikle børnene socialt, sprogligt og motorisk, og der mangler psykologisk forståelse og viden om, hvad der er behov for.
Som en start kunne man ansætte en chef for nogle få børnehaver, en højt uddannet, højt motiveret og højt lønnet person, en person, der gav kurser og holdt øje med arbejdet og sørgede for alt kontorarbejde, så pædagogernes tid kunne gå til børnene. Samtidig bør der være en socialrådgiver tilknyttet området, så der omgående kan sættes ind med hjælp og støtte til de børnefamilier, der har brug for det. Det vil både menneskeligt og økonomisk tjene sig ind senere.
Pædagogerne selv bør have deres uddannelse delt op alt efter, om man sigter mod børnehaveklasse, fritidshjem, børnehaver eller vuggestuer. I børnehaveklassen bør læreren være særligt uddannet mod denne klasse for at nå så langt som muligt med det sproglige, det sociale og det motoriske.
Gentænk læseundervisningen
Den egentlige strukturerede læseundervisning begynder i 1. klasse, og den bør gribes anderledes an. De fleste børn lærer at læse, hvilken metode der end anvendes, men problemet er, at vi hvert år sender 18-20 pct. ud af skolen med et usikkert læsegrundlag. Mon ikke disse 18-20 pct. også eksisterer i 1. klasse? Der ved vi bare endnu ikke, hvem de er, og ingen ved, at de måske har særlige visuelle problemer, fordi den måde ting vender på, ikke har betydet noget for dem indtil nu. En isvaffel er en isvaffel, hvordan den end vender. Men når man skal lære at læse, betyder det noget. Eksemplet med b, d og p er velkendt, men der er mange bogstaver, der skal identificeres via bittesmå detaljer. Disse børn og også børnene med auditive vanskeligheder har altså et skjult problem, men med den rette undervisning behøver mange af dem slet ikke at opdage, at de har det. Til at træne elever med begge disse vanskeligheder viser min praktiske erfaring med børns læsevanskeligheder, at den tidligere – indtil midten af 70’erne – helt almindelige skråskrift kan være et sikkert hjælpemiddel.
Brugen af den har to formål. For det første giver den de visuelt svage de rigtige øvelser, når de skriver lette ord af fra læsebogen. De har en liste med alfabetremsen i to udgaver: de trykte ved siden af de skrevne. Møder de et bogstav, de ikke kan huske, finder de det på listen ved at mumle alfabetremsen og efterligner så den skrevne form. Det giver masser af individuelle opgaver i sikker bogstavgenkendelse. Mht. de auditive vanskeligheder lærer et krav om stavelsesdeling dem at analysere de lange ord lydmæssigt, og med den sammenhængende skråskrift ses de enkelte stavelser som små helheder, når de selv skriver.
Alt dette tænkte man ikke over, da skråskriften var en selvfølge. Men læsning er nødvendigt for enhver. Dårlige læseevner fører til usikkerhed og problemer for den enkelte og koster også samfundet dyrt. Har vi råd til at lade stå til?
Inger la Cour er pensioneret skolepsykolog
",1.0,29. oktober 2012,Gentænk læseundervisningen
9768,/debat/leder/2012/06/rige-kunstnere,Rige kunstnere,Peter Nielsen," Regeringen indgik onsdag eftermiddag to aftaler om den statslige kunststøtte. Den ene med stor reel betydning, men lille symbolsk. Den anden med lille reel betydning, men meget stor symbolsk. Den ene aftale er en bred aftale mellem alle Folketingets partier om en reform af kunststøttesystemet, der i grove træk går ud på at nedlægge Statens Kunstråd som selvstændig enhed og samle dettes funktioner under Statens Kunstfond.
Fremover vil der kun være én organisation for kunststøtten i Danmark, samtidig med at man bevarer en tostrenget struktur med en adskillelse mellem legater og projektstøtte, sådan at kunstnere fortsat skal søge to forskellige steder.
Det er på mange måder en god og fornuftig reform, hvor man langt hen ad vejen følger de anbefalinger til en forenklet struktur for kunststøttesystemet, der blev fremlagt sidste år i Kunststøtteudvalgets rapport.
Kritikken af, at kunststøttesystemet var blevet for komplekst og uigennemskueligt, og at end ikke kunstnerne selv kunne finde ud af, hvor de skulle søge, er blevet taget alvorligt. Dengang afviste de fleste kulturpolitiske ordførere rapporten, men er åbenbart siden kommet på andre tanker.
Den anden aftale om kunststøtten er en mindre bred aftale mellem regeringen og Venstre, Enhedslisten og Konservative, og altså uden Liberal Alliance og Dansk Folkeparti, om en reform af de livsvarige ydelser. Ydelserne skifter navn til ’Statens Kunstfonds hæderydelser’, og den hidtidige minimumsydelse på årligt 16.700 kr til kunstnere, der tjener mere end godt 375.000 kr om året falder helt bort. I aftaleteksten tales der således om »minimumsydelsen, som ikke kan siges at være tvingende økonomisk nødvendig for de berørte kunstnere – og som formentlig har givet anledning til en del uhensigtsmæssigt mytedannelse omkring de livsvarige ydelser og kunststøtten i bredere forstand«. Formålet er at flytte midler over til nye kunstarter, som i den nuværende struktur ifølge kulturpolitikerne har været forfordelt, men effekten af den reform er ufattelig lille, da minimumsbeløbet er så lavt, og der kun er et begrænset antal kunstnere, der tjener mere end de 375.000 kr årligt. Alligevel har det meste handlet om lige præcis dette.
Den store nyhed burde have været reformen af selve kunststøttesystemet, men i stedet blev det historien om, at de livsvarige ydelser for de bedst tjenende kunstnere blev fjernet, hvilket rundtomkring i medierne med det samme blev til: »Rige kunstnere får 0 kroner i livsvarig ydelse«. Og det ikke mindst, fordi Venstre i deres pressearbejde havde travlt med at sælge de to reformer af kunststøtten som ’en liberal sejr’ og et opgør med kunststøtte til ’de rigeste kunstnere’, hvorimod selve den store reform og nedlæggelsen af Statens Kunstråd var gemt godt af vejen. Det var symbolpolitik fremfor reel politik.
Oppositionen har, godt hjulpet på vej af en populistisk socialdemokratisk kulturordfører, pisket en stemning op om, at staten ikke skal støtte rige kunstnere. Den lille forargelse og rindalismen har luret lige under overfladen, og fornemmelsen af at staten støtter en masse rige kunstnere, har fået rigelig med næring og er blevet gjort til almen sandhed af kulturpolitikernes propaganda. Det symbolske signal i denne meget beskedne reform af de livsvarige ydelser er blevet gjort til det dominerende, og det er dybt bekymrende, for man i høj grad er inde og pille ved nogle grundlæggende principper for den statslige kunststøtte her i landet.
Heldigvis består selve kunstfond-tanken og tanken om, at man giver en grundydelse til en række udvalgte kunstnere, men prisen har åbenbart været at bære ved til mistænkeliggørelsen af kunstnerne som særligt privilegeret og velhavende.
Med reformen af de livsvarige ydelser har vi faktisk fået en mere eller mindre officiel rigdomsgrænse for danske kunstnere. Hvis man tjener mere end 375.000 kroner om året, er man åbenbart en rig kunstner. Prøv lige at spørge de politikere, der har gennemført reformen, eller de journalister, der rask væk bruger betegnelsen ’rig kunstner’, om, hvor meget de egentlig tjener? Det dobbelte er et beskedent bud, og hvad skal man så kalde dem: Stenrige?
",32.0,15. juni 2012," Regeringen indgik onsdag eftermiddag to aftaler om den statslige kunststøtte. Den ene med stor reel betydning, men lille symbolsk. Den anden med lille reel betydning, men meget stor symbolsk. Den ene aftale er en bred aftale mellem alle Folketingets partier om en reform af kunststøttesystemet, der i grove træk går ud på at nedlægge Statens Kunstråd som selvstændig enhed og samle dettes funktioner under Statens Kunstfond."
9403,/debat/2012/08/la-zs-arvetagere,LA er ikke Z’s arvetagere,Simon Emil Ammitzbøll," Nu hvor Liberal Alliance foreslår stramninger på udlændingeområdet, er partiet at sidestille med Glistrup. Skatten ned, udlændingene ud – ingen forskel. Det var hovedpointen i en analyse i Information 4. august.
Analysen er selvfølgelig forkert. Glistrup vendte op og ned på det politiske liv i Danmark ved at råbe chokerende højt om skrankepaver og gammelpartier. Hans overordnede statskritik kan vi tilslutte os i LA, men vi ønsker ikke en skatteprocent på 0 – vi er tilfredse med max. 40 procent.
Hvad angår udlændingepolitik er der endog meget stor forskel på Z og LA. Mens Glistrup med nedsættende udtryk og uforsonlig retorik betragtede enhver udlænding i Danmark som en skurk, sætter LA sig ud over den polariserede udlændingedebat, hvor udlændinge betragtes som enten skurke eller ofre. Vi ønsker åbne grænser og lukkede kasser, og vi ønsker at stramme op over for kriminelle udlændinge.
Indvandrere er frie individer
Hos venstrefløjen og i høj grad hos Radikale Venstre indtager man i enhver debat om udlændinge det synspunkt, at det er synd for indvandrerne. De er nogle stakkels ofre, som har brug for statens hjælp – og som skal skærmes fra voldsstatistikker og andre ubehageligheder (fra den virkelige verden,) som eventuelt kunne tolkes som kritik.
På den modsatte fløj bliver enhver udlænding anset for at være en skurk, indtil det modsatte er bevist. Generaliseringer, symbolpolitik og irrationelt islamhad spærrer udsynet, så man ikke længere kan se, hvordan virkeligheden faktisk ser ud: Hvordan hårdtarbejdende indvandrere starter nye virksomheder, hvordan erhvervslivet skriger på arbejdskraft udefra, og hvordan det store flertal af indvandrere evner at integrere sig i Danmark.
Begge tilgange er forkerte og tjener hverken danskere, indvandrere eller landet som helhed.
I stedet bør man se indvandrere, som det de er: Frie mennesker med et personligt ansvar – akkurat som du og jeg.
Ingen bliver tvunget til at indvandre til Danmark. Har man valgt at komme hertil, er det rimeligt at forvente, at man ikke begår kriminalitet – og rimeligt at sige farvel og tak for denne gang, hvis man alligevel gør det.
Det er hverken skurkeretorik som hos Glistrup eller offerretorik som hos Radikale Venstre. Det er helt almindelig ret og rimelighed.
",50.0,9. august 2012,"På den modsatte fløj bliver enhver udlænding anset for at være en skurk, indtil det modsatte er bevist. Generaliseringer, symbolpolitik og irrationelt islamhad spærrer udsynet, så man ikke længere kan se, hvordan virkeligheden faktisk ser ud: Hvordan hårdtarbejdende indvandrere starter nye virksomheder, hvordan erhvervslivet skriger på arbejdskraft udefra, og hvordan det store flertal af indvandrere evner at integrere sig i Danmark."
11521,/debat/2011/09/engelsk-paa-universiteter,Engelsk på alle universiteter,Sofie Carsten Nielsen," Med et velfærds- og lønniveau i Danmark, der i et globalt perspektiv er attraktivt, burde det være muligt at tiltrække nogle af de bedste forskere og studerende fra hele verden til de danske universiteter. Det er nødvendigt, hvis vi mener, at Danmark skal leve af viden i fremtiden.
Desværre halter det med organisationskulturen på vores universiteter, der har svært ved at leve op til ledelsernes fine målsætninger om international anerkendelse og bedre ranking i praksis. De internationale forskere er mange steder sat uden for indflydelse, fordi arbejdet i de kollegiale organer såsom Akademisk Råd og samarbejdsudvalg fortsat foregår på dansk.
Dette fører til en ærgerlig marginalisering af de internationale forskere, der som konsekvens heraf blot passer deres eget forskningsprojekt og ikke tager et medansvar for at udvikle universiteterne. Det er trist, fordi de ofte er de bedste på deres felt, og fordi de ligger inde med værdifulde erfaringer, som vi kunne bruge til at udvikle de danske universiteter.
Imens kæmper administrationerne en forgæves kamp med at få oversat hjemmesider, nyhedsbreve og tusindvis af interne dokumenter til engelsk. Dette er en umulig opgave, for vores otte universiteter er i dag blandt de største arbejdspladser i Danmark.
Allerede med det nuværende antal internationale studerende og forskere bør alt være tilgængeligt på både dansk og engelsk, hvilket er ekstremt ressourcekrævende, fordi enhver ændring i et dokument skal konsekvensrettes i den engelske version. Dette dobbeltarbejde kunne fjernes, hvis universiteterne havde modet til at indføre engelsk som koncernsprog, og at Universitets- og Bygningsstyrelsen gjorde det samme i sin kommunikation med universiteterne.
Sprogbarriere
Mange danske studerende fravælger at tage fag på engelsk, ikke af magelighed, men af frygt for at sprogbarrieren vil give dem en lavere karakter ved eksamensbordet. Derfor efterspørges der ikke undervisning på engelsk fra de studerendes side, og derfor tør universiteterne ikke udbyde hele fag på engelsk, af frygt for at de studerende så flytter til nabouniversitetet og læser faget på dansk. Det er en forkert udvikling, for alle anerkender vigtigheden af sprogkompetencer i en globaliseret vidensøkonomi.
Løsningen er nærliggende. For det første må alle universiteter pålægges at indføre engelsk som koncernsprog. For det andet må universiteterne pålægges at udbyde alle fag på kandidat- og masteruddannelserne på engelsk i stedet for på dansk. Dette initiativ skal naturligvis følges op med midler, så universiteterne kan tilbyde alle ansatte og studerende intensiv engelskundervisning.
Hvis vi vil leve af viden i fremtiden, så er vi nødt til at gøre op med den provinsielle organisationskultur på de danske universiteter.
",64.0,9. september 2011,"Dette fører til en ærgerlig marginalisering af de internationale forskere, der som konsekvens heraf blot passer deres eget forskningsprojekt og ikke tager et medansvar for at udvikle universiteterne. Det er trist, fordi de ofte er de bedste på deres felt, og fordi de ligger inde med værdifulde erfaringer, som vi kunne bruge til at udvikle de danske universiteter."
12112,/debat/leder/2011/05/aereroerigt-landbrug,Ærerørigt landbrug,Lasse Wamsler og David Rehling," GANGSTERLIGNENDE metoder. Anderledes er det svært at betegne den kampagne, som landbrugslobbyen har indledt mod en af sine kritikere. Som beskrevet i torsdagens Information er der til 2.000 organisationsmedlemmer rundsendt en instruks i mediehåndtering  herunder hvordan man bedst tilsviner en af det miljøbelastende landbrugs fremmeste kritikere, gårdejeren og miljøjournalisten Kjeld Hansen.
Instruksen angiver Kjeld Hansens bopæl og fortsætter: »Kender vi nogen, der bor i nærheden? 'Googl' manden; er der nogle belastende artikler? Man kan altid finde noget. Sig ikke, at han er dum. Skriv, at han må være dårligt informeret.«
Dårligt informeret er Kjeld Hansen imidlertid ikke. Han er en af Danmarks kyndigste, hvad angår landbrug og miljø. Han har skrevet bøger om emnet og talrige kronikker, også i denne avis.
Lobbyens kampagne mod Kjeld Hansen er udløst af, at han i Jyllands-Posten har skrevet, at lobbyorganisationen er »ekstremlandmænd«, der giver et fejlagtigt billede af, at landbruget er nær afgrundens rand.
KOMISK ER NAVNET, som denne lobbyorganisation gemmer sig bag. Navnet er: 'Bæredygtigt Landbrug'. Og det er lige præcis, hvad det ikke er. Organisationen er sidste år opstået i protest mod VK-regeringens frygtsomme forsøg på at få landbruget til at efterleve EU's miljøkrav. 'Bæredygtigt Landbrug' har gjort sig bemærket ved en rullende traktorprotest, hvor ophidsede landmænd fyldte Københavns gader med deres køretøjer.
Organisationens direktør, Vagn Lundsteen, indrømmer om aktionen mod Kjeld Hansen: »Jeg ved godt, det måske er forkasteligt.« Men: »Det er, fordi vi opfatter ham som en af de mest landbrugsfjendtlige stemmer i Danmark.«
Sørgeligt, at dansk landbrug forpester natur og miljø. Sørgeligt, at det nu også forpester debatten ved at opildne til personkampagner. Lobbyorganisationen bør skifte navn til: Ærerørigt Landbrug. l
",5.0,30. maj 2011,"Dårligt informeret er Kjeld Hansen imidlertid ikke. Han er en af Danmarks kyndigste, hvad angår landbrug og miljø. Han har skrevet bøger om emnet og talrige kronikker, også i denne avis."
12806,/debat/2011/01/laeserbreve-1,Læserbreve,Informations Webredaktion," En gang offer, altid offer
Gorm Petersen, Hornslet
Det er noget af en provokation at lade efterlønsreformen gå ud over de 51-56-årige. Det var præcis disse små ungdomsgenerationer, som i sin tid var de 'lig på bordet', der skulle til for at få indført efterlønnen.
Uforholdsmæssigt mange i den generation kom på grund af ungdomsarbejdsløsheden aldrig til at bruge deres uddannelse. Til gengæld har de gennem skat på dårligt lønnet arbejde bidraget til, at de yngre generationer takket være skattebetalt efterløn kunne få fodfæste på arbejdsmarkedet.
Da efterlønseffekten begyndte at slå igennem på arbejdsløshedstallene var deres uddannelser blevet forældede og arbejdsgiverne foretrak yngre, nyuddannede kandidater.
Og nu vil man gudhjælpemig også fratage dem muligheden for selv at få efterløn. Det er forhåbentlig kun ment som en provokation.
Fyrmesteren Krarup
Ole Ankjær Madsen, Randers
I Information 18. og 28. januar slår Søren Krarup til lyd for, at FN-konventioner - i dette tilfælde konventionen om statsløshed af 1961, tiltrådt af Danmark i 1977 - bør afskaffes, så dansk lov bliver enerådende.
De unge statsløse i Danmark er opvokset og i mange tilfælde født her. Deres nationale identitet er dansk, og får de ikke et dansk statsborgerskab, er de ikke blot statsløse, de er også identitetsløse. Deres forældre har måske en identitet med sig fra det land, de kommer fra, men de unge har ingen anden baggrund end den danske at hænge deres nationale identitet op på. Muligvis er deres danske identitet en smule anderledes end den autoriserede frikadelle og rødgrød med fløde-identitet, men dansk er den ikke desto mindre.
Disse unge burde pr. automatik få tildelt et statsborgerskab, når de fylder 18 år. At de skal ansøge og oven i købet udsættes for en indfødsretsprøve er en ydmygelse og en skændsel.
I stedet for at inkludere dem i vort samfund skubber vi dem fra os. Derved gør vi dem til et let bytte for bandeuvæsen og organisationer som Hizb ut-Tahrir, der ikke blot tilbyder fællesskab og identitet, men også mulighed for at få afløb for den vrede, som de - helt forståeligt - kommer til at føle mod det danske samfund.
Og om Krarups holdning til konventioner: Lad os dog melde os ud af FN, EU og alt muligt andet og bare lukke vore grænser og være os selv nok. Min bekymring i den anledning gælder ikke den øvrige verden. Den klarer sig nok uden os.
Jeg er ikke bekymret for, om Krarup får gennemført sine vilde ideer. Det er heldigvis helt usandsynligt. Men det bekymrer mig, at han med sine holdninger bærer ved til det bål, der forgifter forholdet for mennesker, som føler sig udelukket der, hvor de burde være velkomne.
Skatteskævhed
Hanne Wilian, Espergærde
Der var engang, hvor politik var en hjertesag for folk, der ønskede at være med til at skabe en mere rimelig - ikke retfærdig, bare rimelig verden.
Politikerne arbejdede og kæmpede for at få deres politiske synspunkter frem til folket. Vi vidste, hvem der var hvem. Vi vidste, hvad den enkelte stod for.
Det er længe siden. Villy Søvndal (SF) talte for et par år siden på et møde, jeg tror det var i Nærum. Jeg spurgte til beskatning af gevinster ved salg af bolig. For mig og mange andre, der overhovedet er i stand til at tænke ud over vores egen næsetip, er det indlysende uretfærdigt og urimeligt, at vi kan tjene penge alene ved, at tiden går. Villy svarede: »Jeg tjener faktisk rigtig mange penge på mit sommerhus på Fanø hver eneste nat, mens jeg sover.« Præcis sådan sagde han.
Siden meldte jeg mig ind i SF. Det holdt ikke længe. Bl.a. på grund af den betonmur, der var og er omkring boligværdi og beskatning.
Da også udlændingepolitikken løb helt af sporet, blev det lidt for meget. Jeg meldte  mig ud, netop inden udmeldelsesbølgen ramte partiet. De kan blive for små, politikerne. Det kan blive for sølle. Det kan blive for galt.
Fastholdelsestyranni
Dea Kudsk, København
Eksempler er der sikkert mere end nok af. Vi, der dropper ud af gymnasierne, er jo ikke en lille gruppe. Og jeg er da ked af, at jeg spildte så mange af regeringens penge på at tage 1. og 2. g uden at gøre 3. g færdig.
Jeg kan godt se, en fastholdelsesvejleder ville have været ganske smart. Vedkommende kunne da helt sikkert med lethed have overbevist mig om at klø på. Nej!
Jeg var fast besluttet. Gymnasiets og mit forhold var slut. Jeg skulle bare væk fra de smalle gange og de lumre klasselokaler, væk fra tankpasserpædagogik og uselvstændighed.
Nu er det to år siden, jeg fik nok. De fleste siger stadig, 'nej hvor er det da synd for dig, hvorfor blev du ikke bare færdig?' Svaret er, at jeg ville have sumpet mig igennem pensum. Jeg ville ikke være mødt op mere end højst nødvendigt. Jeg ville have skrevet så få og dårlige opgaver, at det ikke gav nogen mening for mig. Jeg var vant til at få karakterer over middel, det var en ond spiral der kørte mig nedad, dårlige karakterer førte endnu dårligere karakterer med sig og endnu mere modløshed.
Efter gymnasiet har jeg brugt et års tid på to forskellige produktionsskoler. Jeg synes, det er synd for mine klassekammerater fra gymnasiet, der er gået glip af den udvikling, man kan gennemgå på en produktionsskole. Jeg rejste et halvt år i Sydamerika, og pludselig gik det op for mig; hey, jeg er sgu klar til at komme i gang igen. Så nu gælder det hf-enkeltfag, og om halvandet år har jeg min eksamen, godt nok tre år senere, end det først var planlagt, men jeg føler hverken, at jeg eller regeringen har tabt noget som helst der.
En fastholdelsesvejleder og regeringens planer ville have gjort mig til et nedkørt menneske uden udsigter til at komme videre efter gymnasiet. Det er jo heller ikke så smart, vel?
Doven gør fed
Claus Hyldahl, speciallæge, Skodsborg
Så kom der endelig tal på det, som er åbenlyst for alle: Vi bliver bare federe og federe. Mange positive intentioner og tiltag har ikke kunnet knække fedmeudviklingen. Det er næppe viden eller muligheder, der savnes. Og der er ingen evidens for, at den danske befolkning bliver dummere og dummere. Så hvor ligger den forandring i vores levevis og samfund, som på 40 år har fordoblet forekomsten af fedme i landet?
Vi værner om vores frihed, men må af og til erkende, at friheden har en pris, som vi ikke vil og kan betale. De samfundsøkonomiske omkostninger ved overvægt overstiger 20 milliarder kroner om året - for ikke at tale om de personlige og sociale omkostninger, som kan være svære at gøre op i kroner og øre.
Vi snyder os selv, når vi tror, at viden, fornuft og muligheder kan dæmme op for de primitive drifter, som styrer vores hjerner. Vi er grådige og dovne af natur og designet til et liv, hvor der var knaphed på alt. I dag kvæles vi i overflod af kalorier, bekvemmelige hjælpemidler, tilbud og chancer. Hele vores marked har som mål konstant at trigge vores belønningscenter i hjernen.
Lige siden stenalderen har vi arbejdet på at indrette vores samfund så bekvemt som overhovedet muligt. Vi har fritaget kroppen fra kravet om ubehagelig anstrengelse.
Det er i den nydelses- og bekvemmelighedsfikserede samfundsstruktur, at problemet ligger. Det er først, når vi indser det og er villige til at skabe forandringer i kulturerne og strukturerne i skoler, institutioner, arbejdspladser, trafik m.m., at vi kan vende udviklingen. Som på så mange andre områder i vores samfund savnes også her politisk mod, kreativitet og vilje.
Ingen svage hos Sohn
Leopold Galicki, København
Ole Sohns (SF) længere indlæg om at mindske ulighed (27. januar), fortjener en særlig opmærksomhed. Han skriver om de ledige, sygemeldte, kontanthjælpsmodtagere, kort sagt den uensartede befolkningsgruppe, som af forskellige bestemte årsager har det tilfælles, at de modtager overførselsindkomster. Når de fleste andre politikere, både herhjemme og i udlandet, skriver om mennesker som er marginaliserede på arbejdsmarkedet, undgår de næsten aldrig at bruge tillægsordet 'svage'. Sohn bruger ikke en eneste gang adjektivet svag. Han opdeler ikke samfundet i de stærke og de svage, når emnet er overførselsindkomster eller andre emner på det sociale område.
Der ligger en bestemt opfattelse af samfundet bag opdelingen i svage og stærke. Jeg mener ikke, man skal tillægge dem, der bruger opdelingen, dårlige hensigter eller fascistoide holdninger. Alligevel skabes der hermed en ulighed. Den ulighed er humanistisk, for naturligvis skal vi, der er stærke, hjælpe de svage.
Humanistisk ulighed er en mental dimension, og den strider mod den opfattelse, at alle mennesker kan bidrage til samfundet, når der er nødvendige og anstændige forhold - når der er plads til alle.
Derfor er det stigmatiserende at betegne bestemte befolkningsgrupper som svage. Det forstærker den eksisterende socioøkonomiske ulighed.
Når Sohn undlader at gøre det, demonstrerer han, hvad han står for.
Økonomvits
Preben Hammer Jensen, Knivkær
Det er da morsomt, at vi skal høre 'førende økonomer' fortælle os om vejen ud af den økonomiske krise. Når man nu husker, hvor meget de kunne fortælle os om vejen ind.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,29. januar 2011,"Vi værner om vores frihed, men må af og til erkende, at friheden har en pris, som vi ikke vil og kan betale. De samfundsøkonomiske omkostninger ved overvægt overstiger 20 milliarder kroner om året - for ikke at tale om de personlige og sociale omkostninger, som kan være svære at gøre op i kroner og øre."
1208,/debat/2015/12/laeserbreve-18,Læserbreve,Informations Debatredaktion," Bryd tabuer i børnehøjde
Karen Glistrup, socialrådgiver, og Charlotte Studtmund Klausen, folkeskolelærer
Trods kampagner, oplysning og høj politisk prioritering, er psykisk sygdom stadig omgærdet af tabu og tavshed. Det smitter af på vores børn. Det skaber utryghed og frygt. Og det sender tabu-stafetten videre til næste generation.
Hver tredje dansker vil i løbet af livet søge hjælp og behandling for psykiske lidelser. Og i det regnskab indgår børnefamilierne selvsagt også. Men i misforstået omsorg eller berøringsangst tier forældrene og de øvrige voksne om den hårde del af tilværelsen.
Det resulterer i, at alt for mange børn af psykisk syge bliver overset og går alene med deres tanker og bekymringer. Det er forstemmende og forkert.
Som samfund skal vi udruste vores børn med viden, der kan hjælpe dem til at forstå de problemer, deres forældre lider under, og de problemer, de selv måske vil opleve. Og det kræver en langt mere målrettet indsats.
Hvis vi vil stigmatiseringen til livs, må vi sætte ind på flere niveauer. Vi må inspirere hinanden til at snakke åbent om, at alle kan rammes af psykiske problemer. Børn skal høre mangfoldige fortællinger om familielivet og psykisk trivsel. ’Sind og psyke’ skal på skoleskemaet. Det er ikke en umulig opgave. Emnet kræver ikke ekspertviden fra læreren – eleverne skal jo ikke undervises i psykiatriske diagnoser. Børn skal vide, at ikke al sygdom kan ses med det blotte øje. De skal have hjælp til at udvikle et respektfuldt og medmenneskeligt sprog for det, der rør sig indeni.
På det individuelle plan skal vi støtte forældrene i at få brudt tavsheden, der omslutter den virkelighed, hele familien er sammen om. De voksnes åbenhed vil smitte af på børnene. De vil få lettere ved at åbne op, og de vil helt naturligt føle mindre skam, når livet tager en ubehagelig drejning.
Antibiotika under pres
Christel Schaldemose, formand for den socialdemokratiske delegation i Europa-Parlamentet, Steffen Brygger Lund, vice-præsident for MSD, og Henrik Dam Kristensen, Hoskuldur Þórhallsson, Bo Könberg, Annicka Engblom, Maarit Feldt-Ranta, Ineqi Kielsen, Bente Stein Mathisen, Nordisk Råd
Blandt det 20. århundredes største landvindinger er udviklingen af antibiotika. Som ved et trylleslag blev det muligt at tage kampen op mod sygdomme, som ellers tidligere havde været ensbetydende med lidelse, misdannelse og død. Men det, der engang kunne betragtes som et mirakelmiddel, er i dag under voldsomt pres. Multi-resistente superbakterier truer patientsikkerheden, og patienter, der tidligere kunne behandles, risikerer nu at dø af banale infektioner. Alene i Europa dræber resistente bakterier 25.000 personer årligt og estimeres at koste de europæiske sundhedsvæsener 1,5 milliarder euro. Og det går kun én vej. Nye beregninger viser, at bakterier vil være skyld i 10 millioner dødsfald på verdensplan frem mod 2050 og vil koste verdensøkonomien op mod 100 billioner dollar.
Alvoren er ved at vinde genklang internationalt. WHO har udråbt området til at være et af de væsentligste indsatsområder. Verdens største offentlig-private forskningssamarbejde, Innovative Medicines Initiative, har søsat ’New Drugs 4 Bad Bugs’-programmet med det formål at stimulere udviklingen af ny antibiotika. På G8-topmødet i juni var truslen fra resistente bakterier ligeledes på dagsordenen. Og i USA har præsident Obama lanceret en national handlingsplan mod bekæmpelse af antibiotikaresistens, ligesom EU-Kommissionen har offentliggjort en handlingsplan og vedtaget en række forslag for den fortsatte bekæmpelse af resistente bakterier.
I Norden har Nordisk Råd i en årrække haft antibiotika højt på dagsordenen med ’One Health’- initiativet. ’One Health’-initiativet er en fællesnordisk platform, der tager udgangspunkt i sammenhængen mellem sundhed og sygdom i dyr, mennesker og miljøet.
Senest er de nordiske sundheds-, fødevare- og landbrugsministre gået sammen om at fremme udvekslingen af de nordiske erfaringer og derigennem sikre en optimal fælles europæisk indsats på området.
Vi kan bryste os af tidligt at have haft fokus på resistens-problematikken, men multiresistente bakterier bør stadig prioriteres langt højere. For får vi ikke adresseret problemet, vil der i 2050 dø flere af resistente bakterier, end der i dag dør af kræft. En virkelighed, der synes at være hentet fra fortiden. Derfor bør emnet få topprioritet ikke kun på den sundhedspolitiske dagsorden, men på den brede politiske dagsorden – i Norden såvel som internationalt.
",0.0,3. december 2015,"Christel Schaldemose, formand for den socialdemokratiske delegation i Europa-Parlamentet, Steffen Brygger Lund, vice-præsident for MSD, og Henrik Dam Kristensen, Hoskuldur Þórhallsson, Bo Könberg, Annicka Engblom, Maarit Feldt-Ranta, Ineqi Kielsen, Bente Stein Mathisen, Nordisk Råd"
9634,/debat/2012/07/lagt-foto-pik-paa-facebook-endnu,Jeg har ikke lagt et foto af min pik på Facebook... endnu,Anders Colding-Jørgensen," Det begyndte med en e-mail i din indbakke: »(Navn på gammel skolekammerat, du egentlig aldrig brød dig om) invited you to join Facebook.« »Hvad i alverden er Facebook?« tænkte du. Nå – lige der var Facebook i hvert fald en tiltrængt overspringshandling, så du bed på. Snart loggede du dog af igen og glemte alt om det. Så meget var der jo ikke at foretage sig på Facebook, dengang i den tidlige begyndelse.
Men allerede et par måneder senere var Facebook blevet noget, alle talte om. Du havde fået en ny hobby. Et par gange dagligt loggede du nemlig ind på facebook.com fra din computer for at se, om der skulle være kommet en ny friend request.
Og de få sekunder fra du opdagede en ny venneanmodning, til du fik set, hvem den var fra, var frydefulde og løfterige. For hvem kunne det mon være som smigrede dig med deres interesse? Måske det var én med høj status? Måske én du kunne få sex med? Men ofte var det bare Lars fra parallelklassen, som blev stablet oven i vennebunken, efter at du havde studeret hans foto, hvor han sad og smilede – lidt federe og en hel del mere tyndhåret end for 25 år siden. Selv om du aldrig kunne drømme om at indrømme det, var du nu begyndt at føle dig ganske lidt bedre end mennesker med færre Facebook-venner end dig selv.
Facebook-pusher
Facebook blev snart en tumleplads for de sprogsmarte, som skrev vittige statusopdateringer i tredjeperson: »Anders Colding-Jørgensen er ikke nær så selvglad, som de fleste andre ville være i hans sted«. Og de mindre kreative kastede virtuelle snebolde efter hinanden eller gav hinanden en elektronisk olfert.
En dag opdagede du, at man kunne dele sine foto – og modtage andres anerkendelse for dem. Og nu blev Facebook pludselig rigtig spændende. Men ak – mere spændende ville det jo være, hvis du kunne få lidt flere mennesker, du kendte, ind og se dine billeder (nå, ja – og uploade deres). Så du blev evangelist.
En Facebook-pusher, som over for kolleger og ved enhver familiesammenkomst forklarede de endnu ikke frelste, hvor smart Facebook var – og hvorfor det netop ville være så storartet og værdifuldt for dem, hvis de kom på Facebook og begyndte at dele deres babyfoto dér frem for at sende dem rundt på e-mail.
Og snart begyndte dit netværk af Facebook-venner at blomstre, efterhånden som du fik samlet gamle skolekammerater, naboer og ekskærester op. Nu var nye venneanmodninger en sjældenhed. Til gengæld fik du nu likes, kommentarer og beskeder. Og du fik Facebook på mobilen, så du lige kunne dele et foto eller opdatere din status, mens du ventede på bussen.
Pølsemad på skåret tallerken
Og her til morgen vågner du så op og opdager pludselig, at Facebook er blevet en helt integreret del af dit liv. Du opdager, at det nu er helt normalt for dig at dele et billede af din aftensmad på internettet – med folk du ikke har mødt i flere år (om nogensinde) – og at den almindeligste måde at ønske dine bekendte tillykke med deres børns studenterhuer eller fødsel på er ved at klikke på et lille link under et foto.
Og du opdager, at du nu har fået en lille stemme inde i hovedet, som konstant afprøver, hvordan en solnedgang, en punkteret cykel eller en stavefejl på et prisskilt bedst kunne kommenteres, hvis du nu delte et foto af det på Facebook. Udsigten til en abstrakt form for anerkendelse har forvandlet dig til dit hverdagslivs instruktør, scenograf og stylist. Intet er for småt, og kun ganske lidt er stadig for privat til at blive forvandlet til et medieprodukt og solgt for en håndfuld likes.
’Hvis jeg lige lægger min grovhakkede pølsemad på den skårede tallerken … og måske skubber lidt til den, så man kan se mine glade, snavsede børn lege i baggrunden. Sådan … klik’.
Og du opdager, med et ganske lille stik i hjertet, at det er længe siden, du har været i ekstase, fordi du hver gang, du kommer i nærheden af noget stort, smukt og overvældende, straks giver dig til at fotografere det, reflektere over den snedigste kommentar og fumle med deleknapperne på din smartphone – hvis du altså har 3G-dækning.
Hvis ikke, bander du som en tyrk over dit latterlige teleselskab og deres grænseløse talentløshed i et technorage, som ironisk nok er det tætteste, du kommer virkelig ekstase, these days.
Som onani for en 14-årig
Og din dagligstue er blevet et tyst gravkammer, hvor de voksne sidder med blikket fastlåst på små firkantede tavler med Facebook på og konstant tjekker, om nogen måske skulle have delt en video med en lille gris, der spiller klaver eller måske endda har fundet nogle helt almindelige mennesker, som har gjort deres bedste og alligevel fejlet: »Se lige den idiot synge en sang, der lyder dumt!« (Du synes godt om dette).
Og du deler artikler, du ikke selv har læst, og andre klikker like uden at læse dem. For hvem fanden læser egentlig hele artikler længere? Og når du tjekker Facebook, mens du ser fjernsyn eller hører dine børn fortælle, hvad de har lavet i skolen, glæder du dig over, hvor god du er til at multitaske, selv om enhver førsteårsstuderende i psykologi ved, at menneskehjernen ikke kan multitaske.
Og en dag opdager du, at Facebooks løbende, drypvise strøm af anerkendelse og underholdning er blevet hovedleverandør af impulser til din hjernes belønningscentre. Du har ikke længere helt kontrol over, hvor tit du tager smartphonen frem og tjekker. Det er her, du begynder at underrapportere (det betyder lyve), når du skal fortælle, hvor tit du egentlig er på Facebook, fordi du skammer dig over dit kontroltab og dit stadig mere umådeholdne forbrug.
Og du udvikler et ambivalent og skyldpræget forhold til Facebook – som du også har gjort til alle andre nemme fix i dit liv. Tv, sukker, rødvin, tjald. Som det forhold du havde til onani, da du var 14. Du lover måske dig selv, ikke at sidde og glo på den dumme skærm så tit. Og du begynder at opstille små benspænd for dig selv, der indebærer, at du ikke tager din smartphone med i soveværelset eller på lokum. Eller at du skal prøve at læse denne kronik til ende, før du belønner dig selv med et skud Facebook.
Lækker-syndigt
Men Facebook er som crack-kokain, og du kan ikke stå imod ret længe. Og hvad nu hvis der virkelig er kommet noget vigtigt? Det kan jo være, at nogen har liket billedet, du har uploadet. Det af dine børn, der ser tv, din kat, der sover i en anatomisk uvirkelig stilling, eller af dit hjemmebagte speltbrød!
Og du tjekker Facebook igen – og du skammer dig. Og du begynder at udvikle en digital spiseforstyrrelse. Og hvor går man hen med den slags?
Du begynder at tørre din stigende medieskyld af på dine børn. De skal i hvert fald ikke lide af skærm! Og du forklarer dem, at det nok er dejligt – men også ganske slemt – at de nyder deres YouTube-videoer og computerspil, og at du derfor nok hellere må lægge begrænsning på deres skærmtid.
Og Facebook bliver en brik i den socialisering til et protestantisk samfund, der handler om, at alt, der er lækkert, nok også er syndigt. Og at du aldrig – aldrig skal nyde livets hurtige fix uden skam.
Og du læser dette. Og du forstår. Og du spørger psykologen, hvad du skal gøre. Men jeg kan ikke hjælpe dig – for jeg har det selv sådan. Det er min egen historie, der står her over. Jeg indrømmer det! Det eneste, jeg kan sige for at trøste dig, er, at du bare skal vente 10 år. Så vil det her være de gode gamle dage. Dengang vi stadig havde fordybelse, autentisk nærvær og tid til vores børn. Dengang, før verden gik af lave, maskinerne tog over og alting begyndte at gå så stærkt.
Anders Colding-Jørgensen er Internetpsykolog og foredragsholder




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",47.0,5. juli 2012,Lækker-syndigt
11221,/debat/2011/10/fordrejede-gallup-tal,Fordrejede Gallup-tal,Kjeld Hansen," Til et stormøde med mere end 1200 landmænd 20. september havde Bæredygtigt Landbrug købt en Gallup-undersøgelse af landbrugets forhold. Det var på forhånd annonceret, at der ville komme spændende nyheder frem.
Direktør Lundsteen leverede da også et stærkt opmuntrende referat af Gallup-undersøgelsen, men hvad de mange landmænd ikke kunne vide var, at Lundsteen fuppede hele salen med forfalskede Gallup-konklusioner.
Undersøgelsens tal og konklusioner blev fremlagt ved hjælp af 13 powerpoint-slides med en lang række positive konklusioner: Danskerne bakker op om landbruget, har sympati for landbruget og er klar over, at landbruget er presset, men har tiltro til erhvervets miljøtiltag.
Ifølge undersøgelsen ved danskerne også, at dansk landbrug slås med flere miljøkrav end vore nabolande, at landbrugets miljøbelastning er faldet, og at Danmark er foregangsland inden for landbruget. Alt sammen undersøgt, dokumenteret og konkluderet af GallupForum, hævdede direktør Vagn Lundsteen.
Problemet var bare, at de konklusioner havde Lundsteen selv skrevet.
Afvist af Gallup
Gallup har fået forelagt de 13 powerpoints, som Vagn Lundsteen præsenterede den dag i Vejen, og reaktionen kom prompte: Det er ikke acceptabelt, at det er umuligt at afgøre, hvilke sider, der stammer fra Gallup, og hvilke sider, Bæredygtigt Landbrug selv har produceret. Ifølge dem har direktør Lundsteen selv fremstillet seks af de 13 slides, og dem vil man ikke tage ansvar for.
Tværtimod har Gallup påtalt, at det drejer sig om alle de slides, hvor der optræder konklusioner. Direktør Lundsteen har også fået besked på at fjerne hele Gallup-undersøgelsen fra organisationens hjemmeside.
Når Bæredygtigt Landbrug gang på gang kritiserer Landbrug og Fødevarer, Danmarks Miljøundersøgelser og Danmarks Naturfredningsforening for manglende faglighed, så er det helt uacceptabelt, at direktøren i al hemmelighed fupper landmændene og alle os andre med Galluptal. Bevægelsen bør overveje at stille langt skrappere krav om ærlighed, faglighed og almindelig anstændighed til bevægelsens nye direktør.
 
Kjeld Hansen, gårdejer og journalist
",43.0,26. oktober 2011,"Når Bæredygtigt Landbrug gang på gang kritiserer Landbrug og Fødevarer, Danmarks Miljøundersøgelser og Danmarks Naturfredningsforening for manglende faglighed, så er det helt uacceptabelt, at direktøren i al hemmelighed fupper landmændene og alle os andre med Galluptal. Bevægelsen bør overveje at stille langt skrappere krav om ærlighed, faglighed og almindelig anstændighed til bevægelsens nye direktør."
691,/debat/2016/02/kommunerne-pynter-paa-sundhedsindsatsen,Kommunerne pynter på sundhedsindsatsen,Camilla Lawaetz Wimmelmann," »Kommunerne har foretaget et tigerspring på baggrund af Sundhedsstyrelsens forebyggelsespakker,« skriver Sundhedsstyrelsen i forbindelse med publiceringen af den endelige kortlægningsrapport om kommunernes implementering af Sundhedsstyrelsens forebyggelsespakker.
Statens Institut for Folkesundhed har udarbejdet og netop udsendt kortlægningsrapporten, der giver en status på implementeringen og endvidere beskriver en stærk positiv udvikling i kommunernes anvendelse af forebyggelsespakkerne. Samtidig har KL’s Center for Forebyggelse i Praksis, der er finansieret af Sundhedsministeriet med det formål at bistå kommunerne under implementering af forebyggelsespakkerne, netop fået tilsagn om yderligere tre års finansiering. Sundhedsstyrelsens forebyggelsespakker er tilsyneladende en succeshistorie, der er værd at investere yderligere i og fortsætte.
Men det er bare ikke sådan, det hænger sammen. Min igangværende forskning viser, at kommunerne bevidst pynter på resultaterne, fordi de føler sig nødsaget til at give indtryk af, at de lever op til anbefalingerne i Sundhedsstyrelsens forebyggelsespakker, mens de i virkeligheden blot fortsætter som hidtil.
Selvudfyldte spørgeskemaer
Ved kommunalreformen i 2007 blev kommunerne pålagt ansvaret for sundhedsfremme og sygdomsforebyggelse. For at støtte kommunerne på deres nye ansvarsområde udsendte Sundhedsstyrelsen i 2012-2013 11 forebyggelsespakker. De var og er tænkt som et vidensbaseret værktøj til kommunerne, der indeholder faglige anbefalinger, som skal bidrage til at prioritere og kvalitetsudvikle det kommunale forebyggelsesarbejde. For at følge kommunernes indsats er der sideløbende lavet spørgeskemaundersøgelser, der skal kortlægge, i hvor høj grad kommunerne lever op til forebyggelsespakkernes anbefalinger og følge udviklingen over tid.
Resultaterne i den endelige kortlægningsrapport er grundlaget for, at forebyggelsespakkerne umiddelbart ligner en succes; f.eks. vurderer 46 procent af kommunerne nu, at de lever op til anbefalingerne på tobaksområdet mod 28 procent i 2013. Der er altså god grund til at tro, at kommunerne har styrket deres forebyggelsesarbejde.
Kommunernes implementering af forebyggelsespakkerne er altså blevet undersøgt ved brug af spørgeskemaer, som kommunerne selv har udfyldt. De centrale spørgsmål handler om, hvor mange af forebyggelsespakkernes anbefalinger hver enkelt kommune lever op til. Da mange af anbefalingerne er tværgående – det vil sige, at flere forskellige forvaltningsområder og afdelinger er inddraget – har det været et større udredningsarbejde for de ansvarlige kommunale medarbejdere at udfylde spørgeskemaerne. Kommunerne har derfor valgt at udfylde spørgeskemaerne efter bedste overbevisning, hvilket de heller ikke har lagt skjul på. Men hvis denne usikkerhed var hele historien, ville der ikke være grund til at være nær så skeptisk – så ville resultaterne formodentligt afspejle en reel udviklingstendens, hvor kommunerne opruster og styrker deres forebyggelsesindsatser, selv om tallene måske ikke er helt korrekte.
Pynter på resultatet
Min forskning viser imidlertid, at de undersøgte kommuner bevidst pynter på resultaterne og sørger for at fremstå som mere initiativrige, end de faktisk er. I nogle tilfælde drejer det sig om at fortolke spørgsmålene i spørgeskemaundersøgelserne, så eksisterende forebyggelsesinitiativer kan ’passe til’ anbefalingerne, eller om at redefinere beskrivelsen af et initiativ, så det opfylder flere anbefalinger på én gang. I tvivlstilfælde bliver det prioriteret ikke at fremstå dårligere end sidst. I andre tilfælde drejer det sig om fuldstændig at se bort fra anbefalingerne, men samtidig angive, at kommunen lever op til anbefalingerne for ikke at blive konfronteret med manglende fokus og indsats på forebyggelsesområdet. Således angiver kommunerne i mange tilfælde at have implementeret mere, end de egentligt har.
Grunden er, at kommunerne føler, at de bliver nødt til at fremstå som ’en god kommune’, der lever op til anbefalingerne i Sundhedsstyrelsens forebyggelsespakker for at kunne stå sig i forholdet til de andre kommuner, Sundhedsstyrelsen, KL’s Center for Forebyggelse i Praksis og Institut for Folkesundhed.
God grund til skepsis
De kommuner, jeg har undersøgt, føler sig fanget i en performanceorienteret verden, der klart opmuntrer til en ’jo mere, desto bedre’-kultur inden for kommunal sygdomsforebyggelse. Med en sådan kultur har kommunerne fået tildelt en rolle som dem, der (hovedløst) udfører en opgave. Men da de er økonomisk begrænsede, må de fokusere på, hvilken sundhedsværdi de får for pengene, når de iværksætter forebyggelsestiltag. Og da evidensen bag forebyggelsespakkerne er svingende – anbefalingerne baserer sig på den bedst tilgængelige viden, hvilket ikke nødvendigvis betyder, at der findes (solid) evidens for deres effektivitet – føler kommunerne ikke, at de blot kan stole på disse anbefalinger og implementere dem.
Men kommunerne er samtidig optaget af at fremstå som ’en god kommune’ for at tiltrække både puljemidler og borgere. Og her kan det at leve op til de rådgivende instansers anbefalinger være en fordel. Det er derfor ikke for sjov eller med kommunernes egen gode vilje, at de opfører dette skuespil – de føler sig nødsaget til det.
Da den fremadrettede strategi for udviklingen af den nationale kommunale forebyggelsesplan må forventes at tage udgangspunkt i de seneste data på området – den førnævnte kortlægningsrapport – og da KL’s Center for Forebyggelse i Praksis angiveligt vil bruge rapporten i arbejdet med at støtte kommunernes indsats de næste tre år, mener jeg, at der er god grund til at udvise skepsis. Det kan man blandt andet gøre ved praksisnært at undersøge og sætte fokus på den form for implementering, der faktisk finder sted ude i kommunerne, i stedet for at lade fremtiden bero på selvudfyldte spørgeskemaundersøgelser.
Min hensigt med dette indlæg er ikke at klandre hverken Sundhedsstyrelsen, KL’s Center for Forebyggelse i Praksis eller Statens Institut for Folkesundhed for at ville skønmale resultatet af forebyggelsespakkerne. Den er derimod at sætte spørgsmålstegn ved succeshistorien om den kommunale forebyggelsespraksis og spørge, om udviklingen i den kommunale forebyggelsespraksis virkelig har taget et tigerspring, eller om der måske snarere er tale om et lille hop på stedet?
Camilla Lawaetz Wimmelmann er ph.d.-studerende ved Københavns Universitet
",1.0,26. februar 2016,"Da den fremadrettede strategi for udviklingen af den nationale kommunale forebyggelsesplan må forventes at tage udgangspunkt i de seneste data på området – den førnævnte kortlægningsrapport – og da KL’s Center for Forebyggelse i Praksis angiveligt vil bruge rapporten i arbejdet med at støtte kommunernes indsats de næste tre år, mener jeg, at der er god grund til at udvise skepsis. Det kan man blandt andet gøre ved praksisnært at undersøge og sætte fokus på den form for implementering, der faktisk finder sted ude i kommunerne, i stedet for at lade fremtiden bero på selvudfyldte spørgeskemaundersøgelser."
1881,/debat/2015/08/masser-naervaer-christiania-barndom,Der var masser af nærvær i min Christiania-barndom,Andreas Wester Hansen," Jeg er vokset op på Christiania. I dag arbejder jeg som strategikonsulent i New York. Jeg har været embedsmand i et af de tungeste ministerier, og jeg er uddannet fra nogle af verdens bedste universiteter. Min trygge opvækst på Christiania hos en omsorgsfuld og nærværende far har været med til at give mig et drive, en ballast og en menneskeforståelse, som jeg ikke i lige så høj grad havde fået med i et mere konventionelt hjem.
Og selv om jeg har valgt ikke at bo på Christiania som voksen, så holder jeg meget af stedet og søger at bringe noget af fællesskabet og hverdagsaktivismen ind i mit eget liv.
Men jeg ved, at der var nogle, som ikke fik den samme støtte af deres forældre. Mens jeg voksede op i et af de mere stille områder på Christiania, var der andre, som voksede op midt i Christianias fest med forældre, der i modsætning til min far både røg og drak hver dag.
Af samme grund havde jeg set frem til at se Nille Wesths dokumentarfilm Christianias Børn – Skyggesiden af eventyret, der blev vist første gang på DR den 10. august.
Nuancerne blev væk
Jeg synes, at filmen er modig og vigtig. Den har lært mig ting, som jeg ikke vidste på forhånd. Og selv om flere af de medvirkende i filmen efterfølgende har været ude og sige, at filmen blev vinklet for skarpt, så synes jeg som seer, at præmissen for filmen står ret klart. Filmen viser ikke, hvordan det generelt set var at være barn på Christiania. Filmen beskriver, hvordan nogle børn havde det nogle gange.
Men nuancerne er røget i en stor del af den efterfølgende debat, jeg har fulgt med i. Ekstra Bladets opinionsredaktør, Mads Kastrup, sagde i radioen, at »hvis vi skal se på, hvad vi generelt opfatter som gode liv, så er der jo ikke kommet ret mange gode liv ud af Christiania«. I Politiken sagde en socialrådgiver undskyld til Christianias børn. Og så var der Henrik Day Poulsen, blogger for Berlingske, som blandt andet skrev: »Børnene er vokset op med risiko for voldtægt, narkomaner overalt, døde mennesker i containere og forældre, der altid var til fest.«
Lige så ærlige de fire medvirkende i dokumentarfilmen forsøgte at være, lige så unuanceret var brugen af deres historier i den efterfølgende modtagelse af filmen hos den Christiania-kritiske del af kommentatorkorpset.
Og, altså, der er ingen, der skal sige undskyld til mig. Tak, men nej tak. Jeg så ingen døde mennesker. Og der var langt flere narkomaner og omsorgssvigtede børn på Vesterbro, hvor min mor boede, end der var på Christiania. Området omkring Hovedbanegården var langt mere utrygt end Christiania. Langt mere råt.
Altid til stede
Naturligvis er der ting i min egen opvækst, jeg har tænkt på i lyset af filmen om Christianias børn. Og der var da episoder i min opvækst, som jeg helst havde været foruden, og som nogle udenforstående nok ville bruge til at sætte spørgsmålstegn ved min opvækst. Men ingen af de situationer satte sig grundlæggende spor i mig. Jeg oplevede aldrig min barndom i min fars ombyggede skurvogn som utryg.
Min far tilhørte gruppen af ’aktivister’ på Christiania – folk, som brugte hele deres arbejdsliv og fritidsliv på at udvikle stedet. Indtil han døde som 55-årig, da jeg var voksen, var han altid i gang med et eller andet projekt. I de godt 30 år han boede på Christiania, arbejdede han i Maskinhallen, hvor de byggede voldanlæg og plantede træer på området. Han arbejdede i Indkøberen og i grønthandleren, og han var pædagog på fritidshjemmet og rundviser for turister. Han arbejdede også på Julemarkedet, hvor han blandt andet solgte de stearinlys, han støbte og håndmalede, hvilket gav ham tilnavnet ’Peter Lys’.
Pointen er, at han altid var til stede på Christiania. Ikke midt i et eller andet selvrealiseringsprojekt, men ægte til stede. Hvis ikke hjemme i skurvognen, så mødte jeg ham på vej hjem fra skole i gang med at reparere noget eller tale med nogen. Han flyttede – lidt paradoksalt i lyset af debatten efter filmen – blandt andet til Christiania, fordi han ville give mig en mere nærværende opvækst end den, han selv oplevede i direktørhjemmet i Hellerup. Og det lykkedes fuldt ud.
Samlet set har jeg følt mig utrolig heldig over at være vokset op på Christiania. Der, hvor jeg boede, var rammerne trygge for mig selv og de børn, jeg kendte bedst. Og vi fik den frihed, der gjorde os selvstændige meget tidligt. Og den skaber- og iværksættertrang, som vores aktivistforældre havde, har betydet, at så mange af de mennesker, jeg er vokset op med, i dag laver så mange forskellige og imponerende ting. Det gælder også de medvirkende i Christianias Børn.
Filmen er vigtig, for den viser, at rammerne engang imellem blev for brede, friheden for stor og forældrenærværet for svagt. Men det var aldrig tilfældet for mig.
Andreas Wester Hansen voksede op på Christiania i perioden 1975 til 1991. Han har siden bl.a. arbejdet som journalist, embedsmand og strategikonsulent
",19.0,25. august 2015,"Men jeg ved, at der var nogle, som ikke fik den samme støtte af deres forældre. Mens jeg voksede op i et af de mere stille områder på Christiania, var der andre, som voksede op midt i Christianias fest med forældre, der i modsætning til min far både røg og drak hver dag."
10660,/debat/2012/01/tomme-hus,Det tomme hus,Georg Metz," Den 16. januar 2005 tog Det Kgl. Teater Operaen på Dokøen officielt i brug med en festforestilling.
Fine folk var trommet sammen på de 1.400 tilskuerpladser fordelt på etagerne. Dronning og hof, statsministeren, regeringen og Folketinget, Højesteret og embedsværket, pengemagt og pressen. De vandrede hvileløst rundt i den nye foyer uden siddepladser og borde at stille den dyre kontorkaffe fra sig.
Og efter den første undren over underskuddet af parkeringspladser og nidkære vagter, der inddrev bøder til grundejeren — for ikke at tale om garderobeforholdene — ringede det ind, og samfundets øverste kreds fandt sine pladser på blå stole bygget til folk med lår som dværge. Der sad de.
Ikke at forglemme donator, han var naturligvis til stede, landets rigeste mand der af egen fond skænkede det danske folk Operaen mod at få sit navn trykt i programmerne.
Midt på den lange, lange, lange aften trådte den gamle skibsreder frem på scenen og betroede nationen sine tanker om generøsitet og gaver.
Statsministeren — kendt for sin kreative bogføring — takkede. En mand fortrolig med rampelys og mikrofon, men tydeligvis ikke med et skråt gulv. Mange fremmødte var pænt klædt på denne festlige aften, men ikke kendt med teatrets væsen og kunstens kald, hvilket havde tilskyndet teaterledelsen til at sammensætte et program, der ikke udfordrede de forudsætningsløse.
En nærliggende tanke såsom at opføre en opera i en opera blev således forkastet. Altså diverterede Operaen med det lettere repertoire og ikke så længe ad gangen, men i hastig afveksling for det lette kavaleri og mange tissepauser. Med enkelte undtagelser, der ikke faldt i god jord, var der ikke meget, der sådan set havde med operakunst at gøre.
Multimanden Møllehave hersede rundt med sig selv på den vældige scene, engageret til dagen som konferencier for en tabt sag og indlagde sig uvisnelig hæder ved at henlede festdeltagernes opmærksomhed på husets arkitekt. Verdensberømt og en af Danmarks betydeligste i bygningskunstens historie — ham havde teaterledelsen i samdrægtighed med bygherren, der ikke brød sig om hr. Henning Larsen, sendt op på en fjern etage.
Der sad arkitekten så fint i kjole, hvidt og medbragt viv. Placeringen var symbolsk som aftenens program var potpourristisk og varslede en fremtid, hvor feststemning og glæde og gaven til det danske folk, når opera i magtens kreds var gået af mode, igen ville blive afløst af hverdag i populistisk middelmådighed.
Nogen lægger ikke vægt på den slags varsler, andre ser dem ikke som tilfældigheder.
Forudset for dyr drift
Den nu tidligere operachef og den tidligere musikchef, henholdsvis Holten og Schønwandt, advarede tidligt mod at beskære et i forvejen overskueligt budget.
Havde man nu endelig apparat til grand opéra, måtte de ansvarlige indse, at det kostede at fylde rammen ud og høste valuta for den investering, som trods alt ikke kun var skibsrederens.
Respektfuldt sagt er hr. Møller rent bortset fra den rettidige omhu også en slags produkt af biologien og af det samfund som han tjener så flittigt, men også nyder godt af.
Uden Danmark ingen Møller, uden Møller en anden Møller. Bemærket i forsigtig og nænsom benovelse over de mange penge.
Donationen til det danske folk viste sig ligesom i eventyrernes gaver fra halvguder at være tvetydig. Og ’det danske folk’ og ’det danske folk’, bårp, bårp. Flertallet er utvivlsomt mere til øl, den slags og hornmusik.
Kunstnerisk udørk
Administration og kvadratmeteromfanget af de mange bygninger tvang teatret i knæ, og besparelserne har nu slået hovedet på sømmet og forståeligt nok sendt operachef og kommende musikchef på vild flugt. Operaen er ikke mere opera på niveau, men noget der meget snart kommer til at ligne en middelstor tysk provinsscene og dét med et mindre kor end gennemsnittet.
Kasper Holten advarede igen igen fra sit eksil i London: Med de nye nedskæringer skal Det Kgl. ikke regne med at tiltrække kunstneriske chefer, dirigenter og solister af første rangklasse. Keith Warners afsked i utide afholder samtlige i den vægtklasse fra at lade sig friste. Operakoret er skåret ned til det uacceptable, kapellet ikke bragt ajour til de store forestillinger, og man kan være fuldstændig sikker på, så sikker som i gamle dage, at de bedste operasangere i deres bedste alder herefter søger udenlands. Det hele bliver kort sagt back to normal.
Det var dengang man stillede sig tilfreds med det tredje- og femtebedste og var glad og fornøjet bare tæppet gik op og ned, og sangerne ikke faldt ned i pauken.
Teaterchefens kommentar er henrivende: »Vi skal nu i ledelsen sørge for en smidig overgangsperiode, til den nye operachef er fundet«. Sådan sagde direktør Erik Jacobsen. En smidig overgangsperiode!
Mens man sad og funderede over, hvad dét betyder, forestillede man sig i sin dystre fantasi, at en kunstnerisk sindet rigtig teaterchef i stedet havde sagt: ’Nej, fanden gale mig, om min operachef går; hvis han går, skal han i hvert fald ikke gå alene, for nu går jeg også og finder mig ikke i flere forringelser og tilsidesættelser. Det er mit bud på en smidig overgangsperiode, og så kan de skide politikere med Venstre i spidsen, der nu jamrer over de besparelser, som de har gjort til en livsform, selv få lov at synge, danse ballet og spille komedie. Farvel og tak’.
Men sådan sagde teaterchefen ikke. For det betyder dybest set ikke ret meget, teatret er bare noget, han tilfældigvis takket være en besynderlig tidligere minister og en tidligere bevidstløs bestyrelse administrerer. Ynken i teaterchefens reaktion betyder som antydet uoverstigelige vanskeligheder med at finde en ny leder af operaen.
Hvem accepterer de vilkår som en topprofessionel berømt operachef har forkastet? Hvem vil søge stillingen på Dokøen og hermed demonstrativt hævde at Covent Gardens nye danske operachef, allerede en af de mest indflydelsesrige personer i den internationale operaverden med sin skriftlige advarsel forleden bare overdriver? Eller har knald i låget, og at krisen så heller ikke er værre, end at det kan klares med en smidig overgangsperiode? Ingen. Heller ingen betydelige dirigenter.
Tomhed mellem ørerne
Men teatrets ledelse har fod på situationen; chefen, ledelsen og bestyrelsen skal nu til at organisere smidigheden og opretholde den høje kunstneriske standard, som de siger.
Teaterchefen lader forstå, at man sådan set fortsætter, som om ingenting var hændt, skønt hver 13. medarbejder i huset er væk efter den mest radikale reduktion i teatrets historie. Operakoret er skåret ned til 40 medlemmer, kapellet har ledige pladser, og forestillingernes tal reduceres drastisk.
Det klarer vi med smidighed. Den havde Det Kgl. altså ikke før. Og hvis ansvar er så det?
Hvad enten man er til mere rullepølse på plejehjemmene eller ej; hvad enten man hader kunst, kultur og opera eller ej, så kan de fleste vel blive enige om at moderne management, hvor man snakker katastrofen væk og sorgløst lader to og fem være lige, har sine gyldne år på nationalscenen.
For ikke så længe siden indkøbte ledelsen i det kriseramte teater en skræddersyet værdipolitik, hvis banaliteter om det kongelige brand kun overgås af tekstens lodrette vås.
Meningsløsheden kommer til sin ret i teaterledelsens reaktion på katastrofen, der nu er eksploderet mellem chefens fingre med den gamle bestyrelse i bakspejlet. Indvielsesfesten dengang i 2005 varslede i sandhed fremadrettet tomhed mellem ørerne.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",33.0,28. januar 2012, Den 16. januar 2005 tog Det Kgl. Teater Operaen på Dokøen officielt i brug med en festforestilling.
6207,/debat/2013/11/fremmed-folk-fjendeland,Fremmed folk i fjendeland,Bjarne Kim Pedersen," 
	fremme' folk i fjendeland

	.....

	de vil ik' ha sigøjner her

	eller den slags kanakker

	og betjenten

	han puster sig op'

	Sidst jeg hørte Allan Olsens fine tekst, var da vi holdt i kø på den tyske motorvej på vej hjem fra den tyske vinhøst ved Rhinen. En uge hvor vi på de stejle vinmarker gik mellem polske og rumænske vinplukkere.

	Den har et spiddende glimt i øjet, hvor nyhederne ellers fyldt med noget, som ligner hate speech mod romaer eller sigøjnere (og andre som hovedsageligt kommer østfra).

	I sidste måned var breaking news, at en blond pige var fundet og fjernet fra en sigøjnerlejr i Grækenland. I nogle artikler kunne vi læse, at hun garanteret var bortført, fordi hun ikke talte roma-sproget. Måske var hun så skræmt over at være fjernet af det græske politi og anbragt, at hun ikke ville tale. Hun viste sig at være givet til familien af en roma-kvinde i Bulgarien.

	Ved siden af mit skrivearbejde underviser jeg på en produktionshøjskole. Her fik jeg på et tidspunkt en ung rumænsk fyr, han var vokset op på et børnehjem. Da han blev 18 skulle han arbejde og fik arbejde som opvasker på en roma-restaurant.

	Han sagde selv, at han ikke var roma. Men hans søster levede i en roma-bebyggelse i Rumænien.

	Hans danske 'plejefamilie', som havde støttet ham siden de efter murens fald så de forfærdelige billeder fra rumænske børnehjem, tog ham med til Danmark. De havde af et stort hjerte støttet ham, hver gang de var i Rumænien, han fortalte også om sin første 'danske jul'. Og da han skulle tilbage, græd han hver eneste nat alene i sin seng.

	Han så selv en fornuftig fremtid i Danmark. Som EU-borger kunne han godt på Produktionshøjskolen i en tidsbegrænset periode. Derefter skulle han enten i arbejde/uddannelse eller  tilbage til Rumænien.

	I dag har han fast arbejde i Danmark til en aftalt løn. Han er tilfreds med sin løn, har sin egen lejlighed og har, efter hvad han selv siger, en god tilværelse, selv om han synes, det er ærgerligt at betale skat.

	Grænseløs mobning

	Ved siden af den egentlige undervisning skulle jeg hjælpe ham med at forholde sig til den danske racisme. Regulær mobning.

	Når han sagde, at han gerne ville ud og have et rengøringsjob, grinede de andre elever på produktionshøjskolen og drillede ham, fordi han gad sådan et lortejob.

	De andre elever behandlede ham, som om han var udviklingshæmmet. Han havde store huller i sin viden, men det var af en total understimulering.

	Han spurgte engang, hvordan jeg gjorde, når jeg fandt på mine historier. Jeg forsøgte at forklare, at det var lidt lige som, da han var barn og legede. Når han lå med trægeværet eller pinden, som var gevær, så var han en lille soldat inde i tankerne.

	På samme måde, når jeg skriver, så er jeg personen inde i tankerne osv...

	Han kiggede på mig og sagde:

	»Vi måtte ikke lege på børnehjemmet, vi fik skæld ud og slag, hvis vi ikke var stille.«

	Jeg blev lidt stille, hvad siger man  til et barn, som er blevet berøvet legen.

	En dag viste han mig en artikel fra Politiken, ‘Politiet: Rumænere er top-kriminelle‘.

	»De åbne grænser gør, at vi bliver overrendt af østeuropæere. Det er et kæmpe problem. De begår bankrøverier, hjemmerøverier, grove tyverier, tiggeri, butikstyverier - alt« lød det fra drabschef i Københavns Politi, Ove Dahl.

	»Jeg har aldrig stjålet. Jeg har aldrig røvet nogen. Jeg har aldrig tigget. Jeg kom til Danmark og arbejdede på hotellet med at gøre rent. Jeg skulle betale skat, selv om jeg ikke havde lyst, det sagde min danske mor, at man gjorde her i landet. De andre driller mig med, at jeg er rumæner, og rumænere er kriminelle,« sagde han efterfølgende til mig.

	En anden dag kom han med nogle link til noget på nettet. 'Romani mortji in italia'.

	Det viste sig at være et forfærdeligt klip fra Milano, hvor 4 romaer var omkommet i en lejlighed. Vi sad i flere timer og fandt materiale, som han oversatte fra rumænsk til mig.

	Der boede flere romaer i en lejlighed, og de var blevet forgiftet af kulilte.

	»Er de døde?,« spurgte han.

	Jeg googleoversatte en italiensk side

	»Ja, de fire romaer er døde, men der var mindst én kvinde fra lejligheden som overlevede.«

	Store tårer løb over hans kinder.

	»De fire romaer var mine venner. Hjemme fra Rumænien. Jeg kendte dem så godt. Og nu er de døde.«

	Jeg havde ellers hørt, at han ikke kunne læse, men de her rumænske artikler læste han først op, og bagefter oversatte han. Jeg tog en googleoversættelse for at lave en slags kontrol.

	»Tror du ikke på mig, fordi jeg er roma?«

	Av, den sved. Men jeg forklarede, at forstanderen var i tvivl om, at han kunne læse. Og jeg lige ville kontrollere.

	Han klappede mig på skulderen.

	»Du er god nok.«

	Hadtale

	Det blev aldrig en sag, men nogle danske drenge overfaldt ham. De havde bare ikke taget højde for hvor god han var til slåskamp. Hvis man har overlevet 18 år på det rumænsk børnehjem, kan man godt forsvare sig selv.

	Bagefter brugte vi tid på ordet psykopat. Det blev han kaldt af de gode danske drenge, som havde angrebet ham og fået tæsk.

	Det var undervisningen af denne unge roma, der gav mig inspirationen til at skrive 'Sigøjner Dan'. Han har læst bogen og er glad for den, men som han sagde:

	»Du måtte gerne have skrevet mere om min historie, mine oplevelser. Du har skrevet om, hvordan det føles at være fremmed i Danmark. Men hele min historie er det jo ikke.«

	For nogle måneder siden mødte jeg en rumænsk Hus Forbi-sælger i Otterup. Jeg købte et blad og spurgte, hvorfor han stod der. Han var kommet til Danmark for at arbejde, ikke nok arbejde. Arbejde på festival, et eller andet dæmrede med roma-flaskesamlerne på Roskilde.

	Han spurgte mig, hvordan han kunne få sin kone og barn til Danmark.

	Jeg svarede ham, som sandt er, at først skulle han nok have et fast arbejde og noget at bo i. Hvis du har et arbejde, som I kan leve af, kan hun godt komme.

	Han gav mig hånden og takkede med ordene:

	»Du er en god mand.«

	Lidt senere mødte jeg en af mine gamle elever inde i Kvickly.

	»Kendte du ham sigøjneren?«

	»Nej.«

	»Hvorfor talte du så med ham?«

	»Fordi han stod der, og jeg var interesseret i, hvorfor han stod der?«

	»Hvad ville han?«

	»Jamen jeg snakkede med ham om at få job i Danmark. I stedet for at sælge Hus Forbi.«

	»De skal bare sendes hjem. De røver og stjæler. Hvorfor gider du spilde tiden på de sigøjner-tabere?«

	»De stjæler jo ikke alle sammen. Og hvis de kan forsørge sig selv, må de godt bo her. Du ved, jeg har jo også boet rundt omkring. I Grækenland boede jeg et par måneder sammen med illegale indvandrere. Med min kone og 3 børn.«

	»Turde du godt bo sammen med dem, de stjæler og ….«

	»Nej, de stjæler ikke mere end alle andre. De lånte værktøj af os.«

	»Det er faktisk godt at møde venlighed, når man er gæst i et andet land.«

	»Du har jo også haft lidt problemer med politiet ikk'?«

	»Jeg står jo også lige her og får en god snak med dig.»

	Had tale. Prøv lige at gennemsøge de danske aviser og se hvor ofte ordet roma eller sigøjner optræder i negativ kontekst, det bliver endnu værre hvis du søger på ordet østeuropæisk, aller værst bliver det, hvis du ser de netkommentarer etniske danskere lægger op.

	Og der er ikke langt fra had tale til had forbrydelse.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,20. november 2013,	eller den slags kanakker
761,/debat/2016/02/prinsessen-vandt-igen,Prinsessen vandt igen,Maja Spuur Hansen," Det var weekenden før fastelavn, og min datter legede på værelset og klædte sig ud. I min gamle frakke, min mands hue og gamle 90’er-solbriller og et sort overskæg fra Tiger. Hun kom ind i stuen med en alvorlig mine. Hun var detektiv, og jeg tog begejstret et billede af hende. Men da hun så det på telefonen, sagde hun: »Det dér sender du ikke til nogen!«
Nej, nej, det gjorde jeg da heller ikke. Jeg har en regel om, at jeg aldrig sender noget af mine børn eller poster noget på Facebook, som de ikke har sagt god for. Man er vel et voksent menneske med et modent forhold til de sociale medier og alt det der.
Seancen endte alligevel med, at min datter besluttede sig for at være detektiv til fastelavn. En fantastisk idé, tænkte jeg. Det var kreativt, hun så skøn ud, og ikke mindst var det modigt. Hvorfor modigt?
Jo, for hun er jo en pige. Og piger er jo ikke klædt ud som drenge, er de?
Vi kørte i H&M for at finde en hvid skjorte, men der var ingen hvide skjorter – altså i pigeafdelingen. Så jeg sagde nonchalant på min socialkonstruktionisktiske ’man kan være pige på mange måder’-facon, at der da helt sikkert var en skjorte i drengeafdelingen. Men da vi nærmede os drengeafdelingen, blev min datter mere og mere ubehagelig til mode. Jeg kunne mærke det. Hun tøvede. Man bliver jo ikke en dreng af at gå ind i drengeafdelingen, tænkte jeg, men min datters ansigtsudtryk afslørede, at hun ikke var så sikker endda.
Vi fandt hurtigt skjorten, hun accepterede den modvilligt, men hendes stemme var blevet skinger: »Jeg tager den kun på til fastelavn. Og så aldrig mere!«
Nej, nej, selvfølgelig ikke.
Nu begyndte jeg selv at tvivle. Jeg kunne jo godt ane, hvor det bar hen. Til fastelavn kommer der til at være fyldt af prinsesser, Monster High-piger, prinsesse Lea’er osv. i skolegården, ja, og så min ’man kan være pige på mange måder’-detektivpige, tænkte jeg. Men jeg ville også gerne bakke hende op i, at hun havde fået en kreativ og anderledes idé. Og hun holdt faktisk fast. Hun ville være detektiv.
’Ingen må se mit overskæg’
Fredag morgen står vi op og gør os klar. Vi finder detektivtøjet frem, maler øjenbrynene mørke og får sat overskægget på. Hun begynder igen at virke irritabel, overskægget kilder i næsen, og det er der jo ikke noget at sige til. Da vi kommer over på skolen, er der ganske rigtigt prinsesser, men der er heldigvis også klovne og katte, tænker jeg.
Men da min datter går ned til morgensang, dukker hun hovedet dybt ned i den store jakke.
»Ingen må se mit overskæg.«
Nu er det vist tid til en man-kan-være-pige-på-mange-måder-snak. Jeg fortæller hende, at hun er kreativ og fantasifuld, og at fastelavn handler om, at man kan få lov til at være noget, man ikke er til hverdag. Jeg er oprigtigt stolt af hende. Jeg synes, hun er modig!
Med fornyet tro på projektet trasker hun til morgensang.
De havde grinet
Men da jeg syv timer senere henter hende på fritidshjemmet, samler der sig tårer i øjnene på hende, da hun ser mig. Hun har sminke i hele hovedet. Godt med øjenskygge og en tydelig rød læbestift. Hendes læderjakke er lynet stramt om skjorten, flipperne er vendt indad, så man kan se dem mindst muligt.
De havde grinet af hende. De havde grinet af hendes overskæg. De havde grinet af, at hun var en dreng. Nogle piger var kommet hende til undsætning. De havde hjulpet hende med at skjule al den drengethed hun havde påført sig. Der skulle en hel del makeup til for at opveje fejltagelsen.
Da vi parkerer cyklen for at købe fredagsslik, masser af fredagsslik, for at råde bod på, at mor er sådan en socialkonstruktionisktisk ’man kan være pige på mange måder’-mor, ser vi en dreng med et fantastisk kostume. Han er en slikbutik. Han har en hel lille slikbod ud over overkroppen. Meget kreativt. Min datter fortæller, at han vandt for bedste udklædning – altså blandt drengene. Hos pigerne var det en meget smuk prinsesse, der vandt.
Alt det der socialkonstruktionistiske ’man-kan-være-pige-på-mange-måder’-fis, det giver de ikke meget for i skolegården.
Maja Spuur Hansen er adjunkt ved UCC København




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",3.0,15. februar 2016,"Men da min datter går ned til morgensang, dukker hun hovedet dybt ned i den store jakke."
9114,/debat/2012/09/politikerne-overladt-eu-bureaukraterne,Politikerne har overladt EU til bureaukraterne,Per Thygesen-Poulsen," Nu må de europæiske politikere (…) vise, at det demokratiske system er stærkt nok til at overkomme en udfordring som eurokrisen, og at det er dem – politikerne – der træffer de store beslutninger om unionens fremtid,« lød det for nylig i Informations leder (8.-9. September)
Men krisen er mere end økonomi. Og problemet er, at politikerne ikke vil noget med EU, bortset fra at klare skærene her og nu.
I USA kæmper præsident Obama for at bevare magten. Obama kommer fra Illinois. Men hans program er ikke en vision for Illinois og dets 15 millioner indbyggere, men for det USA han ønsker for alle amerikanere. Over for ham står en anden politiker med sit helt anderledes USA-ideal.
Den slags politikere har vi ikke i EU.
Danmark som udgangspunkt
Jeg var selv aktiv i 1972 som sekretariatschef for Komiteen for Tilslutning til EF. Og lige så aktiv var folkebevægelsen imod. Men det handlede ikke om, hvilket fællesskab, men om hvilke økonomiske gevinster og ulemper et medlemskab ville give Danmark. Vort sigte var lige snævert, for eller imod, og begge sider tog fejl.
Sådan har debatten været lige siden. For og imod snart det ene, snart det andet. Diskussionen om ophævelsen af de danske undtagelser handler om EU’s betydning for Danmark. Politikerne ved, hvilket Danmark de ønsker. Men jeg har til gode at møde bare en politiker, som er gået til valg på en vision for EU.
Det er disse visionsløse politikere, som Informations leder ønsker skal overtage styringen. Men hvor skal de styre hen?
Elitemafia tager over
EU er blevet en elitemafia, som møder overraskende modvilje i et af EU’s kernelande, nemlig Holland, lød det i Informations nylige dækning af det hollandske valg.
»EU-modstand breder sig på begge fløje,« forstod man.
De højreorienterede klamrer sig til den nationale suverænitet, de venstreorienterede til det nationale velfærdssamfund, forklarede en amerikansk ph.d. i politisk videnskab hos Georgia University (10. september)
Holdningen til EU er på begge fløje nationalt bestemt. EU er for både højre og venstre et foreliggende faktum, ikke noget man har et ønske om at udvikle i nogen retning.
Men når inspirationen og initiativet ikke kommer fra politikerne, må Kommissionen og dens embedsmænd jo gøre det nødvendige. Og embedsmændene har deres klare ønsker: klare fælles regler uden undtagelser, rapportering og kontrol. Dermed tegner der sig dag for dag et billede af et EU, som ligger langt fra det, jeg var med til at kæmpe for i 1972.
Det er dette EU, som nu begynder at vække modstand, også i tidligere så trofaste tilhængerkredse. Men det er ikke en modstand, som har et anderledes billede at byde på end embedsmændenes kontrolbureaukrati.
Forskellighed som vækstfaktor
Der er ellers nok at tage stilling til. Ikke kun en centralbank eller unionsobligationer. Der er mindst to klare alternativer. Den europæiske forskellighed må enten afskaffes gennem harmonisering eller tværtimod være et grundlæggende ideal, en ressource. Selv mener jeg, at sidstnævnte er vores største styrke i forhold til de store nationer som USA og Kina.
Kommissionen må med andre ord tvinges til at begrænse sin regelstyring til det minimum, der sætter os i stand til at løse internationale problemer, miljø og kriminalitet, og overlade det til hvert enkelt land at være lige så nationalt særpræget på alle andre områder, hverdagslivet, arbejdslivet, kulturen, underholdning, sport.
Hvis en amerikansk eller en kinesisk virtuos vil imponere os, er det europæisk musik, de spiller. Musik fra en tid hvor hver lille fyrstedømme havde sin egen hofkomponist. Og der må kunne gøres meget mere for at udnytte denne kulturelle alsidighed, og udveksle synlighed og gensidigt rygklapperi i stedet for at indkøbe amerikanske B-produkter.
Et europæisk marked for hinandens særlige kvaliteter vil være grundlaget for en vækst, som ikke øger CO2-udslippet. For der er ingen grænser for vækst, når det gælder underholdning, malerkunst, musik, litteratur, sport og så videre. Det er ikke et centralt EU-initiativ, jeg ønsker mig. Jeg lægger op til, at alle de decentrale initiativer udnyttes uden grænser.
John F. Kennedy sagde det klart: »Spørg ikke hvad Amerika kan gøre for jer, men hvad I kan gøre for Amerika.«
Det samme må gælde Europas politikere. De må forklare, hvilket EU de sigter imod, før vi slipper dem løs og lader dem overtage styringen.
 
Per Thygesen-Poulsen er civiløkonom, forfatter, kunstner og forhenværende journalist. Fra 1972-74 var han sekretariatschef under EF-kampagnen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,19. september 2012,"EU er blevet en elitemafia, som møder overraskende modvilje i et af EU’s kernelande, nemlig Holland, lød det i Informations nylige dækning af det hollandske valg."
6998,/debat/2013/07/politiske-bermuda-trekant,Den politiske Bermuda-trekant,Per Henriksen," 
	Treparti-regeringer har altid haft det vanskeligt. Den forrige trekantsregering mellem Socialdemokraterne, De Radikale og Centrumdemokraterne holdt kun to år (1994-96), før CD valgte at træde ud. CD’s erklærede mål var at holde SF uden for indflydelse. Men med finanslovsaftalen i 1996 fik SF afgørende indflydelse. SF’s daværende formand, Holger K. Nielsen, sagde dengang til DR, at det var »dumt«, at CD gik i regering i sin tid, og han mente, at beslutningen om at træde ud var »meget klog« og til fordel både for CD og regeringen. Derefter fulgte en længere dødskamp, der endte med, at CD ikke opnåede genvalg i 2001.

	Adskillige år tidligere havde Retsforbundet måtte indgå så mange kompromisser i en SR-trekantsregering, at partiet blev udslettet ved førstkommende valg i 1960.

	Man kunne argumentere for, at samarbejdet mellem VK-regeringen og Dansk Folkeparti (2001-2011) i flere perioder havde karakter af en uformel treparti-regering, hvor de konservative langsomt blev mast, selv om partiet havde mange ministerposter. Partiet har op til og efter Lene Espersens afgang som partileder i 2011 befundet sig i en permanent vælgerkrise, nu med en formand som Dansk Folkeparti regulært afsatte som minister i 2006.

	Historien skræmmer. Ingen trekantsregering har overlevet et folketingsvalg, og SR-trekantsregeringerne har historisk vist sig at være rene dødsfælder for det parti, der var tredje hjul. Den nuværende regering er indtil nu ingen undtagelse.

	Kompromisets pris

	SF’s nuværende håndfæstning blev indgået i Det Sorte Tårn. I regeringsgrundlaget skrev SF under på, at »udgangspunktet for regeringen er VK-regeringens økonomiske politik i bredeste forstand«. En indrømmelse af de store! SF kom heller ikke igennem med ret mange SF-mærkesager (hvor de andre partier skulle gå på kompromis). Betalingsringen var en undtagelse, men den blev hurtig opgivet.

	Omvendt er SF – uden sammenligning – det parti i Folketinget, der siden folketingsvalget både har ændret standpunkt og holdning flest gange. Den såkaldte vækstpakke er én lang liste over politik, som SF for få år siden var imod; sænkning af selskabsskatten, afskaffelse af grønne afgifter – kombineret med og indirekte finansieret af sociale besparelser med det formål at øge arbejdsudbuddet.

	Holger K. Nielsen efterlyste sidste år i et sommerinterview i Information (20. august 2012) direkte et ideologisk opgør med VKO’s politik. Hvor han bl.a. erklærede sig enig med Mogens Lykketoft (S), der havde sat spørgsmålstegn ved, om lavere skat får flere i arbejde. Holger K. Nielsen kaldte den påstand for »ren voodoo«. Men indtil nu har dette interview og enigheden mellem de to tidligere partiformænd ikke afsat sig tydelige spor i den førte skatte- og fordelingspolitik. Beskæftigelsen har været faldende siden folketingsvalget, samtidig med at foreløbig 23.124 mennesker er faldet ud af dagpengesystemet.

	En vej ud af trekanten?

	At SF er fanget i en SR-Bermuda-trekant vil næppe mange betvivle. Vælgervandringerne taler deres tydelige sprog. SF er blevet halveret siden valget, og Enhedslisten er i mange målinger dobbelt så stor. For kun halvandet år siden var det næsten omvendt.

	Spørgsmålet er, om SF kan etablere en bagdør ud af denne Bermuda-trekant? Historisk er der tre modeller: CD’s, Retsforbundets og de konservatives. I CD-modellen træder SF ud af regeringen. I de andre løber man linen ud og håber på at lande over spærregrænsen.

	Meget afhænger dog af, hvilken forklaring S og R har på den samlede regerings vælgerkrise. En intern SR-forklaring kunne være al den tumult, der har været i SF i 2012. Men de seneste måneder har der været relativt roligt, uden at blå bloks forspring er blevet mindre.

	Hvis S og R kom frem til, at de kun kan gøre sig håb om at blive genvalgt, hvis de lytter mere til Mogens Lykketoft og skaber langt flere danske og gerne grønne job i de næste to år, kan regeringen og SF måske begynde at skimte konturerne af en fælles bagudgang. Det vil nok kræve et nyt regeringsgrundlag og et tættere samarbejde med Enhedslisten.

	Regeringsdeltagelsen kan være begyndelsen til enden for SF, men det kan også blive enden på en dårlig begyndelse. Hvis S og R er villige til – ligesom SF – at forlade tidligere og fastlåste positioner.

	Om regeringen samlet kommer fri af den politiske Bermuda-trekant, ved vi i løbet af det næste par år.

	 

Per Henriksen er medlem af SF
",2.0,29. juli 2013,	Kompromisets pris
2179,/debat/2015/07/laeserbreve-11,Læserbreve,Informations Debatredaktion," Firmaer, tag og uddan elever
Matthew Stendal, medejer af opsvinget.dk
Mangel på kvalificeret arbejdskraft er skyld i, at mange danske virksomheder er nødt til takke nej til ordrer. Samtidig er kun cirka hver fjerde virksomhed villig til at tage elever. Og det er alt for få til de op imod 12.000, der står og mangler en elevplads her og nu.
Jeg driver portalen opsvinget.dk, hvor elever og virksomheder kan finde hinanden. Her oplever vi en stor efterspørgsel på elevpladser inden for stort set alle brancher over hele landet. Siden krisen er manglen på elevpladser i virksomhederne steget. Og der er stadig alt for få elevpladser at finde i Danmark.
I stedet for at lede efter færdigstøbte medarbejdere skulle danske virksomheder fokusere på at udvikle egne talenter. På den måde kan de satse mere langsigtet med attraktive uddannelsesforløb og skabe deres egen drømmemedarbejder. Det handler om at investere i fremtiden i stedet for at læne sig tilbage og lade andre bære uddannelsesbyrden.
Trist bosnisk virkelighed
Elvir Pelesevic, København
I år er det 20 år siden, at det blodigste og mest brutale folkemord i Europa siden Anden Verdenskrig fandt sted i den bosniske by Srebrenica. Det er også snart 20 år siden, at krigen i Bosnien blev afsluttet. Efter så mange år skulle man tro, at Bosnien var en funktionel stat. Der er dog langt fra sandheden
Den serbiske politiske ledelse i Bosnien såvel som i Serbien har i alle disse år modarbejdet opbygning af en robust og stabil bosnisk stat. Serbernes modvilje afspejles ikke mindst i deres holdning til grusomhederne i Srebrenica, hvor serbiske militærstyrker slagtede mere end 8.000 muslimske mænd og drenge. Aktuelt udarbejder FN en resolution for at markere årsdagen for folkemordet. Resolutionen har været lang tid undervejs, fordi serberne råber op og stiller sig på bagbenene hver gang, man nævner Srebrenica og folkemord i samme sætning. Det har også betydet, at bosniske serberne har intensiveret deres evige trusler om at løsrive sig fra Bosnien.
Tvisten om Srebrenica afbilder meget godt den triste bosniske virkelighed. Det centrale problem er, at så længe den serbiske politiske ledelse, hverken indrømmer eller angrer sine fejl, er forsoningen og en fælles platform i Bosnien et umuligt projekt. Derfor vil det klæde EU og verdenssamfundet, hvis det endelig effektivt sætter ind mod serberne, som bevidst saboterer Bosniens muligheder for at indgå i de europæiske integrationsprocesser og skabe bæredygtig fremgang.
Krig er ikke en bunga-bunga-fest
Bjørn Tving Stauning, Frederikssund
Hvad enten man er rød, blå eller grøn, er der næppe nogen, der forestiller sig, at suspensionen af Irak-kommissionen handler om andet end at undgå at afdække afsløringer af en række fremtrædende politikere. Det er en skændsel for et dansk demokrati og bringer regeringsflertallet på niveau med Berlusconis magtfuldkommenhed.
En krig er ikke en bunga-bunga fest. En krig er noget, der involverer en hel nation. Jeg er, såvel som læseren af disse linjer, medansvarlig for mit lands politik. Og for mig er denne krig ingenlunde tilstrækkelig belyst. Jeg tror, folket ønsker en større forståelse for, hvad der egentlig foregik. Det kan hænde, at der blev begået fejl, at nogle mistolkede situationen eller fik løgnagtige efterretninger – men det vil befolkningen i et åbent demokrati med ærværdige og ærlige politikere finde forståelse for. Af argumentere for at feje sandheden ind under gulvtæppet er skammeligt i en grad, som der næppe findes ord for.
Sker der ting på Information?
William Paaske, Nykøbing Falster
Her i agurketiden, hvor man kan sidde uforstyrret på sin gren og fundere over tilværelsen, bedrøver det mig, at man i forbindelse med en nylig ’modernisering’ af Information indførte tre ændringer, der hver for sig ser ubetydelige og uskyldige ud.
For det første blev »Uafhængig af partipolitiske og økonomiske interesser« flyttet fra forsiden til bagsiden. For det andet forsvandt den daglige reminder, fotoportrættet af den nydelige grundlægger, Børge Outze, helt fra avisens spalter. Og for det tredje rykkede den administrerende direktør op på øverste placering i kolofonens hakkeorden – endog over den administrerende chefredaktør.
En gammel bekendt af mig sagde ofte: »I am paranoid – but am I paranoid enough?«. Hvad mener Informations læsere?
",1.0,10. juli 2015,Sker der ting på Information?
5790,/debat/2014/01/nafta-ingen-succes,Nafta er ingen succes,Jens Lohmann," 
	Nytårsnat 1993-94 var der gallafest i den mexicanske præsidents residens. Der blev ikke sparet på drikkevarer, mad og musik. Præsident Carlos Salinas de Gortari kunne fejre sit politiske mesterstykke: Ved midnat trådte Den Nordamerikanske Frihandelsaftale, NAFTA, mellem Mexico, Canada og USA i kraft. Aftalen var hans opfindelse. Med den havde Mexico i hans optik taget et afgørende skridt ind i de rige landes klub.

	Stemningen blandt deltagerne var overstadig – indtil en adjudant hen ad klokken 3 afbrød præsidenten i hans dans og hviskede ham en kort besked i øret. Salinas bukkede for sin dame og hastede ud af festsalen. Han kom ikke tilbage. Musikken standsede. Festen gik i opløsning.

	Den besked, Salinas havde fået, skar dybe ridser i det glansbillede af Mexicos fremtid, han og regeringen havde bygget op. Bevæbnede, overvejende indianske oprørere havde på slaget 12, samtidig med at NAFTA trådte i kraft, besat flere byer i den fattige, sydlige delstat Chiapas.

	Efter 12 dage måtte Salinas og hæren acceptere en våbenhvile. Zapatisterne, som oprørerne kaldte sig efter den mytiske leder fra revolutionen 1910-19, Emiliano Zapata, havde på rekordtid vundet mexicanernes og verdens sympati for deres krav om jord, frihed og ligeret for de oprindelige folk.

	Rekord i eksport og fattigdom

	Både zapatisterne og NAFTA har nu overlevet deres første 20 år. Zapatisterne har stilfærdigt, trods belejring og få ressourcer, skabt selvstyrende, demokratiske kommuner i Chiapas’ højland, mens regeringen og de dominerende erhvervsgrupper gør meget ud af at dække over, at NAFTA langtfra er en ubetinget succes.

	Det store dagblad Reforma bragte således nytårsdag en tabel, der viste imponerende væksttal siden 1994: Eksporten af avocado er vokset med 4.543 procent, eksporten af majs 3.328 procent, kød 2.588 procent, bønner 1.446 procent.

	Også industrieksporten er vokset, bl.a. af højteknologiske produkter som udgør 17 procent af BNP, og biler, der tegner sig for en fjerdedel af den samlede eksport.

	Avisen oplyser imidlertid ikke, at de firmaer, som dominerer eksporten, hovedsageligt er transnationale selskaber.

	Den skriver heller ikke noget om den voksende fødevareimport, som ifølge Mexicos statistiske institut Inegi dækker 42 procent af landets fødevareforbrug.

	Handlen med fødevarer domineres også af store, overvejende nordamerikanske selskaber, som Mexicos små og mellemstore bønder ikke kan konkurrere med, bl.a. fordi en del af storbrugenes produktion er baseret på genmodificerede afgrøder, som også kontrolleres af store selskaber og truer den genetiske mangfoldighed i floraen.

	Situationen for landbruget i Mexico har været kritisk siden 1950’erne, da man satte en industrialisering i gang. Den betød en afkapitalisering af landbruget. Små og mellemstore landbrug fik svært ved at få kreditter, så de kunne modernisere, mens industrien og de store landbrug fik gunstige lån og subsidier. Titusinder af bønder måtte forlade deres jord og søge til byerne og USA.

	Med NAFTA blev denne udvikling forstærket. Konkurrencen fra de transnationale og fra de stærkt subsidierede nordamerikanske landbrug er mere end de mexicanske bønder kan klare.

	Deres jord er udpint i en sådan grad, at op mod 75 procent af den opdyrkelige jord trues af ørkendannelse, og 7,5 millioner hektar ligger brak – især på grund af manglende ressourcer.

	Mange er endt på de farme i USA, som har udkonkurreret dem. Der findes også et indbringende og ofte livsfarligt alternativ: at arbejde for narkokartellerne med at dyrke marihuana og opiumsvalmuer og transportere stoffer. Mange vælger det, fordi de ikke vil forlade deres jord. Som regel bliver de stavnsbundet og involveret i kartellernes voldelige konflikter.

	De tre NAFTA-landes regeringer har på behørig vis fejret 20-året, men begejstringen er til at overse, selv om det ikke har skortet på positive statistikker og anprisninger af samarbejdet. Man har nedtonet de negative konsekvenser – bl.a. landbrugskrisen i Mexico, den voksende fattigdom, især i Mexico (halvdelen af mexicanerne lever under fattigdomsgrænsen), og følgerne i form af sult, under- ernæring, manglende uddannelse, social og politisk uro og grobund for narkokartellerne.

	En ny, ubuden gæst

	Med til fejringen af 20-året er desuden en ny ubuden gæst: Kina, der har god grund til at glæde sig over NAFTA’s eksistens. For 20 år siden var Kina blot en af mange handelspartnere.

	Men med Kinas indtræden i Verdenshandelsorganisationen WTO i 2001 fik landet med ét slag bedre adgang til NAFTA-området – adgang til ét af NAFTA-landene åbner dørene til de andre.

	Kina fortrængte hurtigt Mexico fra dets fremtrædende position på det amerikanske marked og trængte USA på det mexicanske marked.

	Det er især på området for industriprodukter – bortset fra biler – Kina har vundet store markedsandele, påpeger økonomerne Enrique Dussel (Mexico) og Kevin Gallagher (USA) i tidsskriftet CEPAL Review, der udgives af FN’s Økonomiske Kommission for Latinamerika og Caribien, CEPAL. NAFTA er blevet et af Kinas hovedmarkeder, og ekspansionen fortsætter i fuld fart, takket være den frihandel, som blev prist så højt i 1994.

	Det var næppe drømmen hos Salinas og hans gæster hin mindeværdige nytårsnat 1994, da de uindbudte zapatister varslede, at NAFTA langtfra løser de økonomiske og sociale problemer, som stadig er en tikkende bombe under et NAFTA, der kæmper for livet.

Jens Lohmann er journalist og latinamerikaekspert




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,24. januar 2014,"	Det var næppe drømmen hos Salinas og hans gæster hin mindeværdige nytårsnat 1994, da de uindbudte zapatister varslede, at NAFTA langtfra løser de økonomiske og sociale problemer, som stadig er en tikkende bombe under et NAFTA, der kæmper for livet."
7306,/debat/2013/06/colombias-lange-stenede-vej-fred,Colombias lange og stenede vej mod fred,Jens Lohmann," 
	I tirsdags indledte Colombias regering og oprørsbevægelsen FARC anden fase i fredsforhandlingerne i Havana i Cuba. Den 26. maj afsluttede de første fase i fredsprocessen med en delaftale om en omfattende landbrugsreform, som er et altafgørende kerneområde, der skulle løses før parterne kunne komme videre.

	Nu gælder det anden fase, der ventes at blive den vanskeligste og mest omstridte: spørgsmålet om FARC’s og dets medlemmers muligheder for at komme ud af illegaliteten og deltage i det politiske liv uden risiko for at lide samme skæbne som det venstreorienterede parti Unión Patriótica (UP) i 1980’erne: Hundreder af dets ledende medlemmer og kandidater blev myrdet af paramilitære grupper på højrefløjen, flere af dem med tilknytning til narkokartellerne. Et hovedpunkt bliver spørgsmålet om amnesti til guerillaer, der er dømt eller eftersøgt for deltagelse i den væbnede kamp. Spørgsmålet er kontroversielt, bl.a. fordi en amnesti kan tolkes som værende i strid med forfatningens § 122. Førende jurister er dog indbyrdes uenige. Landets stærke højrefløj – der bl.a. grupperer sig omkring præsident Santos’ forgænger, Alvaro Uribe (præsident 2002-10) – forsøger at presse regeringen til at afvise en amnesti og integration i det civile og politiske liv.

	Den uventede succes med landbrugsaftalen har vakt bekymring på højrefløjen, som har en væsentlig del af sin base i storlandbruget, især blandt kvægavlerne. Regeringen er tilfreds, mens venstrefløjen er forsigtig med sin ros af den omfattende landbrugsreform, som er nøglen til løsning af den 49 år gamle væbnede konflikt mellem FARC og den colombianske stat.

	Politisk stemmekvæg

	Konflikten har rødder tilbage til 1920’ernes bondebevægelser og bøndernes oprettelse af selvforsvarszoner i det centrale og sydlige Colombia i 1930’erne med støtte fra venstreliberale og det unge kommunistparti for at modstå godsejerne, der med deres væbnede grupper og støtte fra hæren fordrev dem fra deres jord. Da den populære venstreliberale leder Jorge Eliécer Gaitán blev myrdet i 1948, udløste det voldsomme protester, der udviklede sig til den blodige borgerkrig mellem liberale og konservative kendt som La Violencia (Volden). Den afsluttedes i 1958 med en pagt mellem de to store partier, liberale og konservative, om at dele den politiske magt i 16 år.

	Bøndernes interesser og forhold interesserede man sig ikke for. De var kun interessante som stemmekvæg. Bønderne i de gamle selvforsvarszoner holdt fast og blev mere politiske bl.a. påvirket af kommunisterne. På baggrund af den cubanske revolution fik det USA at støtte regeringens bekæmpelse af de autonome selvforsvarszoner. Fra 1961 leverede USA våben til hæren, napalm til flyvevåbnet og et større antal militærrådgivere. Erfaringerne herfra blev siden udnyttet i Vietnam.

	Land mod by

	Som svar dannede bondeledere med tilknytning til kommunistpartiet i 1964 oprørsbevægelsen FARC (Fuerzas Armadas Revolucionarias de Colombia–Colombias Væbnede Revolutionære Styrker), som i løbet af få år voksede til en styrke på ca. 10.000 mand, der gav FARC kontrol over store dele af landet. Men det lykkedes aldrig at få fodfæste i byerne, bl.a. fordi det Moskva-orienterede kommunistparti aldrig fangede de nye tendenser på venstrefløjen, og fordi FARC’s rødder i bondebevægelserne prægede dets holdninger og strategier.

	»FARC har vist, at de er ude trit med tiden og burde være gået ind i dette (forhandlingerne, red.) for længe siden og har derfor i dag det problem, at de har en vision, som har rødder i bondesamfundet,« siger den tidligere salvadoranske guerillakommandant Joaquín Villalobos til den colombianske avis El Tiempo. Villalobos var med til at forhandle den fredsaftale som guerillaen og regeringen i El Salvador indgik i 1992. FARC’s rødder i kampen om jorden, som stadig er en af nøglerne til løsning af de økonomiske og sociale problemer og konflikter i Latinamerika, afspejler en ellers politisk overset deling i de latinamerikanske samfund. Her dundrer moderniseringen og den økonomiske vækst af sted i byerne på bekostning af bondesamfundene og de oprindelige folk, hvis kamp opleves som fjern og uvedkommende af størstedelen af den numerisk, økonomisk og kulturelt dominerende bybefolkning, som i Colombia bl.a. vender ryggen til ca. fem millioner internt fordrevne fra den væbnede konflikt, hovedsagelig bønder og landarbejdere.

	Derfor er en løsning af det gamle jordproblem, som delaftalen mellem FARC og regeringen giver mulighed for, afgørende for at fjerne grundlaget for fremtidige konflikter.

	Den ømtålelige demobilisering

	Et problem ved de fortsatte forhandlinger er ifølge Villalobos, at FARC’s forhandlere er for gamle og lever med fortidens opfattelse af en politisk kamp, som den blev ført for 50 år siden–med våben i hånd. FARC modsætter sig derfor at lægge våbnene og demobilisere.

	»Det er absurd. FARC ser stadig våbnene som et krucifiks, som de beder til,« siger Villalobos.

	Bag FARC’s modvilje mod at lægge våbnene ligger dog også en velbegrundet frygt for, at højrefløjens paramilitære grupper vil benytte en demobilisering af FARC til en gentagelse af mordene på UP’s ledere i 1980’erne.

	Den nye fase i forhandlingerne om demobilisering risikerer at blive trukket i langdrag og sætte præsident Santos i tidnød, fordi han satser på at få en samlet fredsaftale i hus inden parlaments- og præsidentvalgene i marts og april 2014, hvor han ventes at genopstille. En fredsaftale vil være hans store politiske trumf, hvis ellers FARC vil. FARC har nemlig tydeligt tilkendegivet, at man ikke vil være med til at haste forhandlingerne igennem af hensyn til valget og præsidentens politiske ambitioner. Derimod foreslog FARC i tirsdags at udskyde valgene til en aftale er på plads.

	Så selv om aftalen om en landbrugsreform må betegnes som et mirakel, er der stadig en lang og stenet vej til en samlet fredsaftale, der kan danne grundlag for en livsnødvendig fredsproces i Colombia.

Jens Lohmann er journalist og forfatter
",0.0,13. juni 2013,"	»Det er absurd. FARC ser stadig våbnene som et krucifiks, som de beder til,« siger Villalobos."
4963,/debat/2014/05/jordskredet,Jordskredet,Ejvind Larsen," 
	Jordskredsvalg! Sådan blev det nu overståede europa-parlamentsvalg i Danmark og måske i hele EU udråbt allerede søndag aften af flere toneangivende politiske kandestøbere. Og fantastisk er det da, at det Dansk(e) Folkeparti, som Danmarks statsminister Poul Nyrup Rasmussen (da han var statsminister) forudså aldrig ville blive stuerent, den 25. maj 2014 efter Kristus med Kristian Thulesen Dahl, Morten Messerschmidt og Pia Kjærsgaard i spidsen blev Danmarks suverænt største parti med 26,6 procent af stemmerne. Akkurat som deres forgænger, Mogens Glistrup, frembragte sit jordskred ved folketingsvalget 4. december 1973. »Det er også et jordskælv i britisk politik. Det er første gang i mere end 100 år, at det ikke er enten Labour eller De Konservative, der bliver det største parti,« fortalte i TV 2 NEWS’ Lotte Mejlhede. Mens EU-modstanderpartiet UKIP ragede 29,1 pct. af stemmerne til sig, måtte Labour og De Konservative nøjes med henholdsvis 25,4 og 24,6 pct.

	Mere traditionelt, om end ganske pudsigt, er det, at partier med mandatmæssig tilbagegang fremstår som sejrherrer, hvad S og SF nærmest gjorde herhjemme i søndags.

	Samme pudsighed lykkedes som bekendt ikke for Venstre og slet ikke for dets leder, Lars Løkke Rasmussen. Hvis afvaskning af sit skidne overtøj såvel som underbukser for alverdens åsyn nu måske kommer til at koste ham hans statsministerdrømme. Og sikre Socialdemokraternes Helle Thorning-Schmidts ditto. Eller noget endnu meget mere jordskridende.

	Hvilke konsekvenser?

	Navnlig hvis følgerne af Dansk Folkepartis afvaskning for alle urenheder får de konsekvenser, der allerede var ved at tegne sig, før jordskredet forelå:

	»Dansk Folkeparti: Vi kan sagtens samarbejde med SF,« meldte Danmarks Radios hjemmeside f.eks. 14. maj. »Dansk Folkeparti var i mange år tidligere SF-formand Villy Søvndals erklærede ’politiske hovedmodstander’, men nu rækker SF hånden ud mod netop Dansk Folkeparti. Hos Dansk Folkeparti ser man positivt på tilnærmelserne fra Pia Olsen Dyhr (SF), der mener, at de to partier kan sikre regeringen et flertal uden om de andre borgerlige partier i en kommende beskæftigelsesreform.«

	Og: »’Hvis der er et flertal sammen med Dansk Folkeparti for at gøre op med al den tossede aktivering, som VK-regeringen indførte og i stedet prioritere uddannelse, så skal vi selvfølgelig bruge det flertal,’ siger Enhedslistens politiske ordfører Johanne Schmidt-Nielsen«, ifølge Ritzaus Bureau.

	Udskridningerne i de danske politiske jordbunde nåede måske deres foreløbige kulmination, da Ritzau i lørdags kunne melde: »SF-formand foretrækker DF frem for Enhedslisten!«

	For »Pia Olsen Dyhr mener, at EL før har svigtet, når det gælder. SF kæmper ikke længere for at holde Dansk Folkeparti uden for indflydelse. Efter 100 dage som formand for SF fortæller Pia Olsen Dyhr i et interview med Jyllands-Posten, at venstrefløjspartiet er parat til at søge et tæt samarbejde med DF. »Det en stor spiller, som man bestemt skal tage alvorligt,« siger SF-formanden og fortsætter: »Der er en erkendelse i SF af, at vi skal gøre alt for at få vores politik igennem. Hvis andre vil samarbejde om det, skal vi selvfølgelig gøre det. Jeg ville nok være bekymret, hvis vi skulle indgå en større alliance med Dansk Folkeparti, men når det handler om konkret politik, skal vi samarbejde, når vi mener det samme«. Pia Olsen Dyhr glæder sig blandt andet over, at både SF og DF er positive over for regeringens udspil til en beskæftigelsesreform. Enhedslisten har ellers forsøgt at skabe et samarbejde med SF for at trække regeringen længere mod venstre. Men Pia Olsen Dyhr vil dog hellere samarbejde med DF end med Enhedslisten, lyder det. Hun er skuffet over, at Enhedslisten flere gange ikke har slået til, når det gjaldt. Her drager hun en parallel til sidste års forhandlinger om en finanslov: ’Jeg havde aldrig ladet en finanslov med en kæmpe indsats mod social dumping gå tabt for to bade om ugen for de ældre’.«

	Statsminister Thulesen ...

	Nej, de allervildeste jordskredsfølger er nok – fremadrettet, som tidens buzzword lyder – fatamorganaet/mareridtet af Kristian Thulesen Dahl skridende op ad Folketingets store trappe som – nyudpeget statsminister …

	Så er det vist på tide at komme ned på jorden igen. Og Jorden, med alle dens materielle begrænsninger for magtudfoldelse. Og økonomisk vækst. For så kan jorden og Jorden så meget andet. F.eks. optræder i skrivende stund i webtråden efter forrige Frie Ord om Enhedslisten og Alternativet nu 173 indlæg og værsgo at synge. For her findes også et link til Drachmanns og Fosters »Se, det summer af sol over engen«. Og der spørges, om det da er i EU-orden med Drachmann at synge: »rundt i verden er dejlige riger,/ ingen vår som en maj i vort land!«?

	»Jo,« svarede en Informationslæser på afstemningsdagen i søndags, »jeg synes bestemt godt, vi må stemme(!) i og synge med, også når sangen hylder vores eget land. Det er jo ikke det samme som at fornægte eller nedvurdere alle de andre lande. Det bliver spændende at se, hvad den nye EU-skepsis i Europa kommer til at betyde.«

	Ja, det bliver spændende.
",4.0,27. maj 2014,	Hvilke konsekvenser?
7882,/debat/2013/03/rovdyrnationen-hvordan-graadigheden-sejrede,Rovdyrnationen – hvordan grådigheden sejrede,Mogens Lykketoft," KRONIK – Jeg har netop læst bogen Predator Nation af Charles Ferguson. Det er en meget grundig og uhyre skræmmende opfølgning på hans film Inside Job om finanskrisens forbrydere og forbrydelser. En film, som blev belønnet med Academy Award som årets bedste dokumentarfilm 2010.
Charles Ferguson er ikke en antikapitalistisk ekstremist, som slår om sig med vilde påstande. Han er en 58-årig meget velanskreven matematiker og samfundsvidenskabsmand, der har været konsulent for bl.a. Det Hvide Hus og undervist på universiteter som MIT og Berkeley. Undervejs stiftede han i begyndelsen af 1990’erne sit eget it-firma, der udviklede webprogrammet FrontPage, og solgte opfindelsen til Microsoft for ca. 800 millioner danske kroner.
Ferguson besluttede derefter at anvende sine mange penge i sandhedens og samfundets tjeneste ved at lave dokumentarfilm – den første om Irak-krigen – og skrive bøger.
I et Amerika, der er overbefolket med stjerneadvokater, som fører proces for de superrige, er der, så vidt jeg ved, ingen, der har rejst sag for at anfægte Fergusons uhyre håndfaste anklager om bankchefers kriminelle adfærd og købet af politikere og eksperter. Manden har styr på sine fakta. Og han mener, det er skadeligt og forargeligt, at finansverdenens topfolk kun undtagelsesvist er kommet for en domstol, men tværtimod – også efter at have udløst krisen – har hævet enorme bonusbeløb og er blevet brugt som rådgivere for statsmagten.
Skrupelløse rovdyr
Bogen om rovdyrnationen handler om det store bankrøveri, der begyndte i 1980 og kulminerede med finanskrisen for 5-6 år siden. Røveriet kastede millioner af mennesker ud i arbejdsløshed og ud af deres bolig, punkterede manges pensionsordninger og forgældede nationer, fordi de måtte levere enorme statsindskud for at redde bankerne fra kollaps, samtidig med at skatteindtægterne styrtdykkede og udgifterne til forsørgelse af de ledige og fallerede borgere eksploderede.
Rovdyrene var cheferne i toppen af finanssektoren, der skovlede grotesk mange milliarder ned i egne private lommer ved en adfærd, som de måtte vide ville ende i kollaps. De lod sig aflønne efter giftige bonussystemer, der alene blev styret af omsætningen og uden modregning for risiko og tab. Det lod sig gøre, fordi alle reguleringer var fjernet, og magten blev samlet i direktionslokalerne i nogle få håndfulde globale finanshuse, hvor aktionærerne ikke blandede sig, og konkurrenterne var gjort til medsammensvorne.
Det er fortællingen om finanshuse, der handlede med slyngelstater og narkobaroner, og som sorgløst, men til meget gode vederlag, betjente forbrydere som Bernie Madoff, der som en af de få sidenhen blev dømt for fuldblodssvindel til ufatteligt mange milliarder dollar.
Ubetalelig gæld
En meget afgørende del af rovet blev scoret ved den massive udbredelse af de såkaldte subprimelån: Lån til jævne folk, der gerne ville have eget hus, og som blev lokket af ’gode’ lånetilbud med (kortvarig) afdragsfrihed og lav rente. Det var lån uden reel sikkerhed, som de således ikke havde reel mulighed for at betale tilbage, når renten efter kort tid steg, og afdrag skulle falde. Disse lån medvirkede til en enorm boble med fordobling af ejendomspriserne. Alt for mange lod sig lokke af de billige lån til at købe alt for dyrt. Da boblen brast og ejendomspriserne igen blev halveret, stod de tilbage med en vældig gæld uden tilsvarende ejendomsværdi. For der blev optaget for 4.100 milliarder dollar lån i folks huse fra 2000-2007 sammenlignet med de foregående syv år, og det gav amerikanerne mulighed for at bruge 10 procent mere, end de tjente, i en periode, da middelklassens realløn ellers stagnerede. Det var et forbrug, der kunne ses på det store underskud på betalingsbalancen – ikke mindst over for Kina.
Den danske boble
Danmark i ’nullerne’ udviklede en tilsvarende uansvarlig adfærd, selv om konsekvenserne indtil nu har været langt mindre alvorlige end i USA: Indførelsen af adgang til realkredit som afdragsfrie flekslån blev sammen med den borgerlige regerings fastfrysning af ejendomsværdiskatten motoren for en voldsom stigning i ejendomspriserne, fordi folk køber hus, efter hvad de står til at betale per måned, uden tilstrækkelig tanke på, hvor meget ydelsen kan hoppe op, når den aktuelt lave fleksrente stiger, og de skal til at betale afdrag. Ejendomsprisstigningen blev desuden grundlaget for en formidabel ekstra låntagning til privatforbrug, hvilket betyder, at det mest sårbare ved dansk økonomi i 2013 ikke er statens konjunkturbestemte underskud, men den alt for store private gæld, mange sidder tilbage med, mens deres oppustede friværdier er forsvundet.
Indtil nu er situationen holdt flydende uden dramatisk mange tvangsauktioner, fordi vi har nydt godt af en fleksrente tæt på nul. Det er historisk enestående og ikke holdbart. Men selv i denne situation er mange husejere teknisk insolvente, og endnu flere tør ikke bruge penge, hvilket kunne sætte gang i aktiviteten, fordi de snart skal til at afdrage på lånene og desuden erkender risikoen for et stort rentehop. Den cocktail kan stadig blive en langvarig dræber for håbet om et opsving.
Goldman Sachs’ genistreg
I USA kom dræberen langt hurtigere og voldsommere, fordi finanshusene under bobleøkonomien forvandlede de skrøbelige tilgodehavender til påstået forsikrede prima værdipapirer (med triple A-rating), der blev solgt verden over – ikke mindst til pensionskasser. De fik hjælp fra ansete kreditvurderingsbureauer som Standard & Poor’s, der mod fin honorering fra finanshusene kaldte disse papirer for prima og helt sikre, selv om de få år – eller sågar få måneder – senere viste sig totalt værdiløse.
En markant historie om karakteren af det store bedrag er forklaringen på, hvordan Goldman Sachs klarede sig bedst blandt de store finanshuse: Goldman Sachs begyndte allerede et par år før krakket at spekulere mod de papirer, som de lokkede andre til at købe!
Desuden var de særligt heldige med at få udbytte af den amerikanske stats gigantiske bankhjælpepakke i efteråret 2008 – en pakke, der blev udtænkt af Bushs finansminister Hank Paulson, som tidligere havde tjent sin halve milliard dollar som leder i Goldman Sachs og i den periode var frontkæmper i den vellykkede kamp imod de gamle reguleringer, der skulle forhindre de mest letsindige finansspekulationer.
Goldman Sachs er i dag sytten gange større end for 30 år siden, har 34.000 ansatte og en formidabel milliardindtjening.
I forhold til udviklingen af den store finansboble rummer bogen desuden en serie utrolige fortællinger om uanfægtede brud på konkurrencelovgivningen, om usminket og velorganiseret skatteunddragelse og om store revisionsfirmaer, der – ligesom kreditvurderingsbureauerne – blev betalt godt for at svigte deres opgaver.
Købte eksperter
Tilsynet med banker og monopoler er svækket, fordi offentlige lønninger ikke er høje nok til, at tilsynsmyndighederne kan holde på kompetente folk. De få med indsigt til at bekæmpe udskejelserne bliver købt af modparten.
De bedste hjerner kan se, at pengene ikke ligger i at forske eller tjene samfundet, men derimod i at spille sammen med en branche, hvor egoisme og uærlighed giver kasse. Da finansboblen var på sit højeste, tjente de ansatte i Goldman Sachs gennemsnitligt 3,5 millioner kroner hver. Derfor er Fergusons bog også beretningen om topøkonomer og professorer, der blev købt til at blåstemple vild spekulation som solid og ansvarlig adfærd. De, der har set filmen Inside Job, husker f.eks. professor Mishkin, der var købt til at rose den enestående stabilitet i det islandske banksystem sent i 2006, og som bagefter på sit CV på nettet ændrede titlen på artiklen fra ’stabilitet’ til ’ustabilitet’ i den islandske finansverden – hvilket han senere bortforklarede som en trykfejl.
Politikerne i seng med bankerne
Det er en afgørende brik i fortællingen, at det politiske system efter Reagans magtovertagelse afviklede alle reguleringer og begrænsninger af, hvad finanssektoren kunne lave af spekulative arrangementer. Man kasserede lærdommen fra krisen i 1930’erne og fik derfor en gentagelse i 2008.
Selvfølgelig var George W. Bush enestående tæt sammenfiltret med finansverdens slyngler. Men hverken Clinton eller Obama skilte sig markant ud. Clinton og daværende centralbankchef Alan Greenspan havde et afgørende ansvar ved at åbne for den vilde udvikling i såkaldte derivater, der angiveligt skulle afdække risiko ved letsindige udlån, men som blot kamuflerede risikoens sande omfang. Og da Obama overtog præsidentposten midt i finanskrisen, brugte han som nærmeste rådgivere mange af dem, der som rådgivere under Clinton ubekymret havde ladet spekulationsøkonomien blomstre eller endda som topfolk i finansverdenen været aktive i udviklingen af bobleøkonomien.
Ingen – heller ikke Ferguson – påstår, at præsidenterne selv har været korrumperede. Men ikke alene har de støttet sig op ad rådgivere, der var tæt knyttet til arkitekterne for rovdyrøkonomien. Begge de to store partier har både ideologisk og økonomisk været under indflydelse af finanshusene, der har leveret en uforholdsmæssig stor del af partiernes kampagnemidler. Mange kongresmedlemmer har af samme grund udviklet sig til reelle lobbyister for finanssektoren – og for brancher som energiforsyning, telekommunikation samt sundheds- og landbrugsindustri, der også er domineret af få store virksomheder og har støttet og støtter sig til venligtsindede politikere.
Derfor – siger Ferguson – er store brancheområder beskyttet mod effektiv konkurrence og forlader sig på korruption og politisk påvirkning i stedet for at satse på uddannelse og forbedret konkurrenceevne; derfor er der ikke blevet lovgivet tilstrækkeligt håndfast mod en gentagelse af finanskrise. Derfor er bankerne og deres aktionærer blevet reddet, men ikke den lille mand i det overbelånte hus.
Mærsk og Danske Bank
Der er mange beslægtede – om end svagere – tendenser i vores del af verden. Selv i Danmark er det ubestrideligt, at vores eneste virkelig store multinationale koncern – A.P. Møller - Mærsk – over de seneste 30 år har skaffet sig uforholdsmæssig stor politisk indflydelse. Derfor scorede koncernen en uhyre gunstig fortsættelse af Nordsøkoncessionerne under den borgerlige regering i 2003 og sikrede sig åbenbart juridisk mod risikoen for, at staten senere kunne forsøge at genforhandle sig til en bedre aftale. Og Danske Bank – hvor Mærsk-koncernen er hovedaktionær – formåede desuden at overbevise den samme regering om, at staten ikke skulle have andel i aktiernes mulige værdistigning til gengæld for den gigantiske bankredning fra 2009.
Opgør med oligarkiet?
Ferguson konstaterer, at storkapitalens greb om det politiske system i USA har ført til større ulighed og mindre omfordeling til gavn for den brede befolkning. En hundrededel af én procent – 27.000 personer ud af mere end 300 millioner amerikanere – tjente i 2007 1.000 milliarder dollar – eller hele seks pct. af den samlede nationalindkomst – og stod for en fjerdedel af alle kampagnemidler til de to store politiske partier.
Siden Reagan har de superrige også fået enorme skattelettelser. Den rigeste ene procent af alle amerikanere er på 30 år kravlet fra at stå for en tiendedel op til at få en femtedel af al indkomst – og ejer en tredjedel af USA’s samlede formue. Samtidig stagnerede real-indkomsten for det store flertal, og 15 procent af amerikanerne er fattige – mange endda på u-landsniveau.
Den skærpede ulighed afspejler sig i dårlige skoler for de fattige og en rigmandsklasse, der isolerer sig i egne velhaverkvarterer og velhaverskoler. De private universiteter har fået flere midler og har nu 36.000 dollar til rådighed per student, mens de offentlige universiteter uændret over en årrække kan bruge 10.000. Den sociale mobilitet er ringe – også ringere end for nogle årtier siden.
Ferguson har – helt på linje med Nobelpristageren i økonomi Joseph Stiglitz – en serie af forslag til, hvad der skal gøres for at bryde den onde cirkel:
Der skal satses på lighed og kvalitet i uddannelse for alle. Finanshusene skal brydes op og underlægges effektiv kontrol, konkurrencelovene skal skærpes, og bank- og monopoltilsynene skal have midler til at købe de bedste medarbejdere.
Skattesystemets smuthuller for velhavere og selskaber skal lukkes effektivt, og der skal laves en kortlægning af pengenes indflydelse på politik.
Hørte vi i den genvalgte præsident Obamas tiltrædelsestale antydninger af disse toner? Det er på høje tid, at kampen tages op mod det amerikanske oligarki, der hele tiden truer med at reducere demokratiet til en farce, der ikke gavner, og ikke engagerer det store flertal af befolkningen.
Mogens Lykketoft (MF, S) er fhv. finans- og udenrigsminister
Charles H. Ferguson ’Predator Nation – Corporate Criminals, Political Corruption, and the Hijaking of America’, Random House. 369 sider




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",68.0,15. marts 2013,"Der skal satses på lighed og kvalitet i uddannelse for alle. Finanshusene skal brydes op og underlægges effektiv kontrol, konkurrencelovene skal skærpes, og bank- og monopoltilsynene skal have midler til at købe de bedste medarbejdere."
11422,/debat/2011/09/brug-bedre,Brug bedre,Tor Nørretranders," Vi skal ikke bruge mindre. Vi skal heller ikke bruge mere. Vi skal bruge noget andet, end vi gør i dag: Vi skal bruge bedre.
Det er både reaktionært og perspektivløst, når den ene fløj vil have os til at bruge mindre af alting - energi, ting, mad - mens den anden vil have os til at bruge mere, fordi det får hjulene i sving. For ingen af delene passer, og begge dele fastholder os i en civilisatorisk logik, der har kendt bedre dage.
Vi skal en anden vej: Alting skal genopfindes, fordi verden har rodet sig ud i en økologisk og økonomisk krise, der kræver nytænkning - en nytænkning som Danmark og danskerne traditionelt har været ret gode til. Derfor skal vi holde op med den kvantitative diskussion om mere eller mindre og i stedet begynde at tale om at gøre noget kvalitativt anderledes og bedre.
Katastrofe i slow motion
Energien leverer det mest anskuelige eksempel. Nutidens energisystem er baseret på fossile brændsler - kul, olie og gas - som i det store perspektiv er en pudsig parentes i verdenshistorien. Når vi brænder det af, tømmer vi nogle geologiske depoter, som ikke kommer igen. Og vi skaber nye depoter af affald, blandt andet i atmosfæren ,som vi fylder med CO2, der skaber global opvarmning.
Derfor rejses det naturlige krav, om at vi skal bruge mindre energi, så vi ikke tømmer depoterne og ikke udleder CO2. Men det er et reaktionært krav, for det går bare ud på at få katastrofen til at ske i slowmotion. Langsommere, men sikkert. I stedet skal vi bruge en anden form for energi, som ikke kommer fra depoter og ikke fører til affaldsdepoter. Det er den vedvarende energi, som strømmer gennem Jordens miljø, fordi solen hele tiden tilfører Jorden en energimængde, der er mange tusinde gange større end menneskehedens samlede forbrug. Når vi bruger den vedvarende energi, er det ikke særlig oplagt at bede os om at bruge mindre, end vi har lyst til. Den drøner alligevel gennem miljøet - at bede om, at vi fangede mindre af den, svarer til at kritisere træerne for at have for mange blade.
Selvfølgelig skal man ikke ødsle med energien og fråse, men det skal man lade være med, fordi det er dårligt for en. Huse med gennemtræk og byer fulde af el-biler på speed er ikke så dejlige at bebo. Vi skal bruge noget andet, ikke noget mindre.
Fra tekop til dukkearm
Det samme gælder alle de ting, vi forbinder med det at forbruge: elektronik, tøj, møbler, dukker, bogreoler og havkajakker. De kan sagtens laves, så de materialer, der indgår, bliver lette at genbruge. Så vil det ikke betyde ret meget for miljøet, at en bunke atomer for en tid tager form som en kaffekande, for med lidt solenergi kan man bagefter lave den om til noget andet, man skal bruge.
I dag er det bare sådan, at de fleste ting er lavet så evnesvagt, at man ikke kan gøre noget andet end at smide dem ud efter brug. Men det er kun, fordi ingeniørerne ikke er ambitiøse nok og forretningsfolkene ikke kan få øje på en god forretning.
Den dag - og den kommer meget snart - hvor alverdens industrialister indser, at forbrugerne kræver forbrugsvarer, som kan genbruges, bliver de lavet sådan. Verden venter kun på, at vi forlanger det.
Det kan passende starte med danskerne, som alle dage har været et folk som forlangte helt urimelige ting som folkeoplysning, hospitaler, forureningsbekæmpelse og decentral energiforsyning, for derved at skabe et verdensmarked for de industrifolk, der fik øje på udfordringen.
Når alting skal genopfindes for at skabe et bedre miljø, bliver det en mulighed for at tjene penge. Genopfindelsen af civilisationen, nu baseret på vedvarende energi og materialestrømme i kredsløb, betyder økonomisk vækst parret med økologisk forbedring.
Kød er ikke forbudt
Maden er den største udfordring. De fødevarer, vi tilbydes i supermarkedernes kølediske, er gennem de seneste årtier blevet alt andet end livsbekræftende. De er usunde for mennesker at spise, og de er ødelæggende for miljøet at lave.
De dyr, vi spiser, har levet under forhold, vi ikke kan holde ud at tænke på, mens vi spiser dem. De planter, vi spiser, er dyrket med metoder, der ødelægger Jordens øverste frodige muldlag og kræver et kolossalt forbrug af kemi og fossil energi.
Spis ikke kød, får vi at vide. Men det er et dårligt råd. Jordens økologi hænger kun sammen, fordi der både er planter, dyr og bakterier. Planterne spiser solskin og tilfører det levende sin energi. Dyrene render omkring og samler planter, spiser dem og returnerer næringsstofferne med deres kokasser. Bakterierne sender det hele tilbage i kredsløbet. Den ene har brug for den anden, og ingen kan økologisk set undværes. Derfor er der ikke noget mærkeligt i at spise kød.
Bortset fra, naturligvis, at det kød, vi tilbydes i den moderne verden, er dybt absurd. Det stammer fra dyr, som netop ikke må rende omkring, men står indespærret i båse, hvor de proppes med korn og tømmes for gylle. Landmanden futter fossilt brændsel af fra den traktor, som kører rundt og samler mad til de tilfangetagne dyr. Hvis ikke det var så tragisk, ville det være komisk. Men der er et alternativ. Vi kan spise kød fra dyr, som selv har samlet maden - det er påviseligt sundere. Vi kan spise planter, som selv evner at vokse uden traktorpløjning - det smager af mere. Vi kan skabe et landbrug, der genbruger ressourcerne og ligner vilde vækster mere end civilisationens husdyr og kulturplanter. Vi kan spise noget andet.
Det danske landbrug er på nippet til at kollapse under sin gældsbyrde. Vi andre skal stå på spring for at skabe fødevarefællesskaber, forbrugerfinansierede fællesbrug, byhaver, bylandbrug, vildmadsoplysning og en folkebevægelse for ordentligt foder til dyr og mennesker. En ny nordisk madkultur er ved at vokse frem. Snart er det ikke kun restaurant Noma, der er verdensmester.
Det er bare med at komme i gang. En brøkdel af EU's landbrugsstøtte vil kunne betale hele omstillingen.
Brug livet bedre
Men det forudsætter alt sammen, at vi tør bede om at få noget andet at spise, noget andet at forbruge og en anden form for energi. Det skal være danskernes krav om et bedre liv, der tvinger erhvervslivet til at søge nye produkter, nye markeder og nye veje.
Det vil føre til vækst, ja. Men en vækst i produkter, der sikrer, at affaldsdepoterne og jordødelæggelsen ikke vokser. Der er ikke i sig selv noget galt i vækst, heller ikke noget godt. Hverken mere eller mindre er nødvendigvis bedre.
Der er kun én ting, der i sig selv er godt, og det er at gøre noget, der er bedre.
Alt det kan en ny regering ikke gøre for os. Men den kan stritte mindre imod. Og den kan hjælpe til at gøre tingene mere gennemskuelige, så de skjulte økonomiske og økologiske omkostninger ved vores nuværende forbrug bliver blotlagt. Den kan hjælpe ved at støtte de nye initiativer til selvorganiseret energiforsyning, genbrug og madforsyning, der vokser frem. Den kan hjælpe ved at skrotte alle de uigennemskuelige støtteordninger til energiselskaberne, der under dække af klimavenlige etiketter som CO2-kvoter og el-afgifter rundforvirrer forbrugerne og gør os handlingslammede.
En ny regering kan hjælpe ved at lytte, når folket igen rejser de krav om bedre infrastruktur, bedre livskvalitet, bedre forskning og bedre folkeoplysning, som i sidste ende har været drivkraften bag det eventyr, at lille Danmark på de tågede sandbanker gik hen og blev et af verdens rigeste lande.
Vi skal smile til hinanden og tænke: Vi vil skabe en bedre verden. For vores egen skyld - og for at redde verden og blive rige.
Vi vil ikke bare begrænse dumheden. Vi vil skabe skønhed. Sammen. Vi vil bruge livet bedre. Dét er bæredygtighed: Brug bedre.
 
Tor Nørretranders er forfatter. Til november udgiver han sammen med Søren Hermansen fra Samsø Energiakademi en bog med titlen 'Fællesskab'.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",67.0,24. september 2011,Brug livet bedre
4908,/debat/leder/2014/06/sikker-taber,En sikker taber,Christian Jensen," 
	Ingen kender endnu vinderen. Taberen er til gengæld allerede givet: Partiet Venstre.

	Uanset om Venstres formand hedder Lars Løkke Rasmussen, Kristian Jensen eller Søren Gade, så er en epoke med intern ro og stabilitet i Venstre definitivt forbi.

	I skrivende stund er der mere, vi ikke ved, end vi reelt ved. Lars Løkke Rasmussen ventes at trække sig, men han har endnu ikke gjort det. Søren Gade er af Lars Løkke Rasmussen bragt i spil som formandskandidat, men det er endnu ikke bekræftet. Kristian Jensen er fortsat næstformand, men intet tyder på, at Venstre kan undgå et opslidende kampvalg om formandsposten, uanset om Lars Løkke Rasmussen selv vælger at forlade formandsposten eller ej.

	Og et formandsopgør vil utvivlsomt efterlade lige så mange hævngerrige tabere som glade vindere. Partiet vil splittes yderligere, og et splittet parti taber. Et samlet parti vinder. Spørg bare Socialdemokraterne eller De Konservative.

	Om Kristian Jensen siges det, at han bærer de samme karaktertræk, som Anders Fogh Rasmussen blev kritiseret for, før han blev Venstres formand. Han er en dårlig taler, han er kedelig, lever asketisk og er uden de store politiske visioner. Og det er ikke ment som en advarsel. Næ, sådan argumenterer de Venstre-folk, der de seneste dage og uger bag linjerne har argumentet for Kristian Jensen som ny formand.

	Andre mener, at Søren Gade har den rette kombination af jysk baglandskontakt og evnen til at formulere og formidle moderne liberale værdier.

	At både Kristian Jensen og Søren Gade er helt andre politikertyper end Lars Løkke Rasmussen, er hævet over tvivl. Det er de nøjsomme jyder over for den bjergsomme sjællænder; spejder- og svinedrengene over for levemanden.

	Og sikkert synes det, at hverken Kristian Jensen eller Søren Gade vil komme til at forvalte et eventuelt formandskab med samme skødesløshed og ødselhed, som Lars Løkke Rasmussen har gjort.

	Men trods årelang erfaring som næstformand og minister savner Kristian Jensen endnu at formulere en flyvefærdig vision for det borgerlige-liberale Danmark. Til gengæld er Søren Gades troværdighed flosset af de halve løgne og hele manipulationer, han som forsvarsminister afleverede i sagerne om fanger i Irak.

	Venstre ved endnu ikke, hvem partiet får som ny formand, men resten af Danmark ved, hvad Venstre forlader, hvis Lars Løkke Rasmussen træder tilbage.

	Han er den dygtigste politiske håndværker på Christiansborg, lyder det igen og igen om Lars Løkke Rasmussen. Men er han nu også det?

	Det var i hvert ikke sådan, han med hammer i hånd trådte frem for verden under COP15 i Bella Center, hvor han end ikke havde ulejliget sig med at sætte sig ind i FN’s formelle mødeprocedurer.

	Men ingen kan tage fra Lars Løkke Rasmussen, at han har gennemført nogle af det seneste årtis mest markante velfærdsreformer: Kommunalreformen, sundhedsreformen og senest efterlønsreformen. Om man bryder sig om reformerne eller ej, så efterlader Lars Løkke Rasmussen markante aftryk på det moderne danske velfærdssamfund, om end særligt overbetalingen af privathospitaler står tilbage som endnu et eksempel på en politiker, der var villig til at manipulere sig til sine politiske mål.

	Til gengæld står det lige så klart, at Lars Løkke Rasmussen de seneste år har vist sig som en elendig oppositionsleder. Ud over tomme paroler om nulvækst i den offentlige sektor har han primært pustet til myterne om de dovne kontanthjælpsmodtagere og velfærdsturister fra Østeuropa. Når han da ikke har forsøgt at redde sig igennem den ene personlige skandale efter den anden ved at indgå hurtige politiske aftaler med regeringen.

	Lars Løkke Rasmussen har ikke formået at samle de borgerlige partier i et samlet politisk alternativ. Det stod klart, da denne avis for nogle måneder siden interviewede den borgerlige opposition om visioner og ambitioner.

	Tilbage står derfor, at Lars Løkke Rasmussen nok var dygtig til at forvalte sin politiske magt, men når han ikke havde magten, kunne han dårligt forvalte sig selv.
",12.0,4. juni 2014,"	At både Kristian Jensen og Søren Gade er helt andre politikertyper end Lars Løkke Rasmussen, er hævet over tvivl. Det er de nøjsomme jyder over for den bjergsomme sjællænder; spejder- og svinedrengene over for levemanden."
9292,/debat/2012/08/laeserbreve-5,Læserbreve,Informations Webredaktion," Flere boliger til unge
Jonas Bjørn Jensen (S), ungdomsboligordfører på Københavns Rådhus
Karl Kristiansen skrev i går, at Frank Jensen ikke vil hjælpe de mange boligsøgende, unge studerende i København, og at Københavns Kommune ikke har bygget nyt til de studerende siden 1995. Jeg håber, at Karl Kristiansen gør sig mere umage med at tjekke fakta på sit studie, end han har gjort i dette tilfælde.
I december sidste år vedtog Borgerrepræsentationen en boligstrategi for unge og studerende, som sikrer, at der både bliver bygget nye ungdomsboliger samt små almenyttige lejligheder. Samtidig fortsætter vi med at omdanne ældreboliger til ungdomsboliger, i takt med at demografien i byen ændrer sig. Selv om det kan være svært at finde et sted at bo som studerende, så bliver der arbejdet på højtryk for at hjælpe de mange nye studerende københavnere godt på plads i byen.
Information og dyrevelfærd
Kira Madsen, Valby
Jeg elsker min daglige avis, Information, og normalt også weekendtillægget Moderne Tider. Men i søndags, da jeg læste Børge Igor Brandts (hvis anmeldelser, jeg ellers holder meget af) anmeldelse af Tisvilde Bistro, fik jeg en mærkelig smag i munden. Og blev lidt forundret over, at han ikke havde det samme. På restauranten i Tisvilde bestilte han nemlig foie gras-terrine til forret. Foie gras er som bekendt forbudt at producere i Danmark, fordi metoden omfatter utrolige lidelser for de ænder og gæs, som må lægge krop til.
Ville det være for meget at forvente, at en avis som Information ikke på den måde indirekte opfordrer læserne til at sætte tænderne i den slags, uanset hvor godt det smager? Og kunne man oven i købet håbe, at avisen på et tidspunkt ville sætte mere fokus på dyrs levevilkår i det moderne industrilandbrug?
Dét ville være oplagt for Moderne Tider i stedet for lovprisning af den udskældte foie gras. Tak for en ellers god avis.
Bramsens borgerservice
Helene Vindsmark, København
Socialdemokraternes Trine Bramsen giver den 22. august på TV 2 udtryk for, at bandebøllerne fra Vollsmose skal sætte sig ned og overveje, om de hører til i Danmark, da deres adfærd er langt fra det danske adfærdskodeks og danske værdier. Nærmere adspurgt forklarer Bramsen, at mange af dem har en anden etnisk baggrund end dansk og kommer med en anden kultur.
Det er rigtigt. Men når man er født og opvokset i Danmark og har dansk indfødsret, så er man er dansker, hverken mere eller mindre. Man er ikke en udefrakommende og har ikke noget sted, man kan smutte tilbage til. Jeg kan ikke tolke det anderledes, end at Bramsen mener, at (volds)kriminelle helt generelt bør overveje deres tilhørsforhold til Danmark, og at der er sørget for alternativer til dem, der ikke matcher de danske værdier?
Det er en mageløs borgerservice, og jeg vil gerne spørge, hvilke lande bandebøllerne kan vælge imellem, og om det er et krav, at de rejser frivilligt, eller om de kan pålægges udvandring? Jeg vil også gerne vide, hvilke typer forbrydelser der udløser tilbuddet om nationalitetsskift?
Spis lige kikærter til
Jeanne Kirk Grundmann, Viborg
Som 17-årig med nyoverstået etårsjubilæum som vegetar er risikoen for at blive betragtet som ung, uvidende idealist rimelig stor. En forvirret teenager, for hvem vegetarisme er en letkøbt identitet, der understøtter selvbilledet af en ’verdensfrelser’.
Jeg er ikke vokset op i et kollektiv, men derimod som storforbruger af leverpostej, rullepølse og bedstefars frikadeller – indtil jeg på efterskole mødte mit livs første vegetar. Hun var, og er stadig, en helt normal pige – hun havde bare taget stilling. Det inspirerede, og da året var slut, havde seks andre valgt at droppe kødet. Vi skal opfordre hinanden til hver især at træffe et aktivt valg omkring vores spisevaner. Så herfra skal lyde en opfordring: Spis nu lige kikærter til!
Reel forandring for folkeskolen
Finn Gunst og Peter Hess-Nielsen, skole- og undervisningskonsulenter
»Ny Nordisk Skole skal revolutionere skolen indefra,« lyder det fra undervisningsministeren på det årlige Sorø-møde. Gode signaler, men også smart retorik, som skal trække positive paralleller til ’Det ny nordiske køkken’.
Det er fint, at Antorini orienterer sig mod de nordiske skoletraditioner med fællesskab og en udelt enhedsskole i stedet for at dyrke OECD’s og PISA’s testtyranni. Men ministeren glemmer at tale om en reel sikring af, at elever og lærere kan holde hovedet oven vande i en folkeskole præget af anoreksi. Hvis Ny Nordisk Skole skal have konkret indhold, må det medføre, at ministeren sikrer midler til at styrke en række områder. Det er særligt vigtigt, at eleverne får det vejledende timetal som et minimumstimetal, at skolerne kan gennemføre varierede undervisningsformer, at ordblinde elever i alle kommuner får retskrav om straksindsats, og at de såkaldte ’inklusionsbesparelser’ går til de elever, der inkluderes.
Efter 10 år med blå bloks urohærgen af folkeskolen med blandt andet test og 28 bureaukratiske lovændringer er der brug for arbejdsro, partnerskab og konkrete forbedringer.
Mere nyt fra Sydamerika, tak
Michael Kongstad Nielsen, Virum
Foranlediget af Julian Assanges tilflugt på Ecuadors ambassade i London og Ecuadors beslutning om at give ham politisk asyl har vi pludselig opdaget, at der er noget, der hedder Sydamerika. Det er ellers en verdensdel, der skrives utroligt lidt om.
Ecaudors præsident, Rafael Correa, blev valgt i 2007, og var tæt på at blive kuppet i 2010, da politiet gjorde oprør og tog ham til fange på et hospital. Militæret blev sat ind mod politiet, og der var en overgang undtagelsestilstand. Det var artikler fra den periode, avisen El Universo blev dømt for i en civil retssag anlagt af præsidenten, og som Information gav en meget negativ vinkel i en artikel bragt den 15. august.
Man skal huske, at stort set alle medier i Ecuador kontrolleres af syv rige familier, der drømmer sig tilbage til de dage, hvor de selv sad på magten med støtte fra USA. Men der er sket meget siden da, og folket har fået mæle og er begyndt at bruge sine demokratiske rettigheder. Medierne er ikke fulgt med og bruger deres magt politisk. Men lad os høre mere fra Sydamerika fremover, tak.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,24. august 2012,"Michael Kongstad Nielsen, Virum"
346,/debat/2016/04/facebook-farligt-sted-saa-prale,"Facebook er et farligt sted for os, der ikke har så meget at prale af",Mikkel Haagerup," Sidste weekend var en weekend som så mange andre. To fridage med afslapning, hygge og en tur i byen med vennerne lørdag aften. Men denne bytur var ikke, som den plejede.
På natklubben fik jeg nemlig øjenkontakt med hende den flotte pige, og for en gangs skyld gengældte hun min interesse. Efter et par øl i baren og lidt indholdsløst smalltalk besluttede vi os for at udveksle telefonnumre og gå hvert til sit. Hun skulle på arbejde næste morgen. Var det bare en dårlig undskyldning? Tanken strejfede mig, men jeg holdt hovedet højt.
På cykelturen hjem til Østerbro opsummerede jeg de væsentligste førstehåndsindtryk: sød, begavet og smuk var bare de tre første. Hende havde jeg helt bestemt lyst til at møde igen.
Jeg var akkurat vågnet næste morgen og havde rituelt tændt for tv’et, da en besked lyste frem på min mobiltelefons ølfedtede display. Det var hende. Hun ville høre om, jeg havde lyst til at mødes igen. Til en øl eller en kop kaffe – det måtte jeg bestemme. Jeg flyttede straks blikket fra Go’ Morgen Danmarks evige madlavning og svarede ’ja’ efterfulgt af en glad blinkesmiley.
Svømmede i selfies
Yes, sådan her burde alle tømmermændsdage begynde, sagde jeg til mig selv, mens jeg febrilsk ledte efter en mobiloplader, der virkede. Men ud af det blå skiftede hun emne og spurgte, hvad jeg hedder på Facebook. Jeg kvitterede uden videre betænkelighed med mit fulde navn.
Hendes næste besked fik den presserende tømmermændshovedpine, som kort forinden var forduftet i en blanding af spænding og glæde, til at vende tilbage med fornyet styrke.
»Jeg tror ik’, vi er de samme typer. Synes, vi skal droppe vores aftale,« skrev hun.
Måbende lagde jeg hoved tilbage på madrassen. Var jeg lige blevet afvist på grund af min Facebookprofil? Hvad havde skræmt hende væk? Mine sølle 40 likes på mit profilbillede? Mine beskedne 500 Facebookvenner? Hvad var det?!
Jeg måtte opklare mysteriet. Så jeg slog hendes mobilnummer op på Krak og fandt hurtigt frem til hendes Facebookprofil. Over 1.800 facebookvenner og 382 likes på hendes aktive profilbillede. Hold da kæft, kan man have så mange venner? tænkte jeg. (Selv taler jeg ikke engang med halvdelen af mine 500.)
Hendes profil svømmede i selfies – gerne efter løbeture eller besøg i fitnesscenteret. Hun var i sandhed en manifestation af narcissismens trivsel på det verdensomspændende medie.
Vindere og tabere
Historien om Facebook og den upolerede bagside er ved at være en gammel traver. Og jeg skal nok skåne jer for resten af den sædvanlige smøre og de tusindvis af undersøgelser.
Men inden Anne Sophia Hermansen farer til tasterne og hævder, at jeg er endnu en forstyrret medieluder, der savner samfundets medlidenhed, vil jeg alligevel gerne udlede en almen pointe af min dyrekøbte erfaring. Den kolde afvisning fik mig nemlig til at spekulere på, om Facebook reducerer vores personligheder til udelukkende at repræsentere det, vores facebookprofiler foreskriver? Om vi ikke er andet end hyperlinket på nogle af 60 tegn i toppen af vores internetbrowser? Om vores dna ikke er mere avanceret, end at den kan sekventeres ud fra et par profilbilleder og nogle Facebooksider, vi har liket i kedsomhedens tidsfordriv?
I bund og grund er vi alle lidt overfladiske. Mig selv inklusiv. Det var jo ikke tilfældigt, at jeg henvendte mig til netop hende på natklubben. Hun havde det rigtige tøj på og så godt ud. Hun var varen med den mest lovende emballage.
Men jeg er bange for, at overfladiskheden stiger os til hovedet – især på nettet, hvor vi hyppigere og hyppigere stifter vores nye bekendtskaber. Vi ender uinteressante og grå, hvis vi kun udsætter os selv for det perfekte.
I bliver ikke fri for min variant af konklusionen: Facebook er et farligt sted for os, der ikke har så meget at prale af. Selv på Facebook bliver vi delt op i vindere og tabere.
Mikkel Haagerup er studerende
",12.0,25. april 2016,"På natklubben fik jeg nemlig øjenkontakt med hende den flotte pige, og for en gangs skyld gengældte hun min interesse. Efter et par øl i baren og lidt indholdsløst smalltalk besluttede vi os for at udveksle telefonnumre og gå hvert til sit. Hun skulle på arbejde næste morgen. Var det bare en dårlig undskyldning? Tanken strejfede mig, men jeg holdt hovedet højt."
4755,/debat/leder/2014/06/skifer-hvorfor,Skifer – hvorfor?,Jesper Løvenbalk Hansen," »Danmark, som med god grund har et ambitiøst mål om at udfase brugen af fossile brændsler, bør ikke lede efter nye.«– Tarjei Haaland, Greenpeace Danmark

Onsdag aften stemte Frederikshavn byråd ja til, at det franske energiselskab Total sammen med den statsejede Nordsøfonden kan gennemføre en første prøveboring efter skifergas ved Dybvad i Nordjylland. Det er selvsagt et første skridt på vejen mod en dansk produktion af skifergas, og det kan mildest talt undre.
I Totals eget hjemland, Frankrig, er det politisk besluttet at sige nej tak til skifergas. Metoderne er for tvivlsomme, risikoen for forurening og utilsigtede konsekvenser for stor. Det samme siger de eksempelvis i Bulgarien.
Men ét er risikoen for miljøet – ikke mindst grundvandet. Noget andet er den globale opvarmning og fagkundskabens advarsler herom. FN’s klimapanel, IPCC, har slået fast, at mere end to tredjedele af alle fossile brændsler skal blive i jorden. Sker det ikke, bliver det umuligt at holde klodens temperaturstigning på under to grader celsius.
Derfor er det naturligvis meget svært at forstå, at Danmark – klimapolitikkens forgangsland – ikke bare siger nej til flere fossile energieventyr. Særligt set i lyset af at både den tidligere og den nuværende regering bryster sig af at have et klokkeklart mål om at gøre Danmark 100 procent fri af fossile brændsler senest i 2050. Det betyder jo, at om blot 36 år skal al energi til el, varme, transport, landbrug – hele maskineriet omkring os – komme fra grønne energikilder, og ikke eksempelvis skifergas.
De danske politikere bør derfor holde fast i den langsigtede vision og allerede nu satse benhårdt på tiden efter de fossile brændsler i stedet for at overveje mulighederne for, at der om måske otte-ti år, når alle prøveboringer er gennemført og analyseret, skal hives gas op af den danske undergrund.
",23.0,27. juni 2014,"Onsdag aften stemte Frederikshavn byråd ja til, at det franske energiselskab Total sammen med den statsejede Nordsøfonden kan gennemføre en første prøveboring efter skifergas ved Dybvad i Nordjylland. Det er selvsagt et første skridt på vejen mod en dansk produktion af skifergas, og det kan mildest talt undre."
2853,/debat/2015/03/far-imod-vilje,Jeg blev far imod min vilje,Jon Kjellund," RETTELSE: Efter ønske fra kronikøren er navnet på dennes datter fjernet fra kronikken
I 2011 var jeg i byen for at fejre et nyt studenterjob. En østrigsk kvinde, en turist, tog med mig hjem, og vi havde ubeskyttet sex. Ja, jeg var uansvarlig. Men stereotypen om manden, der vil, kondom eller ej, og en kvinde, der bliver presset til et ja, holder ikke her. I mit tilfælde har det – f.eks. på grund af potensforringende fuldskab eller sprængte kondomer – næsten altid været kvinden, der har opfordret til at gå hele vejen alligevel. Også her. Nuvel, efter samleje forklarede hun mig, at hun ikke var på prævention, hvorfor jeg købte hende en fortrydelsespille.
En måned efter blev jeg kontaktet på Facebook. Hun var gravid. Jeg sagde, at jeg ville støtte hende, uanset om hun valgte at få barnet eller ej. Hun beholdt barnet, og efter fødslen fløj jeg til Østrig og underskrev faderskabsattesten for vores datter, da hun lignede mig meget. Jeg lod uopfordret vide, at jeg gerne vil betale børnebistand efter dansk sats. Min datter er ikke som sådan en fejl, men en konsekvens af at hendes forældre holdt af hinanden en tidlig morgen.
Følelsesmæssige krav
Vi kendte ikke hinanden forud for mødet, og jeg har altid understreget, at der ikke skulle ske mere mellem os. Under graviditeten følte jeg alligevel, at moren prøvede at tage en arm, når jeg rakte hende en finger – især på det følelsesmæssige plan. Hun lagde f.eks. an på mig flere gange.
Jeg forstod, at hun var i en sårbar situation, og at man kan blive forvirret, når hormonerne raser. Men kurmageriet fortsatte efter fødslen. Da jeg tog mine forældre med til barnedåb i Østrig, affejede jeg, at vores datter blev navngivet [..navn fjernet...] efter mig. Moderen påstod, at navnet var valgt efter en bedsteforælder, som jeg senere fandt ud af ikke eksisterer. Jeg affejede også, at hendes far konstaterede, at barnedåben næsten var som et bryllup.
Et år efter, januar 2013, tog hun initiativ til tre dages intens Facebook- og Skype-korrespondance, hvor hun fortalte, at hun havde gået til psykolog pga. en forelskelse i mig. Jeg delte ikke hendes følelser, men håbede, at vi kunne bevare et godt forhold til hinanden for vores datters skyld.
Det gik nogenlunde indtil oktober 2013, hvor hun ud af det blå stillede et ultimatum. Jeg skulle komme til Østrig inden for en måned for at få at vide, hvad mit børnebidrag skulle forhøjes til, ellers ville hun sagsøge mig. Selv om det kunne ordnes pr. e-mail med myndighederne.
Hun fortalte, at vores datter gik sulten i seng. Det fandt jeg besynderligt, for hendes forældre er øvre middelklasse, og hun bor i en forældrekøbt lejlighed midt i Wien og havde aldrig tidligere nævnt, at hun ønskede flere penge. Hun indrømmede, at hun blot var ude på at skræmme mig. Jeg bad flere gange om vores sagsbehandlers kontaktinformation, men hun ignorerede mig. Det sidste, hun sagde, var, at hun skulle nå bussen. En måned senere modtog jeg brev fra Jugendamt (pendant til Socialforvaltningen), der påstod, at jeg ikke havde betalt børnebidrag indtil nu, og at jeg hurtigst muligt skulle betale et fordoblet beløb.
I dag fører jeg retssag mod min datters mor i Østrig. Ud fra østrigske regler skal jeg betale en tredjedel mindre, end jeg gør i dag. Det bestyrker min mistanke om, at moren er ude i et mærkeligt hævntogt. Men det ændrer ikke ved, at jeg fremover skal betale 20-22 procent af min nettoindkomst, indtil vores datter er færdig med al uddannelse eller har rundet 27 år. Hvilket gør min økonomi ret svær at få til at gå op, når nu jeg lever i et dansk skattesystem. Læg dertil, at moren nu ikke vil gå med til at arrangere en dna-prøve privat, men tvinger mig til at gå rettens vej. Dette indebærer en ny retssag på 6-12 måneder.
Uligestilling
Jeg tror, at jeg ville have handlet anderledes, hvis jeg var vokset op i et samfund, som i højere grad anså mænd og kvinder for at være reelt ligestillede. Hvis jeg var opdraget med, at en kvinde er ansvarlig for egne valg og ikke implicit et offer. Måske har moren til min datter blot været ude efter en betalende donor. Hun har aldrig spurgt mig, om jeg vil være far. Hun har altid forventet mere, enten følelsesmæssigt eller økonomisk.
Hvis jeg havde haft mulighed for juridisk abort, er jeg ikke sikker på, at jeg ville have taget den. Men det ville have givet os mere lige vilkår i forhandlingen om samvær og børnebistand. Jeg kunne eksempelvis have bedt om, at vi søgte om børnebistand i Danmark som betingelse for, at jeg påtog mig forsørgerrollen for et barn, jeg kommer til at se to-fire gange om året. Hvis jeg er heldig. Under alle omstændigheder kan jeg ikke se fordelen for min datter i, at mor og far er uvenner.
Grænseløs singlekultur
Vi bevæger os i stigende grad mod en singlekultur, som går på tværs af regions- og landegrænser. Alligevel er det fortsat kvindens privilegium at beslutte, om manden skal være forsørgende forælder eller ej. Det betyder intet, at undfangelsen finder sted i mandens eget land eller i mandens tro på, at kvinden er på prævention, og i nogle lande har kvinden endda mulighed for at vente mange år, inden hun søger underhold med tilbagevirkende kraft, hvorfor hun undgår samværskrav. Er det rimeligt?
Hvis jeg ikke kan få svar på det, så lad mig i det mindste spørge, om det er rimeligt, at jeg skal betale børnebidrag ud fra andet end mit eget lands regler? For det skal du, kære mand, hvis landet ligger i Norden eller EU. Mens man som mand ikke har nogen indflydelse på det spørgsmål, står det moren frit for at søge i sit land eller dit, alt efter hvor den højeste sats findes. Måske tænker man, at min historie er særlig. Men det er den ikke, spørg bare Foreningen Far, der modtager henvendelser ugentligt fra fædre i samme situation som min.
Når det drejer sig om uønsket faderskab, har vi ud fra hensynet til det ene køn sagt A uden endnu at have tænkt over et B.
Læs også: ’Hold fissen i bukserne,’ lyder ikke som ligestilling, vel?
Jon Kjellund er studerende
",20.0,31. marts 2015,"I dag fører jeg retssag mod min datters mor i Østrig. Ud fra østrigske regler skal jeg betale en tredjedel mindre, end jeg gør i dag. Det bestyrker min mistanke om, at moren er ude i et mærkeligt hævntogt. Men det ændrer ikke ved, at jeg fremover skal betale 20-22 procent af min nettoindkomst, indtil vores datter er færdig med al uddannelse eller har rundet 27 år. Hvilket gør min økonomi ret svær at få til at gå op, når nu jeg lever i et dansk skattesystem. Læg dertil, at moren nu ikke vil gå med til at arrangere en dna-prøve privat, men tvinger mig til at gå rettens vej. Dette indebærer en ny retssag på 6-12 måneder."
5956,/debat/2013/12/laeserbreve-0,Læserbreve,," 
	Reform rammer pensionister

Martin Nielsen, Søborg

	En lille gruppe førtidspensionister bliver fra og med år 2014 ramt af den nye lov om gensidig forsørgerpligt. Det drejer sig om de mennesker, der i forvejen kun får den lavere pensionsats’ brøkpension. Udover at være parkeret på en af de mest diskriminerende og usympatiske fattigdomsydelser bliver denne gruppe nu også ramt af den nye lov om gensidig forsørgerpligt – fordi deres suplerende tilskud tilfældigvis delvist består af kontanthjælp. Hvad er det beskæftigelsesminister Mette Frederiksen (S) vil opnå ved at straffe i forvejen erklæret syge mennesker?

	Nu er fattigdomsydelserne så indført igen, og måske som en utilsigtet konsekvens i endnu større grad for brøkpensionisterne. Kommunerne har i hvert fald grebet loven med åbne arme og bruger den nu ublu mod en gruppe, hvis eneste fremtid er deres pension. Hvad enten denne konsekvens er utilsigtet eller ej, så ændrer regeringen næppe på bestemmelserne – for det ingen ser, har ingen ondt af.

	Manglende Parkinson-fokus

Gunhild Lorentzen, Køge

	Parkinson er en ’skjult’ sygdom, som stort set ingen interesserer sig for. Sygdommen bryder typisk først ud omkring pensionstidspunktet i 60-årsalderen.

	Derfor er der ikke den store samfundsøkonomiske gevinst ved at øge forskningen, og det forstærkes af, at patientgruppen i Danmark kun er på 6-7000 patienter.

	Efter jeg selv blev syg, snakkede jeg med en del medpatienter, og de kunne stort set alle sammen fortælle om lange forløb på flere år, hvor de blev sendt hjem fra den praktiserende læge med besked om, at det var noget psykisk, stress, en musearm, en tennisalbue eller lignende.

	Udover de motoriske gener i forbindelse med Parkinson er der også mange nonmotoriske. For mit vedkommende begyndte problemerne at melde sig i form af besvimelser, og jeg blev af min praktiserende læge sendt til en neurolog, der afviste, at det havde sammenhæng med Parkinsons syndrom. Der gik på den måde to år, før jeg fik konstateret sygdommen, og først derefter blev jeg medicineret korrekt.

	Der mangler viden hos de praktiserende læger, privatpraktiserende neurologer og andre steder i sundhedsvæsenet, hvor mennesker med såkaldt uforklarlige symptomer kommer for at få hjælp.

	Visionløst miljøinitiativ

Niels From, Lyngby

	De fleste landmænd følger naturligvis lovgivningen i deres produktion, men det bør ikke skjule den kendsgerning, at dansk landbrug kun fungerer i kraft af en anselig tilførsel af materielle ressourcer, en hensynsløs produktionsstrategi og en garanteret økonomisk subsidiering.

	Dansk landbrug er karakteristisk ved sin intensive animalske produktion, hvor cirka 85 procent af den danske jord bruges til dyrkning af dyrefoder. Da dyrene kun kan deponere 10-20 procent af det spiste foder som tilvækst i egen krop, bidrager dansk landbrug på den vis til at reducere den tilgængelige fødemængde i verden.

	Internationalt set spiser produktionsdyr hvert år over halvdelen af verdens afgrøder. FN påpeger derfor, med udgangspunkt i UNEP rapporten, at vi må nedtone den globale dyreproduktion, hvis vi skal kunne ernære den voksende globale befolkning og samtidig mindske miljøtruslerne fra verdens måske mest forurenende og ressourcekrævende erhverv.

	På den baggrund virker regeringens fundraisinginitiativ visionløst og skuffende, da det blot følger samme strategi som hidtil. Det hjælper åbenbart ikke, at der igen står Auken på døren til Miljøministeriet.

	Mænds sundhed skal forbedres

Hans-Jørgen Knudsen, Brønshøj

	Den stigende sociale ulighed i mænds sundhed er vigtigt at holde sig sig for øje. Artiklen Tabermanden er ikke taber – bare fornærmet slår den 20. december en klarere tone an i debatten om ligestilling – til trods for den noget stigmatiserende overskrift.

	Det synes klart, at den stigende sociale ulighed i mænds sundhed bunder i klasseforskelle, da det mandlige køn dominerer alle grupper af socialt mest udsatte borgere – otte ud af ti hjemløse er således mænd. De hjemløse mænd dør i gennemsnit hele 20 år før andre borgere, og der er på den måde et tydeligt skel i sundheden mellem de socialt udsatte og de mere privilegerede mandlige borgere.

	Vi ønsker, at vores velfærdssamfund skal kendes på, hvor godt vi behandler de socialt udsatte. Kan det politiske system med hånden på hjertet sige, at Danmark er kendetegnet ved høj grad af social lighed med så store forskelle i mænds levetid?

	Ligestillingskampen anno 2013 foregår i udviklingen af et rummeligt og fleksibelt uddannelsessystem, et arbejdsmarked med plads til langt flere og i sikringen af reel lige adgang til sundhed. Det giver dog håb for fremtiden, at unge mænd, som bloggeren Nikolaj Munk, øjensynligt oplever den opnåede ligestilling mellem kønnene som frigørende.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,30. december 2013,En artikel pr. redaktion - sendt til jer hver søndag
8863,/debat/2012/10/syv-principper-skaber-job,"Syv principper, der skaber job",Claus Jensen," Hver dag frygter danske og europæiske lønmodtagere at miste deres job. Hver eneste dag siden aftalen om finanspagten har over 11.000 personer mistet deres arbejde, så der i dag er 25 millioner arbejdsløse europæere.
Den største udfordring for Danmark og resten af Europa er derfor at skabe nye gode job.
Finanspagten skal holde styr på statsfinanserne i de europæiske lande, men den kan ikke stå alene. Der er brug for et opgør med neoliberale mirakelløsninger med nedskæringer, deregulering og skattesænkninger.
Der er brug for en ny politik. En aktiv erhvervspolitik på dansk og europæisk niveau, som hverken er højre- eller venstreorienteret, men som virker.
En ny erhvervspolitik skal følge syv stærke principper:
1) Målrettede offentlige investeringer i styrkepositioner og geografiske fordele. For eksempel starthjælp til vedvarende energi og økonomiske incitamenter til energirenovering.
2) Forsknings- og innovation, der udvikler konkurrencedygtige produkter og processer, som kan føre til øget eksport og produktivitet, særligt i små og mellemstore firmaer.
3) Uddannelse som rammebetingelse, hvor relevant og attraktiv uddannelse, efter- og videreuddannelse øger lønmodtagernes værdi og virksomhedernes konkurrenceevne.
4) Retfærdig konkurrence mellem lønmodtagere, virksomheder og lande, hvor social dumping og ulige konkurrence skal bekæmpes med lovgivning og overenskomster.
5) Adgang til kapital for små og mellemstore virksomheder gennem nye udbydere af bankdrift, større udbud af statsgaranterede lån, forbedrede afskrivningsregler mv.
6) Smart regulering, der sikrer opfyldelse af samfundsgavnlige mål gennem intelligente offentlige indkøb, som kan øge efterspørgslen på ny teknologi og viden.
7) Enkle og gennemskuelige regler, som kan sikre innovation og jobskabelse og beskytte klima og miljø – med størst mulige fordele og mindst mulige negative følgevirkninger.
Hvis Danmark og Europa fører erhvervspolitik efter disse syv stærke principper, vil virksomheder og lønmodtagere få bedre muligheder for at udvikle de spidskompetencer, som vi skal leve af i en verden, hvor vi ikke kan konkurrere på løn. Sådan skaber vi flere arbejdspladser.
 
Claus Jensen, formand for CO-industri
",18.0,24. oktober 2012,En ny erhvervspolitik skal følge syv stærke principper:
10895,/debat/2011/12/laeserbreve-8,Læserbreve,Informations Webredaktion," Køb dog lort i Jylland
Uffe Rasmussen, Risskov
Christian Ege og Jens Christian Poll argumenterer i et læserbrev i information 15. december for at bioforgasse organisk affald, for derfor at genanvende fosfor og for energiens skyld.
Men det er centralt at skelne mellem organisk affald fra husholdninger og organisk industriaffald, der allerede udnyttes i biogasanlæg. Organisk affald indeholder fosfor i større eller mindre grad. Årligt er der 800 ton dagrenovation, 3.000 ton døde dyr, 4.000 ton spildevandsslam og 50.000 ton gylle. 90 procent af gyllen producers vest for Storebælt, hvor jorden er overfyldt med fosfor. Derfor ønsker landmændene at brænde den meget fosforholdige fiberrest fra biogasanlæg af i affaldsforbrændingsanlæg. Derfor vil det være Ebberød Bank at putte organisk affald i biogasanlæg i Jylland for at genanvende fosfor.
Helsingør og Aarhus Kommuner har på trods af massiv indsats erfaret at det ikke er praktisk muligt at indsamle tilstrækkeligt velsorteret dagrenovationsaffald, til at det kan puttes i biogasanlæg uden stort bøvl. Det kostede kommunerne dyrt at prøve, og DTU dokumenterede, at der ikke var energigevinst ved bioforgasning i forhold til at brænde affaldet.
Halvdelen af befolkningen bor på Sjælland. Hvis de vil bioforgasse affaldet for at genanvende fosfor, var det da ikke bedre at købe lidt overskuds gylle eller fiberrest fra Jylland? Det kan sikkert fås billigt.
Lad os få en føderation
Karin Riis-Jørgensen, tidligere MEP (V)
Europa står i en altafgørende magtkamp: Skal de uansvarlige finansmarkeder eller de demokratisk valgte politikere afgøre vores fremtid? Det er ikke et spørgsmål om mere eller mindre EU, for denne magtkamp kan vi ikke vinde hverken i det danske folketing eller det britiske underhus. Det er en kæmpe illusion. Vi skal derimod udbygge og styrke det europæiske demokrati.
Det blev desværre ikke resultatet af det seneste topmøde. Frem for at styrke det EU vi kender, har vi nu et EU delt i to, på vej mod ukendt land. Meget trist og farligt.
De EU-fjendtlige britiske konservative jubler, demokratiets ansigtsløse modstander, finansmarkedet, nyder sandsynligvis godt af det — man kan dog håbe, at det ikke sker.
Jeg er ikke i tvivl om, at de 17 Eurolande, der blev tvunget til at gå nye veje og smedede sig endnu mere sammen, da Storbritannien svigtede sit historiske ansvar, har et mål: At lave en stærk demokratisk overbygning på eurozonen. De 15 øvrige eurolande vil da ikke stiltiende se på, at Tyskland og Frankrig fortsat kører hele showet.
Det vil på sigt ende med — og nu bruger jeg det forbudte f-ord — en føderation. Det kan kun hilses mere end velkommen. En stærkere politisk integration i Europa med en demokratisk styret forbundsstat er forudsætningen for, at politikerne kan tøjle finansmarkederne.
Umuligt EU
Anders Liljensøe, Glamsbjerg
Hvis du skal have et lån, så må du stille med kautionister eller pantsætte dit hus. Når Tyskland og Frankrig øser milliarder og atter milliarder af euro ind i et græsk fallitbo og får værdiløse græske statsobligationer som garanti, melder desperationen sig ved tanken om, at såvel Italien, Spanien som Portugal snart følger efter.
Derfor har Angela Merkel og Nicolas Sarkozy indset katastrofens omfang; ikke mindst med tanke på deres eget baglands dom. Derfor handlede det seneste EU-topmøde om for enhver pris at påtvinge de øvrige EU-lande et medansvar for at dække deres fatale brølere.
At disse forhandlinger er foregået uden om EU-parlamentet og med Angela Merkel som den styrende diktator, udstiller til fulde fejlkonstruktionens ubrugelighed.
Uden at spørge dig og mig, om vi har lyst til at kautionere for Merkel og Sarkozys tåbeligheder, vil danske politikere nu fuldende diktatorernes ordre. Og det til trods for, at vi ved en folkeafstemning har sagt nej til det umulige Euro-eksperiment. Hvad får de mon for det?
Fra dynamo til syg mand
Michael Sandfort, Brønshøj
Det er forholdsvist nemt for en snæver kreds af lande med meget til fælles at blive enige om de overordnede rammer for et begrænset antal politikområder. Derfor var det daværende EF med ni medlemslande en politisk dynamo med folkelig opbakning.
Til gengæld er det umuligt for mange lande med væsentligt mindre til fælles at blive enige om meget detaljeret lovgivning inden for et stort antal politikområder. Derfor er det nuværende EU med 27 medlemslande Europas syge mand uden folkeligt mandat. Herfra spreder en permanent politisk/økonomisk krise sig. Skal EU bestå er det uomgængeligt at beskære for at bevare
Vildledning om atomkraft
Niels Henrik Hooge, København
Gennem lang tid har Information kritikløst trykt George Monbiots artikler, der rutinemæssigt følger mønstret for a-kraftkampagner: Greenwashing, smædeskriverier mod atomkraftmodstandere og nedgørelse af vedvarende energi.
I sin seneste kommentar lovpriser han formeringsreaktorerne, der genanvender højradioaktivt affald som reaktorbrændsel, men ikke er realiserede på kommercielle vilkår nogetsteds i verden.
Således blev den japanske formeringsreaktor i Monju lukket i 1995 som følge af en alvorlig ulykke — efter sammenlagt at have produceret strøm i én time — og den franske Superphénix blev standset i 1997, efter at have kostet de franske skatteydere næsten 70 milliarder kroner.
Monbiot hævder også, at dødstallet efter Tjernobylkatastrofen er under 50. En undersøgelse fra i år af IPPNW og det tyske selskab for strålebeskyttelse konkluderer imidlertid, at alene af de 830,000 arbejdere, der blev sat til at rydde op efter Tjernobyl-katastrofen er 112,000 døde og 90 procent syge af stråling.
Endelig påstår han, at der vil blive udledt ekstra 300 millioner ton CO2 inden 2020 på grund af den hurtigere tyske atomkraftudfasning. Det kan afvises, eftersom loftet for, hvor meget CO2, der må udledes i Tyskland, i 2009 blev fastlagt år for år frem til 2020.
Digital analfabetisme
Britta Thomsen, MEP (S)
Mens mange danskere i disse dage køber julegaver på nettet og sender elektroniske julekort, præsenterede Eurostat i denne uge skræmmende tal for EU-borgeres brug af internettet. Godt hver fjerde EU-borger mellem 16-74 år har aldrig brugt internettet. Problemet er særligt i Østeuropa.
Fra et demokratisk synspunkt er det ret alvorligt, at så mange af vores europæiske medborgere ikke har adgang til den enorme mængde viden, som findes på nettet. Men også at de ikke har adgang til let og billigt at kommunikere med omverden. Adgangen til viden og muligheden for meningsudveksling er ganske central for både demokrati og ytringsfrihed.
Derudover udgør denne digitale analfabetisme også et problem for Europas vækstmuligheder. Vi skal i høj grad konkurrere på viden og på at have en velkvalificeret arbejdsstyrke, der er opdateret på den digitale udvikling. Derfor er det glædeligt, at Kommissionen har stillet forslag om at sikre alle EU-borgere adgang til en bredbåndsforbindelse.
Men vi må også lægge en strategi for, hvordan vi hurtigt får gjort de mange EU-borgere uden digital erfaring og internet fortrolige med den digitale udvikling.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,19. december 2011,"Mens mange danskere i disse dage køber julegaver på nettet og sender elektroniske julekort, præsenterede Eurostat i denne uge skræmmende tal for EU-borgeres brug af internettet. Godt hver fjerde EU-borger mellem 16-74 år har aldrig brugt internettet. Problemet er særligt i Østeuropa."
12083,/debat/2011/06/laeserbreve-21,Læserbreve,Informations Webredaktion," Passiv druk
Mogens Moos, Vemb
Passiv druk medfører ekstremt mange flere familie-tragedier end passiv rygning.
Hykleriet og dobbeltmo-ralen om tobak og passiv rygning kontra alkohol og passiv druk er absurd. Skæbnesvanger. Det er grotesk, at der ikke fokuseres  mere på passivt druk. For det  belaster i hundredtusindvis af frustrerede pårørende. Det organiske opløsningsmiddel alkohol er Danmarks største og dyreste samfundsproblem. Det er en folkesygdom.
Alkohol og passiv druk medfører ufattelige menneskelige lidelser, i hundredtusindvis af barske familietragedier og chokerende mange dødsfald. Det anslås, at hver af de omkring 400.000 afhængige i gennemsnit har fire pårørende. Passiv druk belaster dermed 1.600.000 uskyldige pårørende
Hver dag er det alkohol, der opløser ægteskaber, familier, parforhold, børnetryghed, venskaber, arbejdsrelationer, de fleste af kroppens organer, hjernen, livet. Alkohol dræber  det gør AlkoStop ikke.
Dømt  på indicier
Ole Kløcker, Frederiksberg
Lors Doukaev er nu kendt skyldig i terrorplaner mod Jyllands-Posten. Hvor rimelig og juridisk korrekt denne afgørelse er må overvejes, for sandheden er, at anklagerens argumentation bygger på teorier og antagelser. Det burde vel komme anklagede til gode?
Eller er vi nået dertil, hvor antagelser og forestillinger er et tilstrækkeligt grundlag for domsfældelse? Det minder om det forslag, DF har stillet om udvisning på usikkert grundlag. Retssikkerheden i Danmark er ved at slå revner, men fra offentligt hold vasker man hænder og handler egensindigt og koldsindigt.
Danmark vil være fri for terror, hvilket bare bliver mere og mere umuligt, eftersom nutidens verden har ændret sig i takt med mere hårdhændet politik og nul respekt for anderledes tænkende er blevet en selvfølgelighed i den vestlige verden.
Ikke lighed, men det  muliges kunst
Mogens Clausen, Bønnerup
Undervisningsdifferentiering lyder indviklet, og eksperterne definerer begrebet på mange måder, men i de fleste læreres forståelse betyder det, at alle elever skal undervises på præcis på den måde, hvor de lærer mest.
Nu er der mange elever i hver klasse, faktisk helt op til 28. Har læreren f.eks. 24 elever i klassen, burde han gennemtænke 24 indlæringssituationer i sin tilrettelæggelse af undervisningen, og det lader sig jo ikke gøre. Derfor planlægger læreren for gennemsnittet af elever.
Læreren overvejer også, om opgaven passer til de svageste elever i klassen, og om der findes særlige opgaver til de lærenemme. De fleste lærere vil altså tilrettelægge deres undervisning på mindst tre niveauer.
Skrivebordseksperterne vil hurtigt kunne konstatere, at der ikke er tilstrækkelig undervisningsdifferentiering i forhold til forventningen i skoleloven. Det forklarer, at Evalueringsinstituttet fastslår, at 80 procent af skolens lærere ikke undervisningsdifferentierer, som de skal.
Det er ikke muligt at tilrettelægge forløb for hver enkelt elev i klassen til blot en af dagens lektioner. Der er jo faktisk firefem lektioner mere at planlægge til den enkelte skoledag.
Differentieringen er da en smuk tanke, men undervisningen lykkes sagtens uden at være målrettet præcis det enkelte barn. Forudsætningen er blot, at eleverne er nysgerrige og motiverede.
Elever er ikke patienter i behandling.
Holger bør  bekymre sig
Søren Nielsen-Man, Knebel
Socialisten Holger K. Nielsen (SF) synes i sin kronik 1. juni ret ubekymret over mediernes borgerlige udgangspunkt og ejerskab. For journalisterne er jo mere styrede af karriere end af ideologi, skriver han.
Men når vellønnede karrierejournalister ved, at deres potentielle nye og lukrative arbejdspladser praktisk taget alle ejes og ledes af kræfter til højre for midten, kunne det mon så tænkes, at denne viden, bevidst eller ubevidst, præger journalisters og redaktørers produkter en smule?
Som man siger: Money talks. Det er naturligvis alt for firkantet og generaliserende sat op, men der er noget om snakken. Udemokratiske kapitalkoncentrationer skaber ulige og ufrie magtrelationer, hvilket socialister altid har forstået som et centralt samfundsproblem.
Men kunne Holger K. Nielsens ubekymrethed måske hænge lidt sammen med, at SF faktisk selv er ved at indtage en position, der ikke er i konflikt med den pænere borgerlige og socialliberale presses vinklinger og verdenssyn?
Han udpeger jo alene Jyllands-Postens »kulsorte« kommentatorer som egentlige politisk  ideologiske modstandere.
Hvad de fair og pluralistiske debatsider angår, som Holger K. synes at have oplevet: Kunne der måske her tænkes at være forskel på den borgerlige presses åbenhed over for den røde hr. menigmand og den røde folketingspolitiker?
Mange avisredaktører ser tydeligvis gerne, at kendte eller fint betitlede mænd og kvinder skriver i deres avis. Det ser godt ud og giver prestige. Det røde menige fagforeningsmedlem er nok en anden sag.
Uhyrernes  mediemagt
Bruno Lundkvist, Holstebro
Nick Hækkerup (S) bakker den 2. juni op om partifællen Henrik Sass Larsens kritik af de blå-sorte finansfolk og borgerlige blade, og selvfølgelig har de ret. Det er i øvrigt en interessant og oplysende debat, dette har skabt; hvilket er dejligt.
Måske kunne man henvise til John Steinbecks Pulitzer-vindende roman Vredens Druer. I kapitel fem dukker nogle repræsentanter op for ejerne af den jord, de fattige bønder forpagter. Disse ejere  banker  beskrives som uhyrer skabt af mennesker, men ude af kontrol. Repræsentanterne er stolte af at være slaver og føre uhyrernes beslutninger ud i livet. Uhyrerne lever af at æde renter, og de ånder for udbytte: Hvis de ikke vokser, dør de.
Måske de arbejdsløse og hårdtarbejdende danskere, som nu mister deres ret til en anstændig tredje alder, kunne forvente, at Steen Bocian og ligesindede, der optræder som blinde får for uhyrerne, kunne mande sig op til bare en smule anstændighed? Har de ingen moralsk habitus eller bare en smule etisk fornemmelse?
Medierne, ført an af TV 2-News, driver en journalistik, som tydeligvis er underlagt redaktionssekretærernes højreprofil, men dem har vi for længst opgivet at lytte til; de er jo også aflønnet af uhyret.
Opfordring til såkaldte journalister og finansfolk af borgerlig observans: Genlæs Vredens Druer. Langsomt. Måske indignationen så vil vise sig.
Mere genbrug af affald, tak
Bodil Cermak Nielsen, Tåstrup.
Alt for meget, der kan genbruges, ender i én stor skraldepose fra private hjem til fjernvarmeværker i dagens Danmark. For eksempel plastik, pap, metal og mad. Det er da tosset, både økonomisk og miljømæssigt, fordi det jo kan betale sig at genanvende rigtig mange af de materialer, som bliver smidt ud.
I Kina er en tidligere fattig kvinde blevet millionær ved at indsamle pap og plastik til genbrug i industrien. Come on, kære danske politikere: Lad os nu få nogle store containere til at sortere vores affald i. Metal skulle være ti gange dyrere at udvinde end at genanvende, så hvorfor nøler vi?
Femern- plan giver  dårlig togtrafik
Jørgen Egholm Jørgensen og Eva Sommer-Madsen, Vordingborg
Det er planlangt, at der skal investeres astronomiske beløb i infrastruktur for godstrafik og højhastighedstog i forbindelse med den faste forbindelse over Femernbæltet, men planen er ikke visionær nok.
Den 74 år gamle Storstrømsbro bliver flaskehals og overbelastet med sit kun ene jernbanespor. Den er ikke bygget til den planlagte forøgelse af godstrafik, når Femern-forbindelsen bliver en realitet. Det er ikke en ordentlig jernbane.
Ordentlig infrastruktur bør lægges langs motorvejen, hvor trafikken hører hjemme. Ikke ind igennem mange tæt bebyggede områder, hvor rigtig mange mennesker generes med støj op til den høje 64 dB-grænse, som en forøget trafikbelastning med mange daglige godstog vil give.
Hvis man ikke vil lave en fremtidssikker godsbaneinfrastruktur, og flytte hel banestrækningen ud til motorvejen, er det mindste, man kan gøre, at sætte støjafskærmning op hele vejen langs med banen.
Kan ingen af disse krav opfyldes, bør man med rimelighed kunne forlange, at godstrafikken beholdes på Vestbanen over Storebælt.
Find dig i  historien,  Möger
Hans Glæsel, formand for SF, Assens
Thor Möger Pedersen udtaler den 31. maj, at han ikke vil finde sig i at blive udråbt som en ringere socialist, fordi har er optaget af nutidens udfordringer.
Jeg vil til gengæld ikke finde mig i, at vores unge næstformand afviser, at det værdigrundlag, som jeg i 50 år har værnet om og kæmpet for, og efter bedste evne har været med til at udvikle og tilpasse til den aktuelle samtid, skulle være en del af grundlaget for en moderne SF-politik.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,6. juni 2011,Leave this field blank 
1013,/debat/2016/01/laeserbreve-19,Læserbreve,Informations Debatredaktion," Brev til min næste, Eva Selsing
Heidi Borg Jørgensen, København
Eva Selsing er vred. Hun bryder sig, ligesom os andre, heller ikke om at blive reduceret til en karikeret og stereotyp udgave af egen race eller køn. Ord er nemlig ikke ligegyldige.
Det er trist, at Eva ikke har forstået, at tonen i mit debatindlæg er en spejling af den tone, som hun selv slår an i den offentlige debat.
Hun tror nu, at det er et race to the bottom i at blive ynket. Vi er nogle, for hvem integrationsdebattens tone er mere end en triviel jagt på likes. Vi skal leve i det her land, men kan ikke genkende os selv som ’sorte pletter’ og ’voldelige kriminelle’.
Det må være muligt at kunne debattere integration uden at anvende den apokalyptiske retorik, som kendetegner gruppen af nationalkonservative bloggere, som Selsing tilhører.
Vi vil rigtig gerne tale assimilation, identitet, danskhed, den tvivlsomme eksistens af ’omvendt racisme’, kultur og religion. Men vi vil insistere på, at en sådan debat skal foregå i en tone, vi kan identificere os med.
Hvis vi kan komme til en erkendelse af, at hvordan vi omtaler hinanden, er bestemmende for hvor meningsfuld en debat, vi kan føre om integration, er vi kommet et skridt videre.
Hvor gerne Selsing og Co. med deres retorik gerne vil anlægge fundamentet til et civilisationssammenstød i ægte Huntington-stil, er vi stadig et moderat flertal, som ikke planlægger at ’udgyde blod i Danmarks gader.’ Hvis eneste formål med tilværelsen ikke er at omstyrte det danske samfund.
Som rent faktisk gerne vil leve i fredelig sameksistens med dansken, men gerne så os tilbage i den lidt mere moderate og overskudsagtige form, som vi også husker os, fra vi var børn.
Vi anser stadig stadig jer, som værende vores næste. Jeg anser stadig Eva som min næste, men hvis vi skal skabe en meningsfuld debat og en vision for integrationen i Danmark, må vi starte med at omtale hinanden i billeder, som vi alle kan genkende os selv i.
Uanset om vi er brune, hvide, jøder eller muslimer, fordi vi vel først og fremmest er mennesker.
Beskyt velfærden – indfør asylskat
Martin Petersen, Hjorthøj
Partier som Enhedslisten og SF stikker strudseagtigt hovedet i sandet og messer, at vi skal åbne for asylansøgere – det koster ikke noget. Men det gør det jo. Derfor er det en fej politik, der vil medføre forringelser af velfærden og puste til en fremmedfjendsk ild. De bør i stedet indføre asylskat.
I øjeblikket føres der en stram flygtningepolitik. Det mener mange danskere og et flertal i Folketinget er i orden. Måske fordi de er skræmt af tanker om, at asyludgifter vil medføre nedskæringer i velfærden.
Det er urimeligt, at en kommune, der skal skaffe plads til og opbygge integrationsforløb for mange mennesker, skal skære i velfærden for at kunne betale.
Og det er heller ikke rimeligt, at staten tager fra udviklingshjælpen og i stedet bruger pengene her i landet. Derfor bør vi indføre en asylskat. Vi har råd, pengene ligger bare p.t. i borgernes lommer og venter på at blive til privatforbrug.
Vi kunne opkræve en asylskat på én procent. Til sammenligning betaler vi 0,88 procent i kirkeskat. Det indbringer cirka ni milliarder kroner, hvilket matcher, hvad der er brug for i asylsystemet.
En flygtningeskat vil med sin gennemsigtighed og sit økonomiske råderum gøre det lettere at etablere en menneskeværdig asylpolitik.
For de fleste skatteydere vil det betyde en merudgift på et par hundrede om måneden. Tør venstrefløjen foreslå det?
Fælles sprog er fælles identitet
Thomas Dahlslykke Sarbo, gymnasielærer
Da jeg i juleferien blev fanget i en samtale om isolering og elektriske installationer, følte jeg mig lige så meget udenfor, som dengang jeg første gang sad med ved de voksnes bord.
Få dage inden havde jeg selv været hovedaktør i en ophidset diskussion om grundlovsbrud og asyllovgivning. Her svang jeg om mig med akademiske begreber, som mest af alt trættede mine modstandere.
Vi har glemt, hvordan man kommunikerer med respekt for hinandens baggrund. Vores fælles sprog er presset.
I min hverdag ser jeg mange eksempler på, at det fælles sprog ikke er så fælles, som vi tror.
Kanonforfattere som Adam Oehlenschläger, Herman Bang og Tom Kristensen presser hvert år gymnasieelever og HF-kursister. Digtene og novellerne er skrevet på dansk, så meget kan mine elever og jeg blive enige om.
Men mine elevers sprog har intet til fælles med Oehlenschlägers, og jeg har ikke tid til at lære dem det ordentligt.
Jeg mener, det er vigtigt, at vi har et fælles sprog og en fælles identitet.
De seneste mange år har der i den politiske verden – i det djøfiserede teknokrati – været en tendens til at prioritere de naturvidenskabelige fag, og det seneste år har Teknisk skole og Handelsskolen fået et løft.
Folkeskolen er til gengæld blevet renoveret midt over og gennemgår i disse år sin største krise. Al denne forandring rammer i høj grad vores muligheder for at have et fælles sprog.
Hvis man fra politisk hold vil sikre danskhed, må man også sikre, at vi lærer at tale sammen på tværs af fagsprog og forskelligheder.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,7. januar 2016,"Martin Petersen, Hjorthøj"
1979,/debat/2015/08/laeserbreve-15,Læserbreve,Redaktionen," Jeg er ikke en ravnemor
Marlene Grøftehauge, Kolding
Om få uger begynder jeg at arbejde igen – til den tid vil min lille datter, Selma, være seks måneder gammel. Min beslutning har affødt mange spørgsmål og bemærkninger, og jeg forstår det godt, for barselsorloven er for mange kvinder et helligt år, som ingen – ej heller deres mand – skal tage fra dem.
Men selv om 12 måneder i barselssofaen er normen, kan man vel godt gøre det anderledes uden at være en ravnemor? For ja, min barselsorlov slutter lige om lidt, men jeg holder jo ikke op med at være mor af den grund – heldigvis!
Jeg driver min egen virksomhed, som jeg skal ud og skubbe i gang igen efter barselshvilen. Det glæder jeg mig til. Jeg begynder i et tempo, der passer til min familie. Og så er jeg så heldig at have en mand, der tager en måneds barsel efter mig – og endnu heldigere: Vi kan bruge restbarsel på en lang ferie sammen, inden Selma fylder ni år.
Beslutningen om seks måneders barselsorlov til mig har været taget længe. Den bliver ikke lavet om. Men det er svært ikke at vakle, når det fyger om ørerne med spørgsmål og bemærkninger. Bliver jeg ked af det? En lille smule kan jeg ikke sige mig fri for. Men faktisk er jeg bare glad for, at nogen stiller spørgsmålene, for det tvinger mig til at tænke over mit valg. Jeg forventer ikke, at alle forstår mit valg, men jeg ville ønske, at vi var bedre til at respektere hinandens valg – også når de afviger en smule fra det, vi kalder normalt.
Informations dobbeltmoral
Ib Jensen, Søborg
Mandag den 20. juli beskrev Informations Ralf Christensen i bagsidelederen på sublim vis, hvorledes DR udsulter licensbetalerne (»DR’s kvantitative syge«)
Ralf Christensen skrev, at man kan »ane omridset af en kulturelt underernæret ungdom«. Jeg har sjældent læst en skarpere analyse af DR’s musikprogramflade. Tak for det! Desværre må jeg sige, at også Information efterlader en befolkningsgruppe i kulturelt underernæret tilstand – nemlig børn. Sidst jeg læste en anmeldelse af en børnemusikudgivelse i Information var i 1995.
Vi, der laver musik for børn, får ikke engang svar fra kulturredaktionen, når vi sender vores bud på kvalitativ musik for børn til Information. Lederskribenten skrev desuden: »Altså er musik identitetsskabende.« Det er besynderligt, at samme avis nægter at forholde sig til musik for børn.
Uetiske blomkål
Anette Andersen, Solbjerg
Rumænske arbejdere får ifølge fagforeningen 3F 65 kroner i timen for at høste kål på en østjysk mark.
Jeg ved godt, at social dumping ikke er et nyt fænomen. Alligevel bliver jeg både harm og flov over at være dansker, hver gang jeg hører om det. Et land som Danmark burde være foregangsland for netop ordentlige løn- og arbejdsvilkår. Heldigvis har vi vores fagforeninger, der kæmper for rimelige overenskomster for os lønmodtagere.
Som samfundsbevidst forbruger køber jeg, hvis det er muligt, altid danske grønsager. Men jeg vil under ingen omstændigheder støtte en dansk arbejdsgiver, som dyrker fine blomkål, mens han udnytter og underbetaler stakkels mennesker.
Derfor foreslår jeg, at vi forbrugere skal vejledes. Ved hjælp af et lille mærke på varerne kan man symbolisere, at man er en anstændig arbejdsgiver, som behandler sine ansatte ordentligt – nøjagtigt ligesom det lille mærke, der findes på økologiske varer. Som forbruger vil jeg hellere give 12 kroner i stedet for 10 kroner for en blomkål, jeg kan spise med god samvittighed, fordi jeg ved, at blomkålen er plukket under ordentlige løn- og arbejdsvilkår.
Uværdig aktivering
Benny Ehrenreich, praktiserende læge i København
»Har Krølle udsigt til at få arbejde?«. Sådan skrev Informations Ulrik Dahlin den 28. juli om 48-årige Krølle, der tigger på gaden. Krølles historie er langt fra enestående – jeg har arbejdet som praktiserende læge på Nørrebro i København siden år 2000 og kender problematikken alt for godt: Trods åbenlys manglende arbejdsevne sendes mine patienter gang på gang i endnu et belastende forløb – aktuelt kaldes det ressourceforløb – og afslås førtidspension.
At blive mistroet, at blive indkaldt til samtaler, at møde op til såkaldt aktivering, og at frygte, at ens kontanthjælp bliver tilbageholdt, er voldsomt belastende og en afgørende faktor for, at sårbare mennesker fastholdes i en uværdig livssituation og får det tiltagende psykisk dårligt.
Som praktiserende læge bliver jeg i stigende grad bedt om lægeerklæringer, men indholdet tages sjældent alvorligt, fordi det ikke helt kan udelukkes, at min patient kan komme i arbejde. Til gengæld kan det med sikkerhed fastslås, at dette system skader mennesker.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,10. august 2015,"Ib Jensen, Søborg"
13258,/debat/2010/11/bagsiden-dyrk-ynk-klynk,Dyrk ynk og klynk,David Rehling," Ynk og selvmedlidenhed er de dyrebareste afgrøder i dansk landbrug. Det blev bekræftet på landbrugslobbyens delegeretmøde i Herning i onsdags. Som del af sin imagepleje har landbrugslobbyen senest udstyret sig selv med det tilforladeligt lydende navn 'Landbrug & Fødevarer'.
På mødet bønfaldt formanden, Michael Brockenhuus-Schack, den siddende og måske kommende statsminister ved at anråbe dem som »Kære Lars, kære Helle!«
Her er, hvad Brockenhuus-Schack bønfaldt de to om:
»Gør ikke landet den dårlige tjeneste, at I for at score overskrifter i aviserne vælter flere byrder over på erhvervet.«
Dystert fremmanede formand Brockenhuus-Schack landet ved en skillevej:
»Enten fortsætter politikerne med at pålægge os byrder og restriktioner, indtil Danmark mister den mulighed, vores erhverv har, for at skabe vækst.«
Brockenhuus-Schack synes at opholde sig i et alternativt univers, hvor hans landbrugserhverv pines og plages af danske politikere, der er ude på at score overskrifter på emsige miljøkrav.
Forgyldt landbrug
I det virkelige univers er landbruget under de sidste ni års Venstre-ledede regeringer overøst med positiv særbehandling.
Landbruget er fritaget for at betale ejendomsskatter. Folketingsflertallet ser gennem fingre med, at 25-år gamle målsætninger for landbrugets nedbringelse af gylle- og giftbelastning stadig ikke er opfyldt. VK-regeringen lader hånt om EU's krav til vandkvalitet og naturtilstand - hvad der nu har bragt Danmark en EU-sag på halsen.
Under den misvisende overskrift 'Grøn vækst' har Folketinget ophævet overgrænsen for størrelse af landbrugsejendomme, fjernet overgrænsen for antal gylleproducerende dyr pr. ejendom, fjernet kravet om, at en landbrugsejendom skal bebos af en driftsansvarlig person og åbnet for, at udenlandske aktieselskaber kan købe dansk landbrugsjord. Plus at regeringen i 29 landkommuner vil ophæve planlovens begrænsninger af spredt og tilfældig bebyggelse i det åbne land.
Hvorfor kaster Brockenhuus-Schack sig ikke grædende på knæ og takker det øvrige samfund for dets enestående favorisering af landbruget? Kan det skyldes, at han i sit stille sind konstaterer, at alle Venstres forgyldninger af landbruget kapitaliseres på ejendomspriserne, så vældige spekulationsgevinster kan hjemtages - og at det er blevet endnu dyrere at sætte sig som ung landmand?
Stakkels landbrugserhverv. Pint ihjel af gaver.
",15.0,12. november 2010,Forgyldt landbrug
11581,/debat/2011/08/ny-europaeisk-socialkontrakt,Ny europæisk socialkontrakt,Emilie Turunen," Optøjerne i London har aktualiseret behovet for en ny social kontrakt i Europa. Bag volden er der mønstre, som alle europæiske regeringer må forholde sig til. I Grækenland, Spanien, Portugal og Italien går unge på gaden i protest mod nedskæringer og håbløshed. Og i Frankrig og Tyskland arbejder millioner af unge gratis for overhovedet at have et job. For en god del af de unge hænger frustrationen sammen med arbejdsløshed, manglende kvalifikationer og manglende fremtidsudsigter.
I løbet af den kommende tid bør den engelske regering genoverveje deres planlagte nedskæringer i velfærd og uddannelse. Det er et spørgsmål, som alle regeringer i Europa bør stille sig selv: Har vi råd til at miste en generation eller gambler vi i så fald med vor fælles fremtid?
I Danmark sejler 48.000 unge på kontanthjælp, 10.000 unge i praktikplads og tusindvis af unge under 18 år rundt i ingenmandsland. Beskæftigelsesminister Inger Støjbergs (V) svar til de danske unge er, at det ikke er så slemt som andre steder i Europa. Hvilken trøst, når man som ung ufaglært er skubbet ud i kontanthjælp på grund af manglende praktikpladser.
Det, den unge generation af europæere og danskere har brug for, er at kunne øjne en fremtid. Vi må overalt i EU på banen med et budskab om håb og engagement. Vi må opbygge en ny social kontrakt.
De nationale regeringer har hovedansvaret. Men EU kan og skal tage del i projektet. To centrale initiativer på europæisk plan kan gøre en markant forskel for unge i Europa:
Fælles krisepulje
Konkret må der oprettes en Europæisk Ungdomskrisepulje. Denne skal finansieres med ikke-anvendte midler fra EU's samhørigheds- og strukturfonde de næste to år. Omkring 50 milliarder euro ville kunne øremærkes til den toårige akutte Ungdomskrisepulje.
Projekterne skal rettes mod de mest sårbare unge under 30 år; unge der er uden for arbejdsmarkedet og uddannelsessystemet. Projekterne skal omhandle oprettelse af praktikpladser, opkvalificering og uddannelse, rådgivning og opstartshjælp til unge iværksættere.
Danmark ville få del i omkring 85 millioner euro. I alt ville flere tusind danske unge kunne få et skub via krisefonden og flere hundredetusinder unge europæere ville kunne støttes i at finde fodfæste på arbejdsmarkedet og i uddannelsessystemet.
Krisefonden må suppleres af en Europæisk Ungdomsgaranti, som tiltrædes af alle medlemslande, og som sikrer, at alle unge i EU efter maksimalt fire måneders ledighed tilbydes uddannelse, opkvalificering eller job. Et simpelt, men effektivt forslag, som vil forandre det perspektivløse billede til meningsfuld beskæftigelse for unge. Et lys for enden af tunnelen. Vi må have fart på. For Europas unge har brug for, at der sker noget. Nu.
",10.0,31. august 2011,"I Danmark sejler 48.000 unge på kontanthjælp, 10.000 unge i praktikplads og tusindvis af unge under 18 år rundt i ingenmandsland. Beskæftigelsesminister Inger Støjbergs (V) svar til de danske unge er, at det ikke er så slemt som andre steder i Europa. Hvilken trøst, når man som ung ufaglært er skubbet ud i kontanthjælp på grund af manglende praktikpladser."
11656,/debat/2011/08/laeserbreve-11,Læserbreve,Informations Webredaktion," Useriøs markedsføring
Peer Pedersen, Frederiksværk
Reklame har til formål at sælge varen uden hensyn til kvalitet. Det lever den siddende regering op til med sin meget dyre reklame på avisernes dyreste sider.
Hvem betaler dette? Indholdet er uden betydning for en fremtidig politik, og billedet er hentet fra modpartens markedsføring, en handling der normalt udløser en straf.
Lad os håbe, at vælgerne straffer både partierne i den siddende regering og deres halevedhæng, Dansk Folkeparti, der ved deres konstante støtte til en borgerlig regering har bevist, at de aldrig har talt sandt.
Regeringen og Dansk Folkeparti har igennem 10 år sørget for lavere indkomst og dårligere arbejdsforhold for både indfødte danskere og vore dygtige indvandrere, samtidig med at de har betydet mindre skatter og højere indkomst for de rigeste borgere i Danmark.
Dansk Folkeparti har sikret denne destruktive regering en alt for lang regeringstid til skade for både pensionister, arbejdsløse, lav- og middelindkomstgrupperne. Det er på tide at prøve noget nyt, den største del af befolkningen har brug for rød blok.
Folkekirkens fyrstedømmer
Peter Brenøe Lange, organist, Farum
Så er der igen trakasserier i folkekirken: Nu vil tre præster i Kolding ikke vie fraskilte. Man kan trække på skuldrene over den komiske fundamentalisme fra præsterne. Hvor moralske er de selv i sidste ende?
Man bør dog gå drastisk til værks med præsternes særstilling. De bør være på niveau med de andre kirkefunktionærer. Det kan folketinget gennemføre meget nemt ved at overføre Fællesfonden, som lønner præsterne, til kommunalt bloktilskud i en overgangsperiode på f.eks. fire år, hvorefter kommunerne så selv må tage sig af aflønningen af de sortklædte.
Det går ikke, at vi har præster i vores demokratiske system, som nyder privilegier, der stammer helt fra middelalderen. Vær vis på, at de 'andre' præster, der nu igen er fremme i medierne og argumenterer imod deres tre fundamentalistiske kolleger i Kolding, også selv regerer i deres egne små dronningeriger som rene diktatorer.
Folkekirken er på den måde præget af små udemokratiske celler, hvor der kun er plads til én mening. Det burde folketinget tage sig af, og i samme moment sikre kirkefunktionærerne ensartede arbejdsforhold på hele det kirkelige område. I stedet er der skabt endnu flere arbejdskonflikter på grund af de nye overenskomster, som har resulteret i ren anarkisme og pøbelvælde.
Menighedsrådene kan nu selv bestemme timetaksterne efter forgodtbefindende, og den nyindførte femdagesuge er en by i Rusland. Arbejdsmiljøet er ulideligt, og kirkefunktionærerne hensunket i feudalistisk resignation.
Danmark bør give Beskyttelsespenge
Hans Peder From, Roskilde
Programmet Horisont Special på DR1 satte 15. august fokus på de uhyggelige drab på albinoer i Tanzania. En kombination af overtro, grådighed og ondskab betyder, at albinoer dræbes og lemlæstes på den mest bestialske måde.
Måske kunne Danmark som en betydelig bistandsyder til landet tage initiativ til et beskyttelsesprogram. Man kunne forestille sig et program, hvor den samlede landsby blev belønnet for at passe på eventuelle albinoer. Hvert år kunne landsbyen modtage et passende beløb for hver albino. Det ville formentligt ret hurtigt ændre opfattelsen af en albinofødsel fra en forbandelse til en velsignelse.
Vi venter på Troels Lund
Kim Simonsen, formand for HK
Videnskabsminister Charlotte Sahl-Madsen mener, at 25 procent af en ungdomsårgang skal have en universitetsuddannelse. Ministerens udmelding skurrer i mine ører, for den løser kun en del af problemet.
Ifølge AE-rådet vil Danmark mangle 20.000 akademikere og ikke mindre end 130.000 med korte og mellemlange videregående uddannelser om 10 år. Fremtidens udfordringer kræver derfor en bredere og mere ambitiøs målsætning end videnskabsministerens.
Regeringens eget mål om, at 50 procent af en ungdomsårgang skal have en videregående uddannelse, er næsten nået. HK foreslår at hæve overliggeren og sætte målet til 60 procent.
Det er et realistisk mål, hvis vi også satser massivt på efteruddannelse til voksne, der har en gymnasieuddannelse eller er faglærte. Ved at tage en videregående voksenuddannelse, en diplomuddannelse eller en masteruddannelse kan mange voksne erhverve kompetencer på videregående niveau.
Nu har videnskabsministeren meldt ud for universitetsuddannelserne. Så venter vi bare på undervisningsminister Troels Lund Poulsen, under hvis ressort de korte og mellemlange uddannelser hører. Jeg håber, han støtter os i, at 60 procent skal have en videregående uddannelse, og at målet kan nås ved et massivt løft i efteruddannelse.
Glade børn er rene pengemaskiner
Sofie Plenge, folketingskandidat (R), Brønshøj
Kompetente pædagoger, der formår at nå det enkelte barn med sproglig, fysisk og emotionel nærhed er regulære pengemaskiner for samfundsøkonomien. Det viser beregninger af, hvad daginstitutioner af høj kvalitet og med ordentlig normering betyder for det enkelte menneskes chancer i livet.
Ungerne klarer sig godt i skolen, får en uddannelse, bliver gode forældre og skattebetalende samfundsborgere. Så om det er fri leg, organiseret hverdag eller en gylden middelvej, der er svaret på børnenes behov? Tja...
En ting er dog sikker: Det er ikke bare kærlig, omsorgsfuld velfærd at satse på bedre normeringer og højere kvalitet i daginstitutionerne, det er også rigtig smart for vores fælles husholdningskasse.
Opgør med skolemyterne
Ebbe Lilliendal og Maren Skotte, Dansk Friskoleforening
Anne-Mette Wehmüller (AMW) harcelerer 11. august i Information over privatskolerne i København. Hun peger på, at en elev i en københavnsk fri grundskole kan koste op til 48.000 kroner efter tilskud og egenbetaling, mens hun takserer en folkeskoleelev i København til sølle 33.000 kroner.
AMW må have fået tilskudssystemet helt og holdent galt i halsen, og hvad værre er, så giver hun direkte misvisende oplysninger om udgiftsniveauet i den københavnske folkeskole.
Af Indenrigsministeriets nøgletal fremgår det, at den gennemsnitlige udgift pr. elev i folkeskolen i Københavns Kommune er 64.685 kroner altså omtrent dobbelt så højt, som AMW beskriver det. En elev i en fri grundskole i København modtog i 2009 47.692 kr. kroner i statstilskud.
De frie grundskoler modtager i gennemsnit 74 procent af den støtte, landets folkeskoler modtager pr. elev. Resten betaler forældrene af skattepligtige kroner. Hvad angår det sociale ansvar, eksploderer udgiften til specialundervisning også i de frie grundskoler og matcher folkeskolen til fulde. I øvrigt markerer især friskoler med mange elever med indvandrerbaggrund sig som nogle af landets fremmeste, når man måler på effekten af undervisningen.
Så AMW bør skrue op for ambitionerne, når der skal afgives faktuelle informationer. Det vil aldrig skade en politiker at optræde velunderbygget.
166 mia. mere til Danmark
Simon Emil Ammitzbøll, politisk ordfører (LA)
Hvis spørgsmålet er, hvordan vi får sat gang i væksten, men hvad er så svaret? Det er ligetil: Skatten skal ned, den offentlige sektor skal på slankekur, og så skal folk blive længere tid på arbejdsmarkedet.
Alle disse elementer indgår i Liberal Alliances nye reformplan, som blandt andet byder på en sænkning af skatten til maksimalt 40 procent, 40.000 færre offentlige ansatte over ti år, en pensionsalder på 68 år i 2019, en afskaffelse af diverse særskatter og et endeligt farvel til efterlønnen.
Liberal Alliances nye reformplan bygger på beregninger med DREAM, som er den beregningsmodel, de økonomiske vismænd bruger. Samlet set vil planen betyde, at Danmark bliver 166 milliarder kroner rigere i 2020, at en gennemsnitlig LO-familie får 45.000 kroner ekstra mellem hænderne om året, at 210.000 flere vil være i fuldtidsbeskæftigelse i 2020, og at Danmark er gældfri allerede i 2014.
Mulighederne for at skabe et samfund præget af vækst og velstand er således til stede. Det kræver blot, at vi benytter os af dem.
Ikke kun en klam skole
Hans Fenneberg, Charlottenlund
Selvfølgelig skal eventuelle pædofile fremstilles og forhindres i deres ugerninger, når bevis foreligger. Men mistanke alene bør ikke dømme folk, især når disse folk ikke længere kan forsvare sig selv, f.eks. når de er døde. Derfor denne kommentar til artiklen Han fik bule i bukserne ... fra 16. august:
Jeg var fra 1952-58 elev på 'Skorpeskolen' og husker godt 'Flade', som var forstander i perioden. Flade var efter min opfattelse et rart og godt menneske, jeg har overvældende gode minder fra tiden og er ked af at skulle se Skorpeskolen præsenteret ensidigt klam. Jeg kunne tænke mig, at mange tidligere elever kan have det som jeg.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,18. august 2011,"Det går ikke, at vi har præster i vores demokratiske system, som nyder privilegier, der stammer helt fra middelalderen. Vær vis på, at de 'andre' præster, der nu igen er fremme i medierne og argumenterer imod deres tre fundamentalistiske kolleger i Kolding, også selv regerer i deres egne små dronningeriger som rene diktatorer."
10389,/debat/2012/03/laeserbreve-17,Læserbreve,Informations Webredaktion," Lavere topskat skaber arbejde
Ole Birk Olesen, skatteordfører (LA)
Regeringens skattereform skal øge beskæftigelsen med 7.000, og en afskaffelse af topskatten vil ifølge Finansministeriet skabe 15.000 nye job.
Derudover viser beregningerne fra Finansministeriet også, at en afskaffelse af topskatten finansieret gennem et lavere offentligt forbrug vil give 3,7 milliarder kroner til statskassen, samtidig med at samfundet bliver omkring ti milliarder kroner rigere.
Dette er først og fremmest et vidnesbyrd om, at skattelettelser fører til vækst og velstand, men det er også lakmusprøven på, om regeringen virkelig ønsker at skabe nye arbejdspladser.
IC3-tog er løsningen
Palle Christoffersen, Dragør
I 13 år har IC4-togene været på bedding. Man har på forskellig vis prøvet at få dem i drift.
Kan det have sin rigtighed, at DSB ikke som kunde kan returnere disse elendige togsæt til Anseldo Breda? Fabrikken bør da have et ansvar for at produktet virker. Har vi solgt vore rettigheder eller hvad?
Det var selvfølgelig lidt dumt af daværende trafikminister Sonja Mikkelsen (S) at gå med til, at DSB købte oversmarte dieseltog af en fabrik, der aldrig nogensinde havde fremstillet et dieseltog.
Forgængeren IC3 er dansk fremstillet, og modulopbygget, og disse togsæt har kørt upåklageligt i mange år.
At de er modulopbyggede, gør, at de er nemme at servicere og passer fint til danske forhold. Der er to fremtidsmuligheder i IC3: den ene er, at man producerer en ny udgave, der både kan køre på diesel og på el.
Et sådan hybridtogsæt, der kan køre både her og i udlandet, vil forbedre DSB’s muligheder for præcision og kørsel ud over landets grænser.
Den anden mulighed er at købe 45 brugte IC3 togsæt i Israel og opdatere dem til danske forhold, måske i en hybridudgave.
IC4 togsættene kan måske indsættes på kortere ruter, hvis vi ikke kan returnere dem.
Man parkerer ikke folk
Helga Anker, Roskilde
Ord er ikke ufarlige. De udtrykker magt og afmagt, fællesskab og egoisme, humanisme og tingsliggørelse. Man taler for eksempel om at parkere folk på førtidspension.
Man parkerer biler, cykler evt. barnevogne, køretøjer. Ordvalget udtrykker et menneskesyn, hvor mennesker opfattes som ting, kan man flytte rundt på, sætte i stå, parkere på pension med parkometre og det hele.
Når meningsdannere omtaler mennesker som ting, kan det ikke undre, at nogen ser sig selv som passive objekter. Men nu er parkometeret udløbet. Nu tilbydes skånejobs, udviklingsforløb – men respekt?
Og harmonerer det med udtrykket ’hårdtarbejdende danskere’, som skatteministeren taler om? Hvorfor ikke det arbejdende folk, hvorfor kun danskere? Hvad med almindeligt arbejde? Nej, hårdt stressende, nedbrydende – ud på offentlige ydelser.
Regeringen på polakjagt
Just Kjærgård Pedersen, Søborg
I går var skatteminister Thor Möger Pedersen (SF) og beskæftigelsesminister Mette Frederiksen (S) på jagt – men ikke en hvilken som helst jagt – de to regeringsmedlemmer var nemlig på polakjagt. Ja, man skulle tro, at det var løgn, men det er det ikke.
»Polakjagt« kalder de to ministrer det, når de besøger danske arbejdspladser for med egne ord at lede efter fuskere, illegale arbejdere og momssvindlere. – der også går under betgenelsen: polakker. Jeg må tage mig til brystet og sige: Her står jeg af. Den form for racisme, hvor man betegner et helt folk som fuskere, bør aldrig blive en del af det at være dansk.
Og specielt ikke, når det gælder Polen. Polen har som land meget at være stolt af. Efter at have været underlagt et brutalt diktatur i over 40 år, har Polen siden murens fald møjsommeligt bygget sig op.
Jeg kender mange polakker som dygtige, hårdtarbejdende og flittige folk. Jeg kender polakker, der har drømme og håb ligesom vi danskere. Jeg kender polakker, der ligesom mange danskere ikke har været bange for at tage springet og rejse ud i den store verden – i håbet om at skabe sig en bedre fremtid.
Derfor kan jeg på ingen måde forstå, hvorfor de to ministre mener at polakkerne gør sig fortjent til deres hån med at kalde en jagt på fuskere for en polakjagt. Derfor kan jeg ikke forstå, hvordan de to ministre mener at kunne kalde et helt folk for ’fuskere, illegale arbejdere og momssvindlere’, og derfor kan jeg kun sige: Nej til regeringens racisme!
Ælle, bælle, genvisitation
Else Marie Munther, Næstved
Udspillet til fleksjobreformen viser, at regeringen har fodret fleksjobbere med valgflæsk. Har de fået kolde fødder – eller blå? Ælle, bælle, det blev os fleksjobbere, der skal stå, når hullet i statskassen skal lukkes.
Vi er en guldgrube, for at klippe en hæl og hugge en tå har nok ikke betydning for os, der i forvejen lider af fysiske eller psykiske skavanker, og ikke er nassere.
Som andre trodser vind og vejr for at komme på arbejde, vi trodser smerte, handicap og sindskaos, fordi vi vil. Find én fleksjobber, der ikke vil bytte fleksjobbet ud med et arbejdsliv uden Jobcentrets indblanding!
Regeringen lagde op til udspillet med historien om fleksjobberen med høj løn og stort tilskud kort inden. 75 procent tjener mindre end 300.000 kroner årligt ifølge Arbejdsmarkedsstyrelsen. Nu skal lønnen skæres, men stadig dække medicin og behandling.
Vi skal genvisiteres hvert femte år. Tjek i for og bag er en hård nyser, der skaber stress og kan udløse sygdomsperioder. Vi vil være til besvær, da vores arbejdsgivere skal lave handleplaner for at få os op i tid.
Hvert år skal arbejdsgiveren afsætte tid, når jobkonsulenten henvender sig for at justere timetal. Hvem vil så ansætte en fleksjobber?
Facts og fordomme
Vibeke Wegener, København
Tina Splidsboel foreslår i sit interview med sig selv ’Kom så kvoter!’ 8. marts en billedkvoteordning i medierne på 60-40 i kvindernes favør frem til 2020 for at rette op på, at det nuværende antal billeder af mænd ikke er repræsentativt for den danske befolkning. Derefter skal det være fifty-fifty.
Så langt, så godt. Men den yderligere argumentation er beskæmmende præget af fordomme: aldersdiskrimination om ’gamle mænd’, æstetiske værdidomme om ’hvide, grå, indtørrede (mænd)’ og ’grå ronkedorer’. Og hvis flere kvinder kom til, ville læserne få ’noget kønnere at se på’.
Altså påstås det indirekte, at (gamle) mænd ikke er kønne. Tina Splidsboel mener, Information her bør gå forrest i ligestillingen. Selve artiklens alders- og kønsdiskrimination peger dog på det modsatte. Så derfor: saglig argumentation, tak.
Genfind det gamle motto
Anna Chris Horowitz, Aarhus
Jeg er dybt chokeret over Aarhus Universitets dekan Mette Thunøs udtalelse, »vi skaber det frække universitet, for det store mål med uddannelse er ikke viden, men handling«. Drop nu det erhvervsorienterede frække universitet, og genfind AU’s gamle motto, Solidum petit in profundis; ’Søger i dybet den faste grund’.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,10. marts 2012,"At de er modulopbyggede, gør, at de er nemme at servicere og passer fint til danske forhold. Der er to fremtidsmuligheder i IC3: den ene er, at man producerer en ny udgave, der både kan køre på diesel og på el."
1760,/debat/2015/09/veje-hvem-toer-kende,Veje hvem tør kende,Georg Metz," Måske Danmark blev forandret på en uge. Måske. Hvad angår fortilfælde er der ikke mange i historien, når et lands statsminister to måneder efter en valgkamp, hvor han siger ét, nu siger det modsatte. For J.O. Krags vedkommende havde han et standpunkt, til han tog et nyt. Men Krag var på den sikre side med Aksel Larsens SF, der med ét slag blev parlamentarisk grundlag. Løkke Rasmussen har for så vidt kun ét sikkert kort på hånden: DF, og det har han nu hevet ud af bunken. I hvert fald hvad angår DF’s erklærede kerneanliggende.
Det rasmussenske instinkt siges at være mere end almindeligt veludviklet (bortset fra bilag og hotelværelser). Men ellers. Løkke har opfanget, at en betragtelig andel eller for mange meningsdannere i den danske befolkning ikke længere er upåvirkelige af døde børn og nødstedte voksne på flugt.
Den slagordsleveringsdygtige Jørgen Schleimann sagde ganske vist engang fuld af den mervidendes hån, at »flækkede børn« ikke har noget at gøre i udenrigspolitik.
Det kommer nu an på meget. Danske medier bragte i hvert fald og til en borgerlig debatpræsts forargelse det foto af et livløst syrisk barn på stranden, der mere end noget andet vakte (dele af) nationen til råd og dåd. Dette sammenholdt med kansler Angela Merkels møde i Berlin med Løkke Rasmussen, hvor statsministeren var i audiens, og man sagtens kan gætte, hvad der blev læst og påskrevet. Det forklarer, at DF og Thulesen Dahl nu ikke fremstår som Danmarks frelsermand (undtagen for dem, der spytter på vandrende flygtninge), men snarere som en kold skid. Tilmed én, der ikke vil sit fædrelands ve og vel. De vandrende syrere kan ikke komme hurtigt nok gennem Danmark. Takket være Thulesen Dahl og hans flok og den overnidkære Støjberg er her ikke til at være. De agter sig til nærområde Sveriges land, hvor disse mennesker på flugt fra tyranni og livsfare er parate til at begynde et nyt liv og bidrage. Sommansir.
I reportagerne fra motorvejene går det atter og atter igen, at et meget stort antal syrere er målbevidste folk i god form, pæne i tøjet og med højere uddannelse, der trækker rullekufferter efter sig og taler i mobil med venner og slægtninge i Gøteborg, Malmø og Stockholm – nogle helt i Luleå. De ved, hvad de vil: genoptage en afbrudt tilværelse i et civiliseret land.
Danmark har ikke forrang i denne kategori af flygtninges ambitioner. De har hørt for meget skidt om landet. Rigtigt skidt.
Målet er altså hinsidan
Tosserne i Sverigedemokraterna har lige så lidt som DF begrebet, hvilken gevinst til gengæld for en forholdsvis lille investering disse vore små nationer kan få af netop den flygtningestrøm. Men end ikke en sådan grundkynisk overvejelse kommer på tale, når nationalchauvinismen har sit tag i folk, og stemmerne hidtil har været sikre. Beskæmmende at politikerne i de fleste danske partier tøver med at verbalisere krisens karakter, dybden i perspektiverne, samt situationens dybe komplicerthed. Det sidste er vigtigst. Også hvad angår de forsømmelser der præger debatten.
Løkke Rasmussen meddeler nu, at det hele er uhyre indviklet, man skal ikke handle i panik, men beskue horisonten. De debatindlæg samme mand præsterede over for Thorning Schmidt i flere tv-valgmøder mellem de to, drejede sig ikke just om nuancer, ej heller var forbehold med i hans modparts svar og konsekvente overbud. Eller underbud.
Som det blev sagt af Bjørn Elmquist i Radio24syvs fine program Det gode gamle Folketing gjaldt det i disse debatter kun om at være det dummeste svin af to. Konkurrencen på nederdrægtighed i omtalen af fremmede og flygtninge forblev uafgjort. Hvorledes Løkke Rasmussen og Helle Thorning nu har det med at gå ud og proklamere sidstnævnte som Danmarks kandidat til chef for FN’s Flygtningehøjkommissariat, kan kun de selv vide. Men hvor er det vammelt!
For en almindelig husmandsmoral er det et ikke uoverkommelig håb, at den svenske eksstatsminister Fredrik Reinfeldt i stedet bliver højkommissær. Reinfeldt ville ikke høre tale om kompromisser om bistand og menneskeret for folk på flugt.
Dertil kommer ovennævnte kynisme, der i Reinfeldts borgerlige købmandsregnskab åbnede perspektiver for en oprustning og yderligere revitalisering af svenske folket. Engang forestillede naive sjæle sig (klummisten), at Øresundsbroen i realiteten ville betyde en langsom, men sikker generhvervelse af Skåne: hjem til danske kongeriget.
Det kan vi glemme alt om, Sverige bliver atter dominerende stormagt i regionen, for Sverige tager efter alt at dømme imod alle disse ressourcestærke mennesker, der ikke orker og heller ikke tillades varigt ophold i Danmark.
Imens sætter regeringen annoncer i Mellemøstens aviser for at forhindre flere i at komme blot i nærheden af Kruså og Rødby. Annoncer om et lille småligt, åndsforsnævret land, der ikke evner at højne horisonten og agere på anden og bedre vis i en verden i opbrud end at smide bomber i knolden på efterhånden gudvedhvem og til hvilket formål. Lurvetheden i dette land understreges yderligere i nedlæggelsen af den kommission, der i det mindste kunne forsøge at udrede beslutningsprocesser og løgn og latin angående krigsdeltagelsen i Irak. Den som for en senere historisk analyse utvivlsomt vil danne forklaringsgrundlag under krisen nu.
De sentimentale af politikerne, atter med DF i front, står med bævrende undermund på den store flagdag, men nægter de soldater, der satte liv og helbred på spil en ordentlig forklaring på, hvorfor de skulle gøre det. Og hvem der i virkeligheden traf beslutningen, da Fogh Rasmussen (nu i våbenhandel) og George Bush fjollede rundt på hver sin mountainbike som kong Gulerod og hans lillebror. Veje vi burde kende.
 
",4.0,11. september 2015,"Det kommer nu an på meget. Danske medier bragte i hvert fald og til en borgerlig debatpræsts forargelse det foto af et livløst syrisk barn på stranden, der mere end noget andet vakte (dele af) nationen til råd og dåd. Dette sammenholdt med kansler Angela Merkels møde i Berlin med Løkke Rasmussen, hvor statsministeren var i audiens, og man sagtens kan gætte, hvad der blev læst og påskrevet. Det forklarer, at DF og Thulesen Dahl nu ikke fremstår som Danmarks frelsermand (undtagen for dem, der spytter på vandrende flygtninge), men snarere som en kold skid. Tilmed én, der ikke vil sit fædrelands ve og vel. De vandrende syrere kan ikke komme hurtigt nok gennem Danmark. Takket være Thulesen Dahl og hans flok og den overnidkære Støjberg er her ikke til at være. De agter sig til nærområde Sveriges land, hvor disse mennesker på flugt fra tyranni og livsfare er parate til at begynde et nyt liv og bidrage. Sommansir."
11155,/debat/2011/11/libyen-staar-ved-absolutte-begyndelse,Libyen står ved sin absolutte begyndelse,Anne Applebaum," BENGHAZI — Unge mænd i uniform drysser rundt uden for kontorerne for Det Nationale Overgangsråd (NTC). De har rifler hængende over skulderen og laver V-tegn (for sejr) til alle besøgende. Indenfor sidder ældre mænd i læderjakker på sofaer og drikker te, mens midlertidigt udnævnte bureaukrater forsøger at holde styr på deres aftalekalendere og løber op og ned ad gangene.
Det er lige præcis sådan, man forestiller sig, at det må være gået til Smolnij-instituttet, Lenins hovedkvarter i St. Petersborg i 1917: amatøragtigt, entusiastisk, uorganiseret og fyldt med allehånde rygter og en smule paranoia på samme tid. I Smolnij var der dog ingen konstant kimende mobiltelefoner til at bidrage til den almindelige kakofoni.
Og i det mindste opererede de russiske revolutionære inden for, hvad der må have været et nogenlunde fungerende samfund. Derimod har Libyens afdøde diktator, Muammar Gaddafi, efterladt et besynderligt og næppe tidligere set vakuum i sit kølvand.
Det postrevolutionære Libyen er i sandhed en ørken, ikke kun i geografisk forstand, men også i politisk, økonomisk, ja, sågar i psykologisk forstand.
Gaddafi efterlod intet
Betragt til sammenligning Libyens postrevolutionære naboer.
Egypten har en sofistikeret økonomi, en middelklasse, udenlandske investorer, og en enorm turistindustri, for ikke at nævne en lang forhistorie med finansielt samspil med resten af verden.
Tunesien har en veluddannet og velartikuleret befolkning, som længe har været udsat for påvirkning af franske medier og franske politiske ideer. Mere end 90 procent af tunesere stemte ved landets første frie valg for to uger siden. Internationale observatører proklamerede, at afstemningen var forløbet på upåklageligt fair vis.
Libyen, derimod, har hverken en sofistikeret økonomi og ej heller en velartikuleret befolkning eller nogen politisk erfaring overhovedet. Der var ingen politiske partier under Gaddafi — ikke engang falske, statskontrollerede politiske partier.
Der var heller ingen medier — end ikke pålidelige oplysninger at tale om. De libyske journalister var de mest kontrollerede i den arabiske verden, næsten ingen havde adgang til internettet, og der eksisterede ingen traditioner for undersøgende journalistisk.
I løbet af sine fire årtier ved magten ødelagde Gaddafi hæren, den offentlige forvaltning og uddannelsessystemet.
Landet producerer intet andet end olie, men intet af overskuddet fra denne olie synes nogensinde at være sivet nedad til nogen.
Omkring 60 procent af befolkningen arbejder for staten til meget lave lønninger — et par hundrede dollars om måneden.
Der er ikke nogen infrastruktur af betydning ud over kystautostradaen og nogle få andre veje. Der er knap nok noget socialt liv, fordi så mange unge var for fattige til at gifte sig. Og selv hvis der havde været et socialt liv, ville der ikke være nogen offentlige rum til at nyde det i: Skrald og affald ligger spredt langs de ubebyggede strande, og gamle plastikposer føres af vindstød over byens ukrudtstilgroede parker.
Magttomrum
Naturen tåler som bekendt dårligt et tomrum, og i fraværet af en hær er adskillige militser rykket ind for at udfylde dette. For øjeblikket har omkring 27 af dem, fra byer over hele Libyen, opslået deres kaserner i Tripoli og spraymalet deres navne på barrikader.
I manglen på regulerende organer kan de helt nyopståede aviser udmærket falde i hænderne på erhvervsfolk eller politiske grupper med forbindelse til kræfter i udlandet eller endog til det gamle regime.
Mulighedsvakuum
Med næstformanden for NTC, Abdel Hafiz Ghoga, diskuterede jeg et andet 'russisk' scenarie: Aviserne er startet entusiastisk og frit, som de gjorde i Moskva i 1990'erne, men kan som disse efterhånden ende med at blive opkøbt af erhvervslivet konglomerater, indtil de til sidst vender tilbage under regeringskontrol. Samme skæbne kan afvente Libyens nye politiske partier.
Men Libyens vakuum giver også helt nye muligheder. En libysk journalist, redaktør af et helt nyt magasin, som han personligt har finansieret og bemandet med frivillige, påpeger, at ingen af hans helt nye journalister nogensinde har lært at skrive regimepropaganda, og at de alle derfor føler sig forpligtet til at fortælle 'sandheden'.
Den ikkeeksisterende økonomi og manglen på politiske institutioner betyder også, at her ikke findes nogen indgroede interessegrupperinger, som vil sætte sig mod forandringer, sådan som de har gjort det i Egypten. Her findes ikke engang velorganiserede islamister, som der gør i Tunesien.
Oven i alt dette har Libyen Afrikas største oliereserver, og (afhængigt af hvem der foretager optællingen) cirka 250 milliarder dollar i udenlandske valutareserver. En stor del af de penge, Gaddafi aldrig brugte på sit folk, står nu til rådighed på hans bankkonti.
Faktisk kan jeg ikke komme i tanke om, at nogen anden gruppe af revolutionære på noget tidspunkt i historien har befundet sig i så heldig en situation. Store omvæltninger og statsbankerotter går ofte hånd i hånd. Så den første opgave for et nyt regime er typisk at fylde statens kasser, den næste at nedbryde det gamle regimes institutioner.
Libyens udfordring bliver at bruge sine mange milliarder fornuftigt og opbygge nye institutioner helt fra grunden af. Om den omstilling bliver lettere eller sværere end andre steder, kan kun tiden vise. Og nej, jeg vil ikke vove mig ud i at forudsige, hvad der nu sker.
 
© Slate og Information
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",7.0,7. november 2011,Leave this field blank 
2983,/debat/2015/03/ukrainske-krigsskole,Den ukrainske krigsskole,Stephen Holmes og Ivan Krastev," Den vedvarende uro i Ukraine sammenlignes ofte med den jugoslaviske krise i begyndelsen af ??1990’erne, og vel er der ligheder. Men for at forstå, hvorfor konflikten mellem Ukraines regering og de russiskstøttede separatister bliver ved – og hvorfor en løsning virker fjern trods et års stadig mere brutale kampe – gør vi klogere i at fokusere på forskellene.
Den russiske præsident, Vladimir Putins, taktik i Ukraine har flere lighedstræk med den politik, som Serbiens præsident, Slobodan Miloševi?, forfulgte under Jugoslaviens opløsningskrige. Putins forvrængede paralleller og referencer til Anden Verdenskrig i den russiske propaganda tager naturligvis sigte på at opflamme den russiske nationalisme. De siges at være en tro kopi af Milosevics misinformationskampagner i begyndelsen af ??1990’erne, der havde til formål at ophidse til en antikroatisk stemning blandt serberne.
Både Putin og Miloševi? styrkede desuden begge etniske fæller i de lande, som de ønskede at få kontrol over, før de iværksatte militære invasioner under påskud om at beskytte disse minoriteter. Endelig orkestrerede begge oprettelsen af ??selvudnævnte ’republikker’ bag et andet lands grænser. I lyset af disse ligheder hævder flere, at de vestlige magter bør lade sig inspirere af deres tilgang til løsning af krisen i Eksjugoslavien, og at dette må indebære »dødbringende defensiv militærbistand« – våbentilførsel med andre ord – til Ukraine. Trods alt, lyder påstanden, kom Dayton-aftalen, der sluttede den bosniske krig, først i stand, da amerikanerne havde besluttet sig for at bevæbne kroater og bosniske muslimer.
Ny geopolitisk kontekst
Putins Rusland er imidlertid en modstander af en ganske anden størrelsesorden end Miloševi?s Serbien. Rusland er ikke en fodnote i historien eller en Balkan-ministat. Det er en nuklear stormagt, som Ukraine vil stå chanceløs over for, uanset hvor gode våben vi sender til landet. Ja, faktisk må vi frygte, at vi med en sådan våbenbistand kun vil forværre blodsudgydelserne i Ukraine, uden at det lykkes os at overbevise Putin om at genoverveje sin holdning og støtte en varig fred.
Desuden har den geopolitiske kontekst over de seneste to årtier ændret sig. Under krigene i Eksjugoslavien udstrålede Vesten ikke blot en helt anderledes moralsk overhøjhed, men blev også set som uovervindelig på grund af sin sejr i Den Kolde Krig. I dag opfattes Vesten derimod som i tilbagegang, og Amerikas legitimitet som global leder drages i stigende grad i tvivl.
I den forbindelse gør Tysklands kansler, Angela Merkel, ret i at modsætte sig bevæbning af Ukraine. Men hun tager fejl, hvis hun tror, at forhandlinger med russerne vil kunne frembringe en varig løsning i stil med Dayton-aftalen, for de to konflikter er grundlæggende forskellige. Man kan sige, at hvor Jugoslavien oplevede en lokal krise med bredere europæiske konsekvenser, er Ukraine nedsunket i en europæisk krise med lokale konsekvenser.
Pædagogiske årsager
Miloševi? havde et klart strategisk mål: at skabe et Storserbien. Til det formål ville han enten gentegne regionens grænser eller i det mindste indgå en aftale, der gav selvstyre til regioner uden for Serbien, men med serbisk flertal. Forhandlingerne om at afslutte krigene på Balkan var netop mulige, fordi de var fokuseret på grænser på landkort.
For Putin har annektering af Krim været tilstrækkeligt, i strategisk forstand. Han er ikke længere så interesseret i at omtegne grænselinjer på kortene. Hans handlinger er ikke primært drevet af vilje til at annektere Donbas-regionen (som har ringe strategisk betydning for Rusland), oprette en landkorridor til Krim eller skabe en frossen konflikt.
Putin er stadig involveret i Ukraine af årsager, der altovervejende er pædagogiske. Han har en besked til det skinhellige Vesten. Og til de ukrainere, der higer efter at blive optaget i dens klub.
Budskabet til Vesten er, at Rusland ikke vil tolerere indblanding i sin baghave. I Putins optik skal Vesten erkende hele det postsovjetiske rum, minus de baltiske lande, som Ruslands eksklusive indflydelsessfære (at Kreml tilsyneladende ikke evner at foregribe Kinas modstand mod det russiske dominansønske – især i Centralasien, som er nøglen til præsident Xi Jinpings økonomiske vision – er en gådefuld forsømmelse i Putins strategiske kalkuler.)
Budskabet til Ukraine – og især dets nye regering – er, at landet ikke kan overleve, i hvert fald ikke inden for de nuværende grænser, uden Ruslands støtte. Putin ønsker også at demonstrere over for ukrainerne, at når det kommer til stykket, er Vesten ikke for alvor interesseret i at knytte dem til sig. Amerikanerne vil ikke kæmpe for dem, og europæerne vil ikke give dem de penge, deres regering så desperat har brug for.
Bedre end ingenting
Vestens motiver i Ukraine synes tilsvarende mere pædagogiske end strategiske: Det drejer sig om at vise, at Putins omtegning af grænser med militær magt er uacceptabel i dagens Europa. Håbet er, at økonomiske sanktioner tilsammen med russiske tab på jorden vil tvinge Rusland til ydmygt at acceptere sin status efter Den Kolde Krig som en tredjerangsmagt. Og yderligere at sende det budskab, at ethvert forsøg på at anfægte den amerikanskledede verdensorden vil være dømt til fiasko – og få alvorlige økonomiske konsekvenser.
Klare strategiske mål kan gøre det muligt for forhandlende parter at indse, at et halvt rugbrød er bedre end ingenting. Men to parter, der blot ønsker at give hinanden en lærestreg, mangler det fælles grundlag, der er nødvendigt for at drøfte sig frem til et kompromis, der vil være acceptabelt for begge. Dette er en af ??grundene til, at forhandlingsrunderne om Ukraine kun ser ud til at producere tvivlsomme og kortlivede våbenhviler – og ikke den slags langsigtet løsning, der blev indgået efter den bosniske krig.
Stephen Holmes er professor i jura på New York University og Ivan Krastev er formand for tænketanken Centre for Liberal Strategies i Sofia, Bulgarien.
© Project Syndicate og Information.
Oversat af Niels Ivar Larsen
",1.0,11. marts 2015,"Budskabet til Ukraine – og især dets nye regering – er, at landet ikke kan overleve, i hvert fald ikke inden for de nuværende grænser, uden Ruslands støtte. Putin ønsker også at demonstrere over for ukrainerne, at når det kommer til stykket, er Vesten ikke for alvor interesseret i at knytte dem til sig. Amerikanerne vil ikke kæmpe for dem, og europæerne vil ikke give dem de penge, deres regering så desperat har brug for."
7061,/debat/2013/07/kontanthjaelpsreform-rammer-kaerestepar,Kontanthjælpsreform rammer kærestepar,Signe Færch," 
	På en af de sidste travle dage før sommerferien vedtog Folketinget regeringens kontanthjælpsreform. Reformen indeholder nedskæringer for to milliarder, der skal finansiere skattelettelser til virksomheder, der ellers har rekordhøje overskud. Besparelsen findes bl.a. ved en drastisk nedskæring for flere grupper – f.eks. står forældre på kontanthjælp til at miste 8.000 kroner hver eneste måned, og for unge under 30 år indfører regeringen nu en ny fattigdomsydelse.

	Det er slemt nok i sig selv, men reformen indeholder endnu et problematisk element: udvidelse af forsørgerpligten. Kontanthjælpsmodtagere, der er samlevende, får ikke længere ret til at modtage kontanthjælp, hvis deres partner har en indkomst, der er højere end to gange kontanthjælp.

	Splittede familier

	Det vil alt andet lige betyde, at par bliver tvunget til at flytte fra hinanden, og at børn ikke længere kan leve med begge deres forældre. Alternativt vil kærestepar føle sig tvunget til at blive gift i et forsøg på at opnå rettigheder og skattefradrag. Altså indførsel af en slags statslige tvangsægteskaber.

	Tankegangen er håbløs gammeldags, og et stort flertal af danskerne er da også modstandere af, at arbejdsløse skal lade sig forsørge af deres kæreste. I dag opfatter vi os som selvstændige individer gennem hele livet i modsætning til tidligere, hvor kvinder blev opfattet som en forlængelse af manden og var afhængig af hans evne til at brødføde familien.

	Vi ved ikke med sikkerhed, hvor mange der vil blive ramt af den udvidede forsørgerpligt, men en stikprøvekontrol foretaget af beskæftigelsesforvaltningen i Københavns Kommune viser, at 48 procent af byens samboende kontanthjælpsmodtagere er i fare for helt at miste deres forsørgelsesgrundlag.

	På kant med grundloven?

	Regeringen har argumenteret, at forslaget vil ligestille samboende par med gifte par. Men hvor en ledig har rettigheder i forhold til en ægtefælle, har man ikke krav på noget i forhold til en kæreste. Det vil sige, at en person på kontanthjælp vil være fuldstændig afhængig af en samlevers luner uden at have nogen rettigheder overhovedet.

	Dertil kommer, at et ægtepar også har økonomiske fordele, som et kærestepar ikke har. F.eks. kan man bruge hinandens personfradrag. Det vil sige, at hvis jeg skulle forsørge en ægtefælle, så ville jeg – hvis vi var gift – få et ekstra skattefradrag på 42.000 kroner om året. Penge som samlevende ikke får.

	Der er altså ikke tale om, at samlevende bliver ligestillet med ægtefæller. Der er tale om, at samlevende bliver stillet markant ringere end ægtefæller – både økonomisk og hvad angår rettigheder.

	Forslaget har tidligere været fremsat af Venstre og den radikale beskæftigelsesborgmester i København, Ana Mee Allerslev, dengang blev forslaget trukket tilbage, da eksperter opfattede det som diskriminerende og på kant med grundloven – netop fordi ledige i et papirløst forhold fratages de rettigheder, de ellers ville have.

	Dyneløfteri

	Regeringens forslag indeholder også et mere absurd aspekt. For hvordan i alverden vil regeringen dog bære sig ad med at finde ud af, hvorvidt mennesker, der bor i samme lejlighed, er kærester eller blot venner? Og hvor er det lige grænsen går?

	Vi lever (heldigvis) i en tid, hvor mennesker bor sammen på alle mulige forskellige måder. Den tid, hvor man enten boede hos sine forældre, boede alene eller med sit livs udkårne, er slut – hvis den altså nogensinde har eksisteret.

	Jeg bor selv sammen med fire andre voksne på Nørrebro. Hvordan vil regeringen finde ud af, om der er nogen kærestepar imellem?

	Vil Mette Frederiksen (S) sende kommunale repræsentanter ud og tjekke under dynerne? Hvor tæt må tandbørsterne stå? Hvordan skal kommunerne præcist definere et kæresteforhold anno 2013? Hvor langt vil regeringen gå for målet om at fratage arbejdsløse deres kontanthjælp?

	I stedet for en umoderne og umyndiggørende kontanthjæpsreform, der vil kræve omfattende kontrol og bureaukrati i kommunerne, bør regeringen gå den stikmodsatte vej.

	Ophæver man i stedet forsørgerpligten mellem ægtefæller, vil man opnå en reel ligestilling – og samtidig føre den danske lovgivning ind i et moderne årtusinde, hvor voksne mennesker betragtes som individer med individuelt ansvar.

Signe Færch er medlem af Borgerrepræsentationen for Enhedslisten og socialrådgiver
",42.0,18. juli 2013,"	Regeringens forslag indeholder også et mere absurd aspekt. For hvordan i alverden vil regeringen dog bære sig ad med at finde ud af, hvorvidt mennesker, der bor i samme lejlighed, er kærester eller blot venner? Og hvor er det lige grænsen går?"
12434,/debat/leder/2011/04/nervekrig,Nervekrig,Kristen Bjørnkjær," DEN, DER først nævner et tal, har tabt, lyder en tommelfingerregel, som skulle gælde for diverse forhandlingssituationer om penge. Den behøver dog ikke at gælde i ethvert tilfælde. Således har Dansk Håndbold Forbund spillet ud med et forslag om at nedsætte de kvindelige landsholdspilleres løn og bonusser for flotte placeringer med hele 48 procent.
Lønkonflikten skal afgøres på et bestyrelsesmøde i dag.
Kvinderne nægter at spille, hvis DHF fastholder kravet. DHF truer på sin side med at nedlægge landsholdet, hvis de ikke makker ret. I første omgang aflyses så to kampe mod Rusland i påsken, hvorefter deltagelse i verdensmesterskaberne i Brasilien i december er usikker. Forbundet rasler også med, at man nok kan finde nogle, som vil spille gratis, et utiltalende forsøg på at splitte kvinderne. Men så bliver det sekundaspillere, og så vil hovedsponsoren og Team Danmark trække deres penge.
Det kan altså ende med, at vi slet ikke har noget håndboldlandshold for kvinder.
NOK ER DER ikke nær så mange penge i håndbold som i fodbold, men 48 procent er en hån mod de spillere, der underholdt op til et par millioner danske tv-seere i fjor, hvor de blev nummer fire i Europa. Hertil kommer, at DHF endnu ikke har en opgørelse over, hvor stort et overskud, det fik på EM i 2010, som man var vært for. Den burde være fremme forud for forhandlingerne. Faktisk må man også spørge, om DHF er dygtig nok til at få sponsorater og gode tv-aftaler — med de seertal.
De er hårde halse i DHF. Ved at sætte det første tal, de 48 procent, uhyrlig højt mener de, at de kan få en rundbarbering af hidtil uset omfang igennem. Hvilken anden gruppe i det danske samfund vil finde sig i en så kraftig lønnedgang?
Mødet i dag kan også munde ud i, at nervekrigen fortsætter, men ingen ønsker vel for alvor at undvære et gensyn med Lærke Møller, Gitte Aaen, Karin Mortensen & co.Bjørk
",0.0,2. april 2011," DEN, DER først nævner et tal, har tabt, lyder en tommelfingerregel, som skulle gælde for diverse forhandlingssituationer om penge. Den behøver dog ikke at gælde i ethvert tilfælde. Således har Dansk Håndbold Forbund spillet ud med et forslag om at nedsætte de kvindelige landsholdspilleres løn og bonusser for flotte placeringer med hele 48 procent."
6525,/debat/2013/10/laeserbreve-21,Læserbreve,," 
	Roadpricing er vejen frem

Lars Kromann-Larsen, byrådsmedlem i Vejle (SF)

	Endnu et stykke jysk motorvej er åbnet. Denne gang en strækning på 14 km mellem Vejle og Herning til en pris på 1,5 milliarder kroner – altså godt 100 millioner kroner pr. km

	Motorvejen er fornuftig, og der er trafik nok til den, men et spørgsmål rejser sig: Findes der billigere og mindre miljøbelastende måder, hvorpå trafikproblemer kan afhjælpes.

	Fagkundskaben (senest Trængselskommissionen) siger, at den bedste måde at løse trængselsproblemer på er roadpricing.

	Den tidligere regering var langt hen i sin sidste regeringsperiode venligt stemt over for en sådan ordning, ligesom de nuværende regeringspartier, indtil kommissionen blev nedsat, var fortalere for at forsøge sig med roadpricing. Det koster 100 millioner kroner i første omgang, og teknikken er på plads.

	Derfor er det ubegribeligt, at de folkevalgte politikere ikke kan leve med eventuelle børnesygdomme og bruge det samme, som én kilometers motorvej koster, på et forsøg med roadpricing.

	V og K udhuler EU-debatten

Karen Melchior, kandidat til Europa-Parlamentet (R)

	Siden hvornår er Venstre og Konservative begyndt at nære varme og hjertelige følelser for den danske velfærdsstat? I Berlingske slår Ellen Trane Nørby (V) på tromme for, at den danske velfærdsstat er truet af EU. Og på Konservatives landsmøde blev der enstemmigt vedtaget et særdeles EU-skeptisk politisk program, som peger i retning af flere nationale forbehold.

	Hvorfor tordner de normalt så EU-saglige partier mod Unionen netop nu, hvor valget til Europa-Parlamentet er nært forestående? Hvad det end skyldes, sker det på bekostning af modet til at tage de udfordringer, der hører med til at være medlemsland i EU.

	Den danske velfærdsmodel skal tilpasses tiden, og det kan i fremtiden blive nødvendigt at justere forholdet mellem danske velfærdsydelser og den fri bevægelighed i EU. Men faktum er, at både i økonomisk trange tider og i perioder med højkonjunktur kompletterer EU og Danmark hinanden.

	Fokuserer man udelukkende på udgifterne ved EU-medlemskabet, gør man ikke regnskabet retfærdigt op – det ved de borgerlige partier også godt.

	Det er en kedelig og farlig tendens, når folkevalgte politikere forsøger at vinde stemmer ved at udhule debatten om EU.

	Hjælp landområderne

Niels Poul Dreyer, Fuglebjerg

	Situationen i landområderne uden for de større byer er meget alvorlig. Siden krisen begyndte i 2008 er huspriserne faldet med op til 40 procent, og antallet af fattige er steget med 25 procent. Butikker lukker, skoler slås sammen og transportmuligheder forringes. Jobbene flytter til byen, hvor de heldige scorer skattefri gevinster på deres ejendomme.

	Danmark er således opdelt i et A- og et B-hold, og der er desperat brug for et fordelingspolitisk indgreb. En fair løsning kunne være at indføre gunstige skattefordele til virksomheder, der vælger at flytte arbejdspladser til provinsen. Man kunne desuden sætte turbo på nedrivningen af faldefærdige boliger og måske fremme decentralisering af offentlige institutioner.

	Disse tiltag kan finansieres gennem en ambitiøs kommunal udligningsordning, hvor de rige kommuner i blandt andet Nordsjælland og København yder deres til fællesskabet.

	Desuden bør gevinster på fast ejendom beskattes som almindelig indkomst, mens tilsvarende tab fordelt over fem år skal kunne trækkes fra.

	På den måde bidrager de heldige borgere til at modvirke uheldige sider af samfundsudviklingen. En ond cirkel brydes.

	Stop miljøsvineriet

Jette Rosenkvist, Haderslev

	I forbindelse med sidste måneds konference om projekt ’Månegris’, der skal øge den danske svineproduktion, sagde fødevareminister Karen Hækkerup (S), at fødevareeksporten er ekstremt vigtig for Danmark. Målsætnigen for projektet er at øge den danske svineproduktion med 30 procent.

	Den regeringsudnævnte Landbrugs- og Naturkommission har lavet en beregning, som viser, at dansk landbrug kan reducere CO2-udledningen med 208.000 ton.

	Kommissionen undlader dog at fortælle, at man ikke medregner de omkring fire millioner ton CO2, som en øgning på 30 procent i dansk svineproduktion vil give anledning til.

	Det vil ganske vist ikke ske i Danmark, men derimod i Sydamerika, hvor meget af svinefoderet hentes. Det ændrer dog ikke ved Danmarks ansvar, for drivhusgas skader som bekendt kloden, lige meget om den udledes fra Sydamerika eller Danmark.

	Danmark blev allerede i 2010 kåret som klodens tredjestørste miljøsvin grundet vor store CO2-udledning. Klimaminister Martin Lidegaard (R) sagde som kommentar til fremlæggelsen af FN’s nyeste klimarapport fredag den 27. september, at Danmark må »feje for egen dør først«.

	Skulle vi ikke lade handling følge ord?

	Misforstået digitalisering

Povl Clasen, Kruså

	Jeg har netop i min postkasse modtaget brev fra Erhvervsstyrelsen, hvori denne orienterer om, at det nu er blevet lovpligtigt for alle med et CVR-nummer at oprette en digital postkasse.

	Jeg driver en ganske lille CVR-registreret virksomhed uden ansatte og har allerede gennem flere år haft en digital postkasse i e-Boks.

	Men ifølge Erhvervsstyrelsen vil nyordningen kunne spare samfundet for knap 400 millioner kroner årligt, men hvorfor skal denne besparelse opnås ved at pålægge alle småvirksomheder en væsentlig ekstrabyrde? Ønsker man at nedlægge de små virksomheder til fordel for giganter som Mærsk?

	Småvirksomhederne har gennem mange år været rygraden i dansk erhvervsliv, men nu skal de altså druknes i øget administration.

	Personligt ejede og drevne virksomheder burde fortsat kunne bruge deres private e-Boks til erhvervspost, sådan som det længe har været muligt.

	I de offentlige systemer ligger i forvejen en kobling mellem CVR- og CPR-numre, så en sådan ordning burde ikke udgøre et større teknisk problem.

	Det er i øvrigt løjerligt, at Erhvervsstyrelsen i sit brev til mig ikke oplyser en mailadresse, men kun en gammeldags postadresse. Skal digitaliseringen kun gælde den ene vej?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,5. oktober 2013,En artikel pr. redaktion - sendt til jer hver søndag
5262,/debat/2014/04/duellen-fokus-flyttet,Duellen: Fokus har flyttet sig,Sebastian Abrahamsen," 
	Der er sket meget på børneområdet i de seneste 30 år. Hvor det tidligere var forældrenes behov, der var i centrum i forbindelse med en skilsmisse, spiller hensynet til barnets velbefindende i dag en mere central rolle. Det mener seniorforsker og programleder ved Det Nationale Forskningscenter for Velfærd (SFI) Mai Heide Ottosen.

	Det afspejler sig blandt andet på statsligt niveau.

	»Ved familieretten lægger man virkelig vægt på, at forældre skal samarbejde om disse børn. De fleste forældre tilpasser sig også de normer og prøver at etablere et samarbejde og nogle ordninger for disse børn, så de kan være i den brudte familie.«

LÆS: Duellen: Der mangler tilbud

	Derudover findes der blandt andet børnegrupper på landets skoler og andre fora, hvor børn kan tale med hinanden om den sorg, de oplever, når mor og far skal skilles. Cirka en tredjedel af alle børn oplever, at deres forældre bliver skilt.

	Ifølge Mai Heide Ottosen kan det være en direkte traumatisk oplevelse for barnet. Særligt fordi mange børn ikke oplever nogen forvarsler.

	Når forældre bliver skilt, er det sjældent af særligt dramatiske årsager, forklarer Mai Heide Ottosen. For det meste handler det snarere om, at kærligheden er forsvundet, eller at man befinder sig forskellige steder i sit liv.

	»Derfor har vi en hypotese om, at mange børn vil opleve det som lidt overraskende, at far og mor pludselig ikke skal bo sammen længere. Det er nærmest en traumatisk begivenhed for børnene, som bliver fuldstændig mejslet ind i bevidstheden for dem. Selv mange år efter kan de huske, hvordan det var, da far og mor satte vingummiskålen på bordet og fortalte, at de skulle skilles,« siger Mai Heide Ottosen.

	Derfor er det vigtigt, at forældrene i perioden efter skilsmissen tager sig tid til at være opmærksomme over for barnet og dets behov, tilføjer hun. Og det er de fleste forældre gode til. De laver samværsordninger og sørger for at holde kontakten til hinanden. Men hensynet til barnet kan alligevel fortabe sig i de stressmomenter, der følger efter en skilsmisse, mener Mai Heide Ottosen.

	»Jeg er ikke i tvivl om, at mange forældre glemmer deres børn lidt i den proces, fordi de selv er så sårede, eller fordi der er så mange udfordringer i deres tilværelse. Når man står med en skilsmisse, er der rigtig mange ting, man skal tage stilling til. Både i forhold til at bearbejde sin egen sorg og vrede og i forhold til nogle praktiske omstændigheder med for eksempel at få ny bolig. Derfor kan man godt frygte i nogle tilfælde, at man har tendens til at overse, hvordan børnene lige har det.«
",0.0,10. april 2014,	Ifølge Mai Heide Ottosen kan det være en direkte traumatisk oplevelse for barnet. Særligt fordi mange børn ikke oplever nogen forvarsler.
11742,/debat/2011/08/bor-breivik,Der bor en Breivik i os alle,Kjeld Høgsbro," I kølvandet på Anders Breiviks terrorbombning og massemord på norske teenagere er der dukket en diskussion op, som har domineret sociologien og psykologien lige siden Anden Verdenskrig. Grundspørgsmålet er, om forestillinger, som dem Breivik lancerede, i sig selv kan få mennesker til at myrde andre mennesker. Hvilken styrke har menneskers politiske ideologi og forestillinger om, hvordan verden hænger sammen, over for de hæmninger, vi har i forhold til at slå andre mennesker ihjel?
Ifølge den internationalt anerkendte sociolog og holocaustforsker Zygmunt Bauman er vi alle i stand til at slå ihjel på baggrund af vores forestillinger om, hvad der er nødvendigt.
Han konstaterer i forbindelse med sin undersøgelse af de nazistiske udryddelseslejre, at ledelsen helst undgik at ansætte medarbejdere med psykopatiske tilbøjeligheder.
Hitler havde i sin argumentation for iværksættelsen af Endlösung argumenteret for, at hensynet til menneskehedens lidelser på længere sigt måtte gå forud for en mindre gruppes lidelser på kortere sigt. For at gøre gennemførelsen af dette program muligt, måtte man udvikle teknologier, der kunne gøre aflivelsen så smertefri som muligt og den efterfølgende oprydning så rationel og nøgtern som muligt. Udryddelsen af jøderne blev gennemført nøgternt bureaukratisk af pligtopfyldende embedsmænd og tekniske eksperter. Det var altså ikke psykotiske tilfælde, der stod for et af verdenshistoriens største massemord.
Morderiske autoriteter
For at man kunne få almindelige mennesker til at deltage i processen, krævede det, at deres forestilling om verdens sammenhæng blev tilpasset den nazistiske ideologi.
Ifølge Bauman havde man i de år, hvor isolationen af jøderne blev sat i værk, haft en omfattende brevveksling mellem ledelsen og de menige medlemmer af nazistpartiet.
Selv om medlemmerne var indforstået med den overordnede raceteori, kendte de alle nogle jøder, som ikke opførte sig 'jødisk', og som de bad om at få undtaget fra den generelle indsats. For at gennemføre et udryddelsesprogram, måtte man altså gøre handlingerne acceptable for 'almindelige' mennesker.
Og det lykkedes i høj grad. Bauman fandt f.eks. ud af, at det medicinske personale på flere hospitaler accelererede aflivningen af sindssyge og udviklingshæmmede i dagene efter overgivelsen. Det fortsatte, indtil de allierede tropper nåede frem og fik stoppet det. Der herskede blandt de professionelle en udbredt forståelse af, at man befriede patienterne for et uværdigt liv.
Forestillingerne om, hvad der truer fremtiden, og hvad der er et værdigt liv kan således få helt 'normale' mennesker til at overskride hæmningen mod at slå andre mennesker ihjel.
Sociologiske eksperimenter med studerende viste i 50'erne, at de var i stand til at påføre andre mennesker store lidelser, hvis en autoritet fortalte dem, at det var nødvendigt.
Efterfølgende viste eksperimentet også, at det var forbundet med store personlige omkostninger at gennemføre sådanne eksperimenter.
Når almindelige mennesker opdager, at de kan snydes til at overskride fundamentale medmenneskelige hensyn, mister de noget af troen på sig selv. Der er tale om en dyb eksistentiel smerte, som nok bedst kan betegnes 'skam'.
I mit barndomshjem havde vi en pilot boende, som havde været med i det engelske luftvåbens bombninger af de tyske byer i krigens sidste år. Efterfølgende havde han besøgt disse byer. Hver nat kunne man høre hans rastløse skridt hen over gulvet. Hver gang han lagde sig til at sove, drømte han, at han havde hånden på håndtaget, der frigjorde bomberne, og efterfølgende så dem falde.
Jeg går ud fra, at hans mareridt startede, da han opdagede, at den sene bombning af de tyske byer var en afstraffelse uden militær funktion.
Nødvendige grænsebrud
Evnen til at kunne overskride almindelige menneskelige hensyn på baggrund af en særlig forståelse af verden, er i virkeligheden en nødvendig del af vores tilværelse. Et helt almindeligt menneske, der føler sig frisk og rask, møder op til en rutineundersøgelse hos sin læge. Når han går derfra, har han fået at vide, at han har en alvorlig kræftsygdom, som han vil dø af inden for det næste år, medmindre den bliver behandlet.
Sygeplejersken, der efterfølgende sætter nålen i ham, ved, at hun sprøjter en cellegift ind i hans årer. En gift, der efterfølgende vil svække hans krop og påføre ham svære former for kvalme, smerter og træthed. Alle deltager ud fra en overbevisning om, at forskningen har vist, at det er nødvendigt.
Vores forestillinger om verden er således tilstrækkelige til at få mennesker til at overskride almindelige hensyn til andre mennesker. Det er ikke udtryk for noget perverst, sygeligt eller umenneskeligt. Det er snarere noget, der i helt særlig grad karakteriserer netop mennesket.
Det, der afgør om og i hvilket omfang, handlinger som Breiviks forekommer, er derfor sociologisk set et spørgsmål om, hvilken autoritet der står bag hans forståelse af verden.
Så længe der er tale om marginaliserede smågrupper uden autoritet i samfundet, er faren til at overskue, men hvis autoritative politiske aktører støtter deres forståelse af problemernes årsag, kan det blive katastrofalt.
Det er derfor, at det er vigtigt, at alle politiske aktører nøje overvejer, om deres forståelse af samtidens problemer kan give anledning til, at mennesker tager de konsekvenser, som Breivik tog.
Venstrefløjens ansvar
Før Anden Verdenskrig var raceteorier og racehygiejne vidt udbredt i den vestlige verden, og forskellige former for udryddelse af hele samfund i kolonierne var accepteret. Efter Anden Verdenskrig forsvandt raceteorierne helt ud af billedet og blev erstattet af sociologiske eller kulturteoretiske ideer. Ifølge dem var mennesket et produkt af de sociale sammenhænge, det indgik i et produkt af levekår og kulturelle normer.
I halvfjerdserne udvikledes på venstrefløjen en forståelse af den tredje verdens situation, som gik på, at den var fastlåst i en international udbytningsstruktur, som arbejderklassen i Vesteuropa havde et ikke-erkendt medansvar for.
Unge vesteuropæere på venstrefløjen begyndte herefter at identificere den vesteuropæiske verdens institutioner med den grusomme nød og fattigdom i den tredje verden, og for enkelte smågrupper på venstrefløjen blev terrorismen et middel til at skabe opmærksomhed omkring problemer, som den etablerede presse syntes at ignorere.
Det blev venstrefløjens ubetingede pligt og ansvar at luge ud i disse teorier og overbevise subgrupper om, at hverken terror, statskup eller stenkast mod politiet førte til den ønskede udvikling af samfundet. Tog man ikke ansvaret alvorligt, kom man til at stå som autoriteten bag handlingerne.
Højrefløjens ansvar
Den konservative udgave af efterkrigstidens kulturteorier førte til teorier om, at fattigdom skyldtes miljøbetingede normer og værdier, som gjorde, at folk ikke blev opdraget til at tage sig sammen. Overførselsindkomster gjorde det muligt for disse mennesker at unddrage sig et erhvervsarbejde.
Efter murens fald blev disse forestillinger lidt efter lidt knyttet til store grupper af mennesker, der kom fra bestemte dele af verden eller var påvirket af bestemte religioner. Efterhånden kom teorierne om disse menneskers særlige kulturelle forudsætninger til at forklare deres søgning mod Europa samt deres fattigdom, retsforhold, kønsroller og politiske systemer i de lande, de kom fra.
De omfattende generaliseringer har aldrig fundet støtte i samfundsforskningen, men har været udbredte i en række politiske organisationer.
Når disse omfattende generaliseringer kombineres med en forestilling om, at politiske modstandere er agenter for fjenden og førnævnte tro på, at terror kan vække en sløv og forført befolkning, opstår der en farlig cocktail. Den har de politiske aktører, der helt eller delvist lancerer disse teorier et særskilt ansvar for.
 
Kjeld Høgsbro er kultursociolog, Ph.d. og professor v. Institut for Sociologi og Socialt arbejde på Aalborg Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",14.0,5. august 2011,"I mit barndomshjem havde vi en pilot boende, som havde været med i det engelske luftvåbens bombninger af de tyske byer i krigens sidste år. Efterfølgende havde han besøgt disse byer. Hver nat kunne man høre hans rastløse skridt hen over gulvet. Hver gang han lagde sig til at sove, drømte han, at han havde hånden på håndtaget, der frigjorde bomberne, og efterfølgende så dem falde."
11539,/debat/2011/09/saa-gode-vaekst,Hvad er så den gode vækst?,Ejvind Larsen," Muligt nok går den såkaldt civiliserede verden nedenom og hjem. Som følge af egen uciviliseret opførsel: Grænseløst forbrug af Jordens begrænsede materielle natur. Som, hvis denne onde vækst fortsætter som hidtil, fører til endnu flere og voldsommere orkaner, skybrud og oversvømmelser nogle steder, lyder advarslerne fra hovedparten af nutidens naturvidenskabsfolk, til mere permafrost eller ørkendannelse, vand- og fødevaremangel andre steder, til ulidelige overbefolkninger og folkevandringer, kolde og varme krige om de sidste naturgoder til livets materielle ophold mange steder plus havenes vandstandsstigninger, lands og bys almindelige forurening og forarmede dyre- og plantediversiteter alle steder.
Muligt nok altsammen. Men når Information nu i disse valgkampsdage nummer efter nummer, side efter side, anfægter selve civilisationens uciviliserede forgudelse og udøvelse af DØV, Den Økonomiske Vækst, er det altså festligt.
Muligt går verden under, bare Information består.
Og sandelig om ikke vores eventmedarbejder Maja Hechmann Find ved middagstid i går, mandag, kunne oplyse om stormende læser-tilslutning til to nært forestående Informations-eventer desangående. Dels »Vækst eller modvækst« i morgen den 7. september kl. 17 i Informations kantine med oplæg af Kristine Holten-Andersen, medredaktør af bogen Modvækst, Inge Røpke, lektor på DTU, Lars Andersen, direktør i Arbejderbevægelsens Erhvervsråd samt Martin Ågerup, direktør i Cepos, og Informations egen Philip Egea Flores som ordstyrer. Og dels »Den store omstilling« mandag den 3. oktober kl. 19.3o lige ved siden af Informations kantine i Fredericia Møblers Showroom i Sct. Annæ Passage med bud på den store omstilling fra ond vækst til god vækst af økonomiprofessor, tidl. ambassadør og departementschef i Udenrigsministeriet Jørgen Ørstrøm Møller, adm. direktør for DONG Energy, Anders Eldrup, og socialdemokraten Mogens Lykketoft med velkomst af Informations egen Jørgen Steen Nielsen.
Billetter kan hvis de da ikke for arrangementet i morgen allerede er helt og aldeles udsolgte, når dette læses endnu købes over nettet på ishop.information.dk.
Og er de udsolgte, kan vedvarende energiske Informations-læsere måske alligevel knibe sig ind. Ved anvendelse af den gode væksts besparelser af naturen målt i kilogram og kubikmeter ...
I dørken med stress
Ja, hvad er den gode vækst andet? Når den onde langt om længe så småt er ved at blive opfattet som ikke helt god? Når ikke blot flere af ovennævnte aktører og tilsyneladende også Enhedslisten, men tillige Dennis Kristensen, formand for FOA, de offentligt ansattes forbund, til Politiken på dagen for udskrivelsen af valget kan erklære: »Vi sidder med kuglerammen og regner på vores BNP, men det siger intet om livskvalitet, oplevelsen af vores velfærd, eller om vi grundlæggende har det godt. Hvad nytter det med alle pengene, hvis man er gået fuldstændig i dørken på grund af stress?«
Hvorfor han efterlyser en vækstkommission, »som skal se bredere på vækstbegrebet end Vækstkommissionen, Arbejdsmarkedskommissionen, Skattekommissionen og Vækstforum har gjort. Forbilledet er hentet i Frankrig, hvor der sidder en Sarkozy-kommission under ledelse af nobelpristageren i økonomi Joseph Stiglitz, og i Tyskland undersøger den såkaldte Enquete-kommission vækst og livskvalitet.«
Selv erindrer Dennis Kristensen »den gamle sang 'Lykken er ikke gods eller guld',« men han nøjes ikke med delvis tilslutning (»der er noget om snakken«) til denne poetisk-negative definition af, hvad god vækst ikke er. Forbundsformanden kommer også med et bud på en positiv definition:
»I takt med den stigende velfærd er det blevet tydeligere, at et rigt liv lykken handler om vores nærmeste, vores sundhed og vores hverdag.«
Det er da et bud. Er der flere?
Den gode vækst
Det er der sikkert. En vis langtidsledig jødisk tømrersvend havde for et par tusinde år siden ganske mange lignende bud. Altså tilbud. Som at glæde sig så meget over solskin og regnvejr, at man i sin taknemmelighed ikke kan lade være med at elske selv sine fjender. Eller at give de fattige så meget af sin egen rigdom, at man da i hvert fald ikke længere har den at bekymre sig om. Sé, det er den gode vækst!
Magt slipper vi ikke for at øve. Men den behøver ikke stige os til hovedet og lokke os ud i megalomaniske almagtsfantasterier, altså i den onde vækst, der ifølge naturvidenskaben ødelægger store dele af selve naturgrundlaget for meget liv. Som ikke er vores fortjeneste. Jo mere den sidste kendsgerning står os for øje, desto mere indbydende bliver den gode vækst. I alle dens mange forskellige praktiske udgaver. Som vi uophørligt efter skiftende steder og tider må tale os altid foreløbigt til rette om. Og som pengemålene ikke kan hjælpe os til at håndtere, fordi pengene i deres åndige abstraktioner slet ikke opfanger de konkrete, sanselige forskelle, der for enhver god vækst gør den afgørende forskel.
Vi har vel for øvrigt netop opfundet demokratiet til at erstatte ethvert pengevælde?
",22.0,6. september 2011,"Muligt går verden under, bare Information består."
11847,/debat/2011/07/laeserbreve-10,Læserbreve,Informations Webredaktion," Blodtrykket skal afdækkes
Doris Møller, Aarhus
Axel holm skriver en god kommentar 14. juli i forbindelse med Informations artikelserie om medicin. I den forbindelse har jeg allerede tænkt på, at det kunne være godt, hvis der kunne skabes en mere nuanceret holdning til blodtryksproblemer og blodtryksmedicin.
Jeg er helt på det rene med, at et højt blodtryk kan være meget farligt, men det er faktisk fuldstændig normalt, at blodtrykket somme tider er højt, f.eks. når man er i en farlig situation.
Blodtryk veksler hele tiden, og det er langtfra reglen, at en blodtryksmåling hos lægen foregår under optimale betingelser. Ofte har man siddet i et kaotisk og støjfyldt venteværelse lige inden målingen, eller man er nervøs for lægens vurdering. Derfor kan målingen sagtens være misvisende.
Før i tiden var det almindeligt, at man fik at vide, at man skulle tage blodtryksmedicin efter at blot en enkelt måling havde vist forhøjet blodtryk. Nu om dage foretager lægerne heldigvis flere blodtryksmålinger, inden dommen bliver afsagt. Men udsagnet om, at man ikke kender årsagen til essentiel hypertension, hører man til stadighed gentaget af lægerne.
Hvorfor skulle der være kun én årsag? Det mest sandsynlige er vel, at der er flere sammenfaldende årsager, f.eks. trafikstøj, dårlig nattesøvn, eller hvad det nu kan være. Og man må da virkelig prøve at gøre noget ved årsagerne først, før en medicinering påbegyndes.
Problemet er bare, at lægerne ikke har tid til at gøre noget for at finde årsagerne, og i den situation er det lettere for dem at skrive en recept.
Ingen tvang om a-kasse
Martin Jakobsen, København
Søren Espersen og DF vil ikke tvinge folk i a-kasse, men man trækker jo ikke nogen hest hen til noget trug lige nu.
Man står faktisk med ryggen mod truget og vifter en stor kølle mod hesten for at forhindre den i at komme i nærheden af truget som man for øvrigt har hældt halvdelen af vandet ud af.
Der er blevet skåret i fradraget til a-kasse-indbetaling, samtidig med at dagpengeperioden er blevet gjort kortere altså er det mindre attraktivt og koster mere. Og det er liberale kræfter, som står bag.
Vel og mærke liberale kræfter, der til en hver anden tid vil forfægte sammenhængen mellem pris, kvalitet og interesse, hvilket får dagpengereformen til at virke som et bevidst forsøg på at lokke eller presse flere ud i en situation uden sikkerhedsnet.
Det kan jo ikke komme som en overraskelse, at færre forsikrer sig.
Den svære lummerhed
Erik Dam, Ølstykke
Kristian Villesen skriver i lederen 15. juli om det komplicerede i at balancere den meget danske lummerhed.
Det flertydige forhold til lummerheden kommer blandt andet til udtryk ved arrangementer som faglige konferencer, hvor der skal underholdes om aftenen.
Publikum har her valgt konferencen ud fra faglige hensyn og repræsenterer derfor ofte forskelligheden med hensyn til lummerhed.
Der opleves ofte to diametralt modsatte holdninger til, om det er god eller dårlig underholdning netop på baggrund af, om det underholdende er båret af stor lummerhed eller ej.
Stol mere på lægerne
Bjarke Christensen, Sønderborg
I forbindelse med Axel Holms kommentar 1. juli vil jeg gerne modsætte mig, at man skyder fagfolk i skoene at deres viden om deres fag mangler nuancer særligt når de angiveligt manglende nuancer er noget, man kan google sig frem til på et kvarter.
Det, at medicin har bivirkninger og at blodtrykket blandt andet er bestemt af omstændighederne, burde være indlysende, selv uden 12 års relevant videregående uddannelse. Jeg finder det naivt at forvente, at den slags nuancer er spændende nyheder for en læge.
Essensen i Axel Holms klage synes at være, at reklamepjecen fra en medicinalvirksomhed er konstrueret således, at en amatør kunne misforstå den til medicinalvirksomhedens fordel.
Det virker ikke sandsynligt, at lægerne bruger reklamemateriale fra en virksomhed som deres egen kilde til viden om en sygdom. Mest vender jeg mig dog mod det forbrugerperspektiv, der gennemsyrer både kommentar, debat og manges ageren i sundhedssystemet.
Man agerer ved lægen, som om man var i Elgiganten for at købe et stereoanlæg: tager 'sælgerens' ord med et gran salt, snupper lige et par brochurer med hjem og checker, hvem der har det bedste tilbud, og om der mon findes en anmeldelse på nettet. Når man har købt sin behandling, skal man nok selv bestemme, hvordan man bruger den.
Uden dette perspektiv, er der intet problem i, at en reklamepjece ligner en reklamepjece hvis man altså har nogenlunde tillid til den fagperson, der ved bedre.
Det ulykkelige er bare, at lægen ikke er en sælger. Og dette forbrugerperspektiv fører til, at praktiserende læger, der ikke gider tage debatten, ender med at udskrive bunkevis af penicillin til børn med virusinfektioner.
Mangfoldige molekyler
Jørgen Muldtofte, Frederiksberg
Jørgen Steen Nielsen skriver 12. juli: »Før den fossile afbrænding startede, var CO2-koncentrationen i atmosfæren 280 ppm (parts per million; CO2-molekyler pr. millioner luftmolekyler).«
En lille detalje, som det vist ikke er første gang, jeg korrigerer: Da atmosfærens sammensætning er angivet som rumfangsprocenter, og da forskellige molekyler er af varierende størrelse, kan man intet konkludere om antallet af molekyler ud fra procenterne.
Populister eller ideologer
Johnny Werngreen, Esbjerg
Ebbe Hauge Kristensen skriver 15. juli at Dansk Folkeparti ikke skal betragtes som populister. Jeg kan godt forstå, at de enæggede fætre Krarup og Langballe fra DF en gang imellem lader latteren bryde ud over den opmærksomhed, de uafladeligt formår at tiltrække.
De har aldrig repræsenteret mere end 15 procent af den danske befolkning jeg vover at påstå, at denne sats er næsten konstant: De har altid og vil altid være her, disse mærkelige typer med indskrænkede og småtskårne synspunkter.
Problemet er, at de ud over at kunne tiltrække langt mere opmærksomhed, end deres 15 procent berettiger, på helt uanstændig vis vil og får lov til at bestemme langt mere, end de burde. Det er et politisk dilemma, som de partier, der fra ideologi arbejdede sig frem til at beslutte med udgangspunkt i viden, omtanke og anstændighed.
En overgang kunne de endda indgå i dialoger står midt i, og som vi, der repræsenterer de 85 procent, skulle ofre vores opmærksomhed på løse.
I første omgang ved at fordre, at de politikere, vi vælger til at repræsentere os, atter indgår i dialog om løsningen af de problemer, vi har.
Om fætrene er ideologer, populister, demagoger eller hyggelige lurendrejere interesserer mig mindre end at være med til at sørge for, at de kun får de 15 procents indflydelse, de har fortjent.
Dna-racisme
Tommy Larsen, Hadsund
Egentlig er der vel ikke noget galt med et dna-register. Faren er vel mere, hvad man kan bruge eller misbruge det til.
Jeg er da overbevist om, at om nogle år skal alle være i et dna-register, og for dem, der ikke har tænkt sig at gøre andre fortræd, er det vel underordnet.
Men når DF 14. Juli kommer med et forslag om at alle asylsøgere skal dna-registreres, er det udelukkende racisme og får forhåbentlig ingen gang på jorden.
Pressen burde gennemskue sådanne forslag, som er bedst egnede til at blive tiet ihjel.
Ligegyldig atomgestus
Torben Jensen, Haderslev
Amerikanerne foreslår nu, at Europa skal være helt fri for atomvåben. Men det er en kendt sag, at i dag findes det, der kaldes overkill, hvilket vil sige, at antallet af termonukleare våben langt overstiger det, der skal til for at udrydde alt liv på planeten.
Et par fra eller til betyder ikke det store, heller ikke hvor de er placeret, de kan nå alle steder på jorden inden for en halv meter med GPS.
En anden ting er, at de er håbløst forældede i dag, for den næste krig bliver udkæmpet i cyberspace om adgang til råstoffer og mad. Så det er en god øvelse at spare alle de kugler, det koster at have dem stående i Europa.
Det kunne jo bruges på noget fornuftigt, såsom at få Afrika til at klare sig selv. Det er trods alt forudsætningen for, at de kan udvikle stabile demokratier.
Mændenes falske bekymring
Hanne Ribens, København
Jeg har længe haft en mistanke om, at de mange indlæg om humane og ordnede forhold for sexarbejderne er ønsketænkning fra nogle mænds side. Det synes så rart og hyggeligt, hvis disse klinikker var aldeles legitime og måske endda lægekontrollerede.
At mange i erhvervet vægrer sig ved at blive skatteregistrerede er klart. Det er jo en nationalsport.
Jeg tror ikke, der fra flere mænds side er virkelig bekymring for den menneskelige side af elendigheden i det såkaldte sexarbejde.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",5.0,18. juli 2011,"En overgang kunne de endda indgå i dialoger står midt i, og som vi, der repræsenterer de 85 procent, skulle ofre vores opmærksomhed på løse."
12588,/debat/2011/03/laeserbreve-3,Læserbreve,Informations Webredaktion," Diktatorer  bekæmpes med humor
Nicolai Sennels, folketingskandidat (DF) i Aarhus, BrabrandDet er med diktatorer som med skolegårdens grove mobbere. Humor er det bedste middel. Folk, der skræmmer andre for at få deres vilje, skal latterliggøres, indtil omgivelserne ikke længere frygter dem.
Det kan lyde helt åndssvagt, men ideen er god alligevel: Brug præcisionsraketter ladet med lyserød maling og bomb de tusinder af statuer af Kim Il-Sung i Nordkorea. Et land fyldt med pink statuer af præsidenten vil give masserne det nødvendige mod og skæve smil, der skal til, for at de tør vende sig mod deres undertrykker.
Libyens  quislinge
Carsten Kofoed, København
Så lod oppositionen i Libyen masken falde. Det Nationale Libyske Råd, der har forskanset sig i Benghazi, støtter nu et militært angreb på deres eget land, såfremt angrebet er blåstemplet af stormagterne i FN's Sikkerhedsråd. Det er reelt landsforræderi.
Når disse såkaldte demokratiforkæmpere nu råber om hjælp fra især USA, er det, fordi de ikke selv har den nødvendige opbakning i hæren og folket. Oprørerne har kategorisk afvist alle forhandlinger med Gaddafi og ønsker ikke at løse, men at eskalere konflikten. Målet er at få vennerne i Washington og London til at foretage en 'humanitær intervention'. Det vil være et veritabelt blodbad og få de igangværende kampe til at ligne et rollespil.
>Gaddafi har med amerikanske krigsskibe ud for Libyens kyst ingen interesse i en blodig borgerkrig. Men han er i sin fulde ret til - uden fremmed indblanding - at genoprette kontrollen over Libyens territorium ved at nedkæmpe den landsforræderiske opposition.
Tåreperser-journalistik
Niels Graverholt, Aarhus
Nu må det være nok med mediernes evindelige ævlen om gidseltagningen. Hvis de virkelig er så bekymrede for menneskeliv, så kunne de passende skrive om de tusindvis af somaliere, der dør af sult - blandt andet fordi det internationale samfund intet har gjort for at hindre, at kæmpetrawlere fanger al fisken ud for Somalias kyster. Resultatet er, at der ikke er fisk tæt på land, hvor somalierne skal finde deres føde. Konsekvensen er som bekendt, at nogle somaliere har slået sig på pirateri som den eneste mulige levevej.
Denne situation har somalierne ikke selv valgt - det har verdenssamfundet gjort for dem.
Det dybt uansvarlige forældrepar har derimod selv - på trods af masser af advarsler - valgt at udsætte deres tre mindreårige børn for livsfare ved at sejle igennem dette farvand. Kunne journalisterne ikke interessere sig lidt for de her nævnte alternative perspektiver i stedet for som sædvanligt at rende i røven på hinanden med deres tåreperser-journalistik?
To tredjedele-politik
Margit Kjeldgaard, Helsingør
Uanset medierne og eksperterne fastholder partierne skattestoppet på ejerboliger. Et flertal af vælgerne er nemlig boligejere og 66 pct. af boligejerne ønsker ikke at betale mere i ejendomsværdiskat.
Til trods for rød bloks gentagne kritik af skattelettelser til de rige, lyder der ingen kritik af skattelettelserne til boligejerne. Der er heller ingen trøst til lejerne, hvis huslejer er steget mere end de øvrige priser. Man ignorerer AE-Rådets og CEVEA's analyser og fastholder en politik, der er til fordel for de rigeste to tredjedele af befolkningen.
Oveni har skattestoppet forværret den økonomiske op- og nedtur ved at puste boligboblen op, men stabilisering af boligmarkedet indgår ikke i de røde partiers krisepolitik.
De siger, at de vil beskytte nogle unge boligejere, som har købt på toppen af boligboblen, og som ikke kan tåle højere skatter. I stedet for at finde løsninger, som f.eks. at indefryse skatten hos insolvente boligejere, lade staten købe dem ud af kasinofælden eller give dem nedsparingslån, har de røde partier travlt med at kvæle debatten før et folketingsvalg.
End ikke Enhedslisten vil fjerne skattestoppet, og senest har hovedbestyrelsen afvist at behandle et forslag herom på årsmødet.
Et magtskifte er åbenbart vigtigere end en ny politik. Pinligt. Demobiliserende.
Fængselsskib nu!
Søren Nyskov, Århus
Hvis det er et problem at anbringe pirater i fængsler på dansk eller anden fast grund, hvorfor så ikke anbringe dem på et internationalt fængselsskib i internationalt farvand? F.eks. ud for Somalias kyst. >Hvorfor > vente på, at der bliver bygget fængsler i Somaliland? >
Efter endt fængselsophold kan piraterne/kidnapperne sejles ind mod land eller sættes på en tømmerflåde eller i en gummibåd med en mobiltelefon. Eller familien og vennerne kan tilbydes selv at hente dem.
Så længe piraterne er i forvaring på skibet begår de ikke nye forbrydelser, og hvis pirateri har konsekvenser, kan det evt. afholde nogle fra at blive i faget.
På samme fængselsskib kunne man passende anbringe de ansvarlige for internationalt rovfiskeri og giftdumpning.
Mærsk bør redde opera
Dorte Valentin Sørensen, Bagsværd
Da Mærsk McKinney Møller tilbød byen en ny opera, sagde både kommunen og teatret nej tak, fordi man indså, at driften ville sprænge budgettet. Men hr. Møller begyndte at grave, og så måtte man sige ja tak.
Nu er det Kgl. Teater da også kommet i pengenød og må skære drastisk i antallet af forestillinger og turneer.
Mærsk-koncernen har derimod lige offentliggjort et nettooverskud på næsten 30 milliarder kroner, så tidspunktet er velegnet til at stifte en fond på et passende antal millioner/milliarder, der kan sikre den fremtidige drift af det store hus, så teatret kan koncentrere sig om det kunstneriske indhold.
Basis kunne være de 1,5 milliarder kroner, hr. Møller dengang fik i skattefradrag.
Landbruget misinformerer
Finn Clausen, Nørre Nebel
Det er ikke godt nok, når landbrugets repræsentanter, som i Leif Nielsens kommentar 2. marts, slynger om sig med egne tal for 'klyngen', og vil forsøge at overbevise Venstre og  Liberal Alliance om deres uundværlighed.
Kjeld Hansen har dechifreret landbrugets tal i sin kronik 24. februar, og tak for det.
Når Leif Nielsen udbasunerer, at landbrugets eksport - og her har han heldigvis ikke problemer med at sondre mellem landbrugets og klyngens tal - er rekordstort på 65 milliarder kroner, så er det misvisende, hvilket Kjeld Hansen påviser. Leif Nielsen har også selv måttet indrømme dette på DR. Korrigeret for inflation lander eksporten ikke en gang mellem de 10 højeste, men på en 30. plads.
Så meget for den rekord. Af hans indlæg kunne man også let få det indtryk, at hvis dansk landbrug ophørte med at eksistere, så ville en hel masse erhverv fra klyngen også lukke. Det er ikke tilfældet: Hverken Toms Chokolade, tobaksindustrien, minkindustrien, Royal Greenland, hummerfiskerne, Dambrugere, bryggerierne eller tilsvarende bruger jo alene danske råvarer i deres produktion. For eksempel produceres der ikke et eneste gram tobak eller chokolade i DK, og mink lever ikke af røde pølser.
Tallene for beskæftigelse i landbruget og de såkaldte følgeerhverv er også oppustet, uanset hvad cheføkonomen påstår.
Hvorfor regnes alle bagere og bagerjomfruer med, når al brødhveden importeres? Hvorfor regnes alle dyrlæger med, når mange af dem lever af at tilse heste, hunde og kanariefugle?
Skatteborgerne har alt at frygte fra både LA og Venstre, ikke mindst fra det horribelt gældssatte landbrug med Bæredygtigt Landbrug i spidsen. Hele samfundet trues med at hvis ikke miljøkravene bliver rullet tilbage, og landbruget får de nye støtteordninger, kaldet rammevilkår, så sidder vi alle med gælden.
Bønderne er komplet ligeglade med det øvrige samfunds ønsker og anliggender. De vil blot have begravet snabelen dybt i skatteborgernes lommer. Til gengæld vil de så udlægge de 63 procent af landet som et stort depot for sprøjtegifte og gylle.
Ineffektiv sprøjtefrihed
Pelle Andersen-Harild, Jægerspris
Det daglige glade budskab fra Miljøministeriet er 4.marts et forslag om at udvide de sprøjtefrie zoner omkring drikkevandsboringer til 25 meter. En seksdobling, jubler miljøminister Karen Ellemann.
Samtidig har vandværkernes forening bedt om, at de sprøjtefri zoner udvides til 300 meter for at sikre bedre drikkevand.
Det samme forslag har Enhedslisten fremsat. Det eneste rigtige vil selvfølgelig være at forbyde brugen af pesticider og gå over til økologisk jordbrug. Det er nemlig ikke nok med sprøjtefri zoner, fordi pesticider finder vej gennem sprækker og porer i jorden.
Roundup er fundet i mere end 50 meters dybde, selvom man for 10 år siden lovede, at det ville blive fuldstændig nedbrudt i de allerøverste jordlag.
Hver handling fra miljøministeriet har været ledsaget af tilsvarende udtalelser, samtidig med at der sprøjtes hyppigere, Men komiske Karen vender det blinde øje til.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,7. marts 2011,De 5 artikler I har brugt mest tid på
4512,/debat/2014/08/ingen-plads-nysgerrighed,Ingen plads til nysgerrighed,Esther Michelsen Kjeldahl," Hvem vover at kalde de unge kedelige, fordi de kæmper for at leve op til det nuværende massive karakterpres?
Jeg er enig med vejleder og lektor ved Roskilde Universitet Anita Mac, der i kommentaren »Det perfekte helvede« den 21. juli beklager, at unge menneskers jagt på 12-taller er intensiveret. Og jeg forstår, det kan synes uinspireret, at vi unge er så optagede af at lære lige netop det, der skal til for at imponere censor til eksamen. At vi ikke er modige nok til at tilsvine vores facade, at vi ikke afprøver grænser eller stiller kritiske, provokerende spørgsmål.
Men med gymnasietidens stress og kroniske følelse af utilstrækkelighed siddende i kroppen – selv efter to sabbatår – bliver jeg frustreret over denne lidet konstruktive kritik af ungdommens manglende mod til på kreativ vis at udfordre systemet. På mit gymnasium, der gik op i at følge gymnasiereformen til punkt og prikke, var der bestemt ikke plads eller tid til det, som Anita Mac beskriver med fine ord som curiosita og sfumato – nysgerrighed og dyrkelsen af flertydighed.
Klog af skade lærer man som elev på nutidens danske gymnasier hurtigt, at kravene for at udfylde en opgave tilfredsstillende er snævre. Helt fra begyndelsen fungerer de tre taksonomiske niveauer – redegørelse, analyse og diskussion – som mantraet for det perfekt afbalancerede og tilpas dybdegående produkt. Det gælder både ved opgaveskrivning og mundtlige præsentationer.
Fagene er for størstedelen ikke forbundet med nysgerrighed og passioneret interesse, men de gode elever tager alligevel hånd om opgaven og udfører det, som lærerne forventer. Produktet bliver højst sandsynligt ikke Leonardo Da Vinci-nyskabende eller revolutionerende systemkritik. Men kan man virkelig tillade sig at blive skuffet over det? Eleverne må først lære aktivt at benytte de videnskabelige metoder og forstå, hvordan et stof formidles på bedst mulig vis, før de, på troværdig vis, kan udfordre det system, de er født ind i.
Sådan er virkeligheden
Med det massive fokus på præstationen bliver selv de kvikkeste elever utilfredse med et 10-tal, selv om de måske gik nysgerrigt til opgaven. Dette giver en uretfærdig følelse af utilstrækkelighed, der får al fokus vendt til spørgsmålet: »Hvad skal der helt konkret til for at få 12?« For det er belønningen på papiret, der gælder i gymnasieverdenen, og ikke elevens oplevelse af det stof, der arbejdes med.
Det er den gode karakter og dermed chancen for at komme ind på drømmeuddannelsen, der helt reelt gælder ved hver eneste præstation. Målet er at komme ind på ønskestudiet, der takket være hurtigstartsbonussen med stor sandsynlighed har en kunstigt høj adgangskvotient. Politikerne er med den slags tiltag med til at presse os hurtigere gennem uddannelsessystemet. Uddannelsespolitikken bevirker, at eleverne arbejder hårdt og målrettet, lytter til de krav der stilles og på bedst mulig vis forsøger at opfylde disse.
Kort sagt står det klart for den alment kvikke elev, at det er selvskadende adfærd at bevæge sig væk fra den tilgang til stoffet, som systemet belønner.
Det er hverken progressivt eller spændende, men sådan er virkeligheden.
Forventninger
Jeg har opnået en bred viden på mit gymnasium, både om den danske velfærdsstat, om matematik og den vestlige verdens historie. Jeg har lært at overskue en opgave, at analysere en tekst i dybden og lave en informativ og vedkommende præsentation. Men gymnasiet er ikke er et spændende eventyr, hvor forskellighed og evnen til at tænke ud af boksen hyldes. Det er kun via sabbatår, at man får muligheden for at udforske sine egne og samfundets holdninger til lykken, at man møder inspiration og dermed får spændende ideer til at gribe udfordringer an på en anderledes måde.
Om vores uddannelsessystem fungerer optimalt og udfylder samfundets reelle behov, eller om det skal revolutioneres, så det udvikler mere eksotiske unge med mindre præstationsorienteret mentalitet, er en aldeles vigtig diskussion. Men det er en politisk afgørelse, og ikke grundlaget for min frustration.
Min pointe er, at de elever, der arbejder hårdt og ambitiøst for at opnå succes i det system, de befinder sig i, absolut ikke skal kaldes kedelige. Helt ærligt, de målrettede skal anerkendes for deres anstrengelser. De kæmper dagligt med at leve op til de forventninger, som både politikere, medier, censorer og forældre har til dem. Forventninger, der for mange skaber en nedslidende følelse af utilstrækkelighed.
Konstruktiv kritik skal rettes mod årsagen til problemet – ikke symptomet.
Esther Michelsen Kjeldahl er student fra Falkonergårdens Gymnasium årgang 2012
",11.0,4. august 2014,Konstruktiv kritik skal rettes mod årsagen til problemet – ikke symptomet.
6236,/debat/2013/11/nogen-hjemme,Er der nogen hjemme?,Janni Iben Stevn Hansen," I et land, hvor det er blevet normen at adskille børn fra deres forældre på daglig basis allerede fra slutningen af deres første leveår, er det kontroversielt at blive hjemme med sit barn efter endt barsel.
Hvis man gør det som mand, kan man ganske vist være heldig at få ros som moderne og ligestillet, men hvis man gør det som kvinde, betegnes man som reaktionær og gammeldags.
Folk beskylder én for at have en kødgryderomance, mens de undrer sig over ens manglende lyst til at give slip på det lille barn, der endnu ikke kan gå eller tale. Et lille barn som måske helt bogstaveligt talt ikke vil give slip i én, når pædagogen prøver at vriste det fri for at følge det hen til institutionens obligatoriske vinkevindue.
Nogle forældre gennemlever denne ’indkøring’ og føler, det er tårerne værd, fordi de brænder for noget, som, de synes, er større og vigtigere end at tilbringe dagen med deres børn. Det er deres bevidste og samvittighedsafstemte valg, som jeg ikke har i sinde at prøve at ændre på.
Det er de andre forældre, jeg gerne vil inspirere: De forældre, der med knude i maven og klump i halsen gennemlever det, fordi ’sådan gør man jo’ i Danmark. De tænker måske, at når over 90 procent af alle 1-årige passes uden for hjemmet, må det jo være det rigtige. Men inderst inde har de måske lyst til at hive børnene hjem og være den, der trøster dem, når de græder.
Det er, som om vi i Danmark helt har glemt, at en barndom uden en garderobeplads på gangen foran gul stue stadig er en mulighed. Måske har vi glemt det, fordi vi er blevet nødt til at bilde os selv og hinanden ind, at vuggestuer og børnehaver er altafgørende for børnenes udvikling for at kunne holde ud at være adskilt fra dem så mange timer hver dag.
Måske har vi glemt, at vi ikke byggede daginstitutionerne for børnene, deres stimulering og deres socialiserings skyld. Vi byggede dem for de voksnes skyld. For arbejdsmarkedet og statskassens skyld.
Grotesk pasningstilskud
Måske har vi glemt, at institutionerne ikke er en naturlig del af børns liv, fordi den politiske ramme i Danmark er styrende for vores valg. Et glimrende eksempel på det er den måde, pasningstilskuddet fordeles i vores velfærdssamfund: En vuggestueplads i Københavns Kommune koster lige omkring 13.000 kroner om måneden i driftsomkostninger. Forældrebetalingen ligger på omkring 3.000 kroner. Staten betaler altså omkring 75 procent af vuggestuepladsen. Derudover kan man søge om fripladstilskud og søskenderabat.
Forældrebetalingen må i ingen af landets kommuner overstige 25 procent, uanset at selve driftsomkostningerne varierer fra kommune til kommune. Når daginstitutionerne i Danmark er nærmest gratis, er det selvfølgelig, fordi det er fordelagtigt for statskassen, at både mor og far er på arbejde, mens pædagogen i vuggestuen passer fire børn. 1:4-pasning kan betale sig, fordi det frigiver forældrenes arbejdskraft.
Det tilskud, som følger barnet i den offentlige institution, kan i dag tages med over i en privat institution, en kommunal dagpleje eller en privat dagpleje. Faktisk følger det offentlige tilskud på de cirka 10.000 kroner barnet helt ind i hjemmet. Du kan få det store offentlige tilskud til pasning af barnet med hjem, så barnet kan lære at tale og gå i vante og hjemlige omgivelser, og slipper for at skulle hundses ud på de vintermørke veje tidligt om morgenen. Det offentlige støtter 1:1-pasning i hjemmet – vel at mærke så længe det ikke er en af barnets forældre, der passer det! Det har altid forekommet mig som en skæv politik, men når jeg nu skriver det sort på hvidt, skærer det groteske mig nærmest blændende i øjnene.
Hiv en 18-årig ind fra gaden
Men hvem må så stå for 1:1-pasningen af det lille barn i dets eget hjem? Det er i princippet lige meget – så længe vedkommende er fyldt 18 år og har en ren straffeattest, og vel at mærke ikke er barnets far eller mor. Jeg kan som forælder få pasningstilskuddet og give det i løn til en bedstemor, en tante, en onkel, en bekendt eller en 18-årig, jeg hiver ind fra gaden. Jeg kan ansætte et andet lille barns mor til at passe mit lille barn; og så kan hun jo passende ansætte mig til at passe sit barn. Vi kan så at sige bytte barn og hjem i dagens lyse timer – med statens velsignelse og økonomiske støtte. Så længe vi bare ikke passer vores egne børn.
Denne økonomiske fordeling, må være en af grundene til, at det er så radikalt et valg at passe sine egne børn i Danmark. Når staten fordeler støtten på denne måde, sendes der et signal om, at forældrene er de mindst egnede til at tage sig af børnene, selv om de fra naturens side er de mest oplagte til opgaven. Og selv om forældrenes favn fra den 1-åriges synspunkt er det bedste sted i verden. Hvorfor tilskuddet fordeles sådan, kan jeg simpelthen ikke gennemskue – selv ikke i min klareste stund og med min bedste vilje. Om jeg passer mit barn, mens den private børnepassers arbejdskræfter frigives til at betale skat af et andet job, eller omvendt, gør vel ingen forskel for bundlinjen?
Jeg foreslår, at vi i stedet for at lade pengene følge vuggestuen, dagplejen, onklen, bedstemoren eller den 18-årige, lader pengene følge barnet. At vi giver forældrene råderetten over tilskuddet og et reelt frit valg i forhold til pasningen af deres børn. At vi giver forældrene muligheden for selv at passe deres børn i de år, hvor børnene har mest brug for dem.
Børn er dejligst i dagslys
I det store udland forskes og debatteres der en del i den tidlige institutionaliserings betydning for børnenes udvikling. De fleste forskere på området er enige om, at en stærk tilknytning til de primære omsorgspersoner er vigtigere end institutionernes sociale børnefællesskaber i de tre første vigtige og selvværdsgrundlæggende år af barnets liv. I Danmark har den pædagogiske småbørnsforskning imidlertid lav status, og hvis de få forskere, der er på området, formaster sig til at sige, at det er svært at se, hvad børn under to år får ud af at være i et pasningstilbud, overhøres de eller sættes hårdt på plads. For vores velfærdssamfunds opbygning og beståen antages at være afhængig af, at to forældre arbejder fuldtid, mens børnene tilbringer dagen i institutionerne.
Jeg ville synes, det var uendeligt trist, hvis jeg ikke så mine børn i dagslys i årets mørke måneder. Hvis jeg skulle vinke på gensyn til dem, inden lyset brød frem, og hente dem igen, når solen var gået ned. Jeg er faktisk ikke sikker på, at jeg ville synes lige så godt om mine børns selskab, hvis jeg kun oplevede dem i de ydertimer, min udearbejdende mand og størstedelen af danske forældre oplever børnene i. Ligesom alle andre mennesker er børn bare rarere selskab, inden batterierne er flade. Jeg ville ønske, at alle danske forældre kunne tilbringe hverdagene med deres egne børn, hvis det er det, de har lyst til.
Men i dagens Danmark kræver det mod at stille sig uden for flokken og gå i den modsatte retning af alle andre med sine børn i hælene. Derfor er jeg medforfatter af den netop udkomne bog Er der nogen hjemme?
Mit håb er at vække kampgejsten hos de forældre, der ikke har lyst til at slå knuder på sig selv for at komme til at passe ind i den danske standardform med to udearbejdende voksne og institutionaliserede småbørn.
Janni Iben Stevn Hansen er hjemmegående mor til tre, forfatter, BA i dansk og filosofi og bestyrelsesmedlem i Småbørnsfamilieforeningen SAMFO




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",114.0,16. november 2013,"I det store udland forskes og debatteres der en del i den tidlige institutionaliserings betydning for børnenes udvikling. De fleste forskere på området er enige om, at en stærk tilknytning til de primære omsorgspersoner er vigtigere end institutionernes sociale børnefællesskaber i de tre første vigtige og selvværdsgrundlæggende år af barnets liv. I Danmark har den pædagogiske småbørnsforskning imidlertid lav status, og hvis de få forskere, der er på området, formaster sig til at sige, at det er svært at se, hvad børn under to år får ud af at være i et pasningstilbud, overhøres de eller sættes hårdt på plads. For vores velfærdssamfunds opbygning og beståen antages at være afhængig af, at to forældre arbejder fuldtid, mens børnene tilbringer dagen i institutionerne."
11319,/debat/2011/10/afskaf-noedhjaelpen,Afskaf nødhjælpen,Brian Esbensen," Det er efterhånden blevet ren rutine ... og deprimerende forudsigeligt. Et sted i verden — denne gang i Østafrika — lurer en katastrofe. De første advarsler lyder. Ingen reagerer. De første dystre forudsigelser begynder at blive til virkelighed. Der er stadig ingen reaktion. Folk begynder at dø og andre at flygte. Tusinder bliver til titusinder, og kombinationen af usædvanlig hård tørke, krig, fattigdom og omverdens passivitet resulterer i den fuldkomne katastrofe.
Billederne af små underernærede børn med store forpinte øjne når avisernes forsider. Mange, der kunne have været reddet for næsten ingen penge, er allerede døde, og dødstallet vokser hver dag.
Millioner lever på en smertefuld grænse mellem død. De er kun lige akkurat i live.
Nu begynder vi at reagere. Billederne i aviserne bliver flere. Det gør indslagene i tv og artiklerne i aviserne også.
Flere nødhjælpsorganisationer starter indsamlinger, og det hele kulminerer med et kæmpe show på public service tv, hvor danskerne sammen med landets kendisser samler ind til katastrofens ofre.
Markedskynisme
Sådan har tendensen været i 10-15 år. Det er efterhånden reglen snarere end undtagelsen, at rammen ser sådan ud, når de store nødhjælpsorganisationer skal forsøge at rejse penge.
Og lad det være sagt med det samme: Et indsamlingsshow på nationalt tv eller en særlig indsats i tilspidsede og kritiske situationer er ikke udelukkende af det dårlige.
Men når den model nærmest bliver institutionaliseret, og vi vænner os til først at reagere, når der er lig på bordet, så har kynismen sejret over den humanisme, som burde være udgangspunktet for international nødhjælp og bistand. Og det er desværre der, vi er på vej hen.
Lad det også indledningsvist være sagt, at hvis man hos mig leder efter argumenter til at droppe eller reducere den danske udviklingsbistand, så bliver man slemt skuffet.
Pointen er nærmest den modsatte: De danske udviklingsorganisationer er i alt for høj grad overladt til markedets præmisser i forsøget på at rejse midler til udvikling og nødhjælp. De befinder sig derfor oftere og oftere i situationer, der er i modstrid med det værdigrundlag og menneskesyn, man netop kæmper for.
Hellere sent end aldrig?
Det er særdeles glædeligt, når den nye minister på området, Christian Friis-Bach, tidligere på ugen lagde op til et brud med vanetænkningen. Han sammenfattede pointen med udtalelsen: »Du får ikke udvikling uden ballade, demonstrationer og brokkerier.« Så enkelt kan det faktisk siges.
Problemet er sjældent, at vi ikke er klar over, at en ekstraordinær situation er under opsejling. At katastrofen lurer lige om hjørnet. Problemet er derimod, at bl.a. nødhjælpsorganisationerne fungerer i en kommerciel og konkurrencepræget virkelighed. Det er det, som gør, at der bliver reageret for sent — og forkert.
Et ofte brugt — og meget misbrugt — argument, går på, at det vel er bedre at gøre noget end slet ingenting at gøre.
Hvis det passede, skulle det være det eneste område i verden, hvor det er bedre at gøre 'noget', end at tænke sig om og gøre det 'rigtige'.
Hvis ikke baggrunden var så alvorligt, ville det næsten være komisk, at det argument overhovedet har fået en form for gyldighed.
Hvis man på et hospital modtager en stærkt tilskadekommen person, som svæver mellem liv og død, er det heller ikke nok at stikke vedkommende en Panodil og så ellers håbe på det bedste. Og sådan er det i øvrigt i alle sammenhænge; man kan hurtigt spilde vigtig tid eller gøre noget, der er direkte kontraproduktivt.
Inden for udvikling og bistand, ligesom på et hospital, koster den slags liv, og derfor er ekspertise og en korrekt analyse af problemet helt essentiel.
Dyrt at komme for sent
Hvad er så helt konkret problemet med den nuværende model?
For det første — som allerede indikeret — når der simpelthen at dø for mange, fordi man nægter at reagere på gule lamper, men venter til de er mørkerøde. Det er med andre ord voldsomt uetisk og unødvendigt kynisk.
For det andet er det væsentligt dyrere og vanskeligere at distribuere nødhjælp end at sætte ind tidligere.
Det er bl.a. dyrt, fordi det er vestlige og importerede varer, der bruges. Det skaber så igen et andet stort problem: Man ødelægger den i forvejen skrøbelige lokale økonomi.
Til flere nødhjælpsorganisationers forsvar skal det siges, at man faktisk forsøger sig med nytænkning. Netop i Østafrika har flere valgt, at decentralisere distribueringen og udbetale kontanter til familierne i de ramte områder. I det hele taget er det sjældent i organisationerne, at kynismen og passiviteten hersker. De passive er os alle sammen — medierne, politikerne, kendisserne med deres sikkert velmenende støttesange. Og donorerne generelt, som helst skal have voldsomme billeder og historier, før alvoren forstås.
Sagt kort, og dermed en smule forenklet, er det kommercialiseringen af nødhjælps- og udviklingsområdet, der er hovedproblemet. I den virkelighed skal man konkurrere om midler og opmærksomhed med andre organisationer, og altså 'sælge' sin sag så godt som muligt.
Ubehagelig debat
Denne debat kan være ubehagelig. Revet ud af kontekst kan problemerne, som diskuteres her, anvendes til at kritisere udvikling og bistand i det hele taget. Men undertegnedes ærinde er som nævnt det stik modsatte
Nødhjælp er ofte et symptom på, at nogen ikke blev hjulpet i tide. I Østafrika er sagen jo den ubehagelige, at krisen også er menneskeskabt. Det gjorde organisationen Læger Uden Grænsers internationale chef, dr. Unni Karunakara, opmærksom på tidligere i september.
Det var hyppigere og værre tørkeperioder, der væltede det i forvejen yderst skrøbelige læs i Østafrika, og netop den slags klimaændringer anses efterhånden af alle, der ved bare en smule om emnet, for at være forbundet med menneskelig (over) aktivitet.
Derudover er særligt Somalia præget af krig og flygtningestrømme. En krig, hvor også Vesten spiller en rolle. Skal det koges helt ned, er problemet, at verden stadig er inddelt i rige og fattige områder, hvor vi udmærket er klar over, at den ressourcesvage del af verden er voldsomt udsat, og ikke blot lider til daglig, men knækker fuldstændigt, når endnu en udfordring indfinder sig.
Det må, og skal, alle blive bedre til at italesætte i fremtiden. Ikke mindst de forskellige udviklingsorganisationer må udvise et større mod, og styrke koordineringen indbyrdes. De må stå sammen om, at kæmpe for rettigheder og støtte til verdens fattige.
Katastrofe som symptom
Ambitionen må ikke, som den er på vej til at blive det, reduceres til, at 'sent' er bedre end 'aldrig'. En sjælden gang imellem er nødhjælp desværre den eneste mulige løsning, men den institutionalisering, denne tilgang har opnået i moderne udvikling og bistand, burde ingen acceptere — mindst af alt, udviklings- og nødhjælpsorganisationerne.
Organisationernes råderum må udvides, så man ikke får frataget støtten, så snart den siddende regerings politiske præferencer udfordres.
Derudover — og måske allervigtigst — må organisationerne, i det omfang de bliver nødt til at agere i en kommerciel virkelighed, være mere modige og proaktive.
Det er utroligt kortsigtet, når de store katastrofer bliver omdrejningspunkt for folkelig mobilisering og indsamlinger. Man medvirker til at skabe et billede af, at katastroferne er problemet. Det er de ikke; de er ofte et symptom på et underliggende problem: Nemlig at vi ikke udfordrer de strukturer og forhold, der er skyld i verdens tilbagevendende katastrofer. Dét skal organisationerne turde italesætte.
Landets nye udviklingsminister skal tages på ordet: Ægte udvikling og forandring vil komme på tværs af stærke interesser og derfor afstedkomme reaktioner og opstand. Faktisk kan man sige, at voldsomme reaktioner i fremtiden burde være et succeskriterium for dansk udviklingspolitik.
Hvis klimaforandringer, unødvendige krige, fattigdom, ulighed og rettigheder kommer længere op på dagsordenen, kan denne debat nærmest blive overflødig i fremtiden — for så vil der nemlig være væsentligt færre såkaldte katastrofer.
 
Brian Esbensen er Cand.scient.soc., med speciale i udviklingsstudier og internationale politiske forhold. Han er desuden forfatter til bogen 'The Approach to Development Practice and Advocacy of the Danish NGOs', som udkommer senere i år




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",4.0,12. oktober 2011,Ubehagelig debat
4695,/debat/2014/07/stop-daemoniseringen-folkeskolen,Stop dæmoniseringen af folkeskolen,Marie Enevig og Rikke Smedegaard," KRONIK – Du kan sandsynligvis genkende myterne om folkeskolen: Lærerne er en flok klynkende brokkehoveder, som er mere eller mindre inkompetente. De kan ikke engang skabe ro i klasserne. Desuden gider mange af dem slet ikke være lærere mere. Og pædagogerne, hvad skal de overhovedet i skolen? Hvad er det lige, de kan, som man ikke bare kan sætte et hvilket som helst menneske til? Myterne går også på forældrene. Forældrene i folkeskolen klager konstant. De skyder ansvaret fra sig og mangler forældrekompetencer. Selv eleverne må stå for skud og betegnes som uopdragne og enten forkælede eller omsorgssvigtede børn og unge, der ingenting gider, og som pjækker hele tiden. Minsandten om ikke også alle de helt skæve – dem med diagnoserne – nu fylder ud i klasselokalerne og ødelægger det hele for alle de andre.
Der har siden lærerkonflikten været et negativt fokus på folkeskolen. Et fokus, der betyder, at selv forældre, som ved, at deres barn trives, bekymrer sig om, hvordan det skal gå barnet til næste år. I medierne tegnes et billede af professionelle, som ikke selv tror på, de kan magte opgaven. Der har været fokus på alt det, som lærerne er skeptiske overfor og ikke kan. Når forældre gang på gang kan læse i aviserne og se i nyhederne, at selv lærerne flygter fra folkeskolen, er der ikke noget at sige til, at de spørger sig selv, om det er forsvarligt at lade deres barn blive.
Vi står sammen
Vi er selv henholdsvis pædagog og lærer. Rikke er pædagog og underviser naturligvis ikke. Det er ikke det, hun har uddannet sig til. Hun har ikke det, man kalder fagfaglige kompetencer. Men en pædagog er ikke bare en pædagog. Ligesom lærerne har pædagogerne nemlig områder, som er deres speciale. Rikkes speciale er at udvikle gode fællesskaber og arbejde med børn, som har særlige behov. Marie er lærer. Klasselærer, dansklærer, engelsk-, idræts- og svømmelærer. Hendes fornemmeste opgave er at skabe rammerne for, at hvert barn kan tilegne sig kundskaber og færdigheder, der forbereder det til videre uddannelse og fremmer dets alsidige udvikling. Gennem snart tre år, har vi arbejdet tæt sammen – især om en enkelt klasse.
Hvis vi kun havde det billede, som medierne maler af fremtiden, så ville vi også vælge at flytte vores børn væk fra folkeskolen. Vi ville også flygte selv. Men heldigvis har vi erfaringer fra en hverdag, hvor vi oplever en skole, som er for alle. Derfor tror vi på, det nok skal gå. Det skal nok gå, fordi vi, som skal have hverdagen til at hænge sammen efter ferien, vi ved, at hvis inklusion skal lykkes og reformen ikke skal ende i kaos, så er det nu, vi for alvor har brug for hinanden. Vi har tænkt os at stå sammen. De tværfaglige kompetencer ruster os til at imødegå forandringerne.
Klassen, vi især arbejder sammen om, er sammensat, som klasser typisk vil være det fremover: Den er præget af forskellighed og mangfoldighed. Den afspejler virkeligheden, som indbefatter børn med særlige faglige behov, børn med særlige sociale behov og børn, som kommer fra forskellige kulturer. Alligevel er den blevet en velfungerende enhed, hvor hjælpsomhed og fællesskab er kendetegnende. Eleverne evner at lytte til hinanden, og trods indbyrdes konflikter er de villige til at vise særlige hensyn over for klassekammerater.
Tolken og underviseren
Rikke fungerer ofte som en slags tolk – en oversætter af følelser om man vil – både over for Marie, øvrige voksne og over for eleverne. Hun ser det, som mennesker ikke altid forstår ved hinanden og formidler det ind i en sammenhæng, der gør det muligt at bygge bro imellem forskelligheder og at komme misforståelser til livs.
Marie står for den faglige undervisning. Det har hun uddannet sig til at være bedst til. Hun skaber også gode relationer til eleverne, det er jo trods alt en forudsætning for at skabe god undervisning, men indimellem har hun ikke det, der skal til, så her kommer Rikke ind i billedet. For udover hendes kompetencer som pædagog, har hun ofte den nødvendige tid til den enkelte elev. Det oplever eleverne meget positivt. Som de udtrykker det: »Man kan få lov til at snakke, uden at det forstyrrer undervisningen«, »Der er en voksen, som har god tid.« De fortæller også, at: »Pædagogen sørger for, at der ikke er fordomme«, »Når man er trist og savner, kan man blive trøstet«, »Hvis man ikke har det godt med en af sine lærere, kan man tale med pædagogen om det og få hjælp.«
Vi tillod os at spørge eleverne i klassen, hvad der ville ske, hvis Rikke også skulle undervise? Svarene lød blandt andet: »Så ville hun ikke være Rikke!«, »Hun ville have for travlt.« Derudover kan vi ærligt tilføje, at eleverne ikke ville lære bare en procentdel af det, de lærer, når Marie står for undervisningen.
Gensidig respekt
Det, der kendetegner vores samarbejde, er, at vi gensidigt respekterer hinandens faglige kompetencer. Alt, hvad vi foretager os i forhold til eleverne, foregår i tæt dialog. Vi er dagligt i kontakt med hinanden, vi viser ofte eleverne, at vi taler sammen. Vi tager også indimellem samtaler med eleverne, hvor vi begge er til stede. Samarbejdet giver os begge enormt meget.
Vi spurgte eleverne, hvordan det ville have været, hvis Marie havde været alene om klassen, og fik følgende svar: »Så ville hun ikke have tid til at undervise«, »Så havde jeg ikke gået på skolen«, »Der ville have været mobning og slåskampe«, »Skolen ville være mere stressende.«
En af pædagogens væsentligste opgaver er at være kontaktindbydende. I modsætning til læreren, som meget ofte må være kontakt- afbrydende, for at kunne fastholde undervisningens mål. Læreren og pædagogen har forskellige men komplementære funktioner i den inkluderende skole. Det kræver en god relation til børnene at undervise dem, men det levner ikke tid nok til den opmærksomhed, som børn med særlige behov har brug for – eller som de andre børn kan få, når de ikke forstår deres særlige klassekammerat.
Eleverne er skolens omdrejningspunkt. Selvfølgelig skal de være omgivet af professionelle voksne, som er i stand til at imødekomme deres behov og tage udgangspunkt i den enkelte. Og det er de! En enkelt elev kom i øvrigt med denne kommentar: »Det er regeringens skyld, når nogen skal skifte skole. Hvis de brugte penge på flere af Rikke, ville alle kunne være her.«
Fordi børnene fortjener det
Vores budskab er kort og godt: Stop dæmoniseringen af folkeskolen. Vis elever, forældre og personale respekt og tillid. Eleverne er, uanset hvem de er, og hvilke behov de har, dejlige børn. Forældrene er, som forældre er flest: De elsker deres børn og bekymrer sig om dem. Lærerne og pædagogerne er professionelle, som nyder at være omgivet af forskellige børn og finder det meningsfuldt at være med til at udvikle deres individuelle potentialer.
Selvfølgelig fungerer folkeskolen. Det er ikke rimeligt, at de negative fortællinger og frygtelige fremtidsvisioner bliver dominerende. Udfordringen i forhold til ressourcer må såvel professionelle som forældre stå sammen om at løse. Det er op til de voksne, om børnene får en god skolegang.
Uanset ressourcetildelingen er vi de eneste, børnene har i rigtig mange timer om dagen, når de kommer i skole igen efter sommerferien. De fortjener, at vi gør, hvad vi kan. Og det har vi tænkt os. Vi glæder os til at se eleverne igen efter ferien. Og vi skal nok passe godt på dem.
Marie Enevig er lærer
Rikke Smedegaard er pædagog




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",32.0,7. juli 2014,"Vi er selv henholdsvis pædagog og lærer. Rikke er pædagog og underviser naturligvis ikke. Det er ikke det, hun har uddannet sig til. Hun har ikke det, man kalder fagfaglige kompetencer. Men en pædagog er ikke bare en pædagog. Ligesom lærerne har pædagogerne nemlig områder, som er deres speciale. Rikkes speciale er at udvikle gode fællesskaber og arbejde med børn, som har særlige behov. Marie er lærer. Klasselærer, dansklærer, engelsk-, idræts- og svømmelærer. Hendes fornemmeste opgave er at skabe rammerne for, at hvert barn kan tilegne sig kundskaber og færdigheder, der forbereder det til videre uddannelse og fremmer dets alsidige udvikling. Gennem snart tre år, har vi arbejdet tæt sammen – især om en enkelt klasse."
1890,/debat/2015/08/ingen-kan-lide-egotrip,Ingen kan lide et egotrip,Casper Gronemann," »Fuck janteloven!«
Sådan lyder Nik & Jays besked til de småborgere, der forsøger at holde den musikalske duo nede.
I hælene på individualiseringen og det nyliberale ungdomsoprør er der opstået bredere og bredere enighed om, at janteloven er udtryk for dansk provinsmentalitet. Masserne har oprettet janteloven for at terrorisere individet til konformitet, men nu skal det være slut, lyder parolen. Unge hipstere, nyrige forretningsfolk og kunstnere af tvivlsom kvalitet siger fra over for fællesskabet.
På Twitter er der godt gang i hashtagget #fuckjanteloven, og man genfinder vendingen i mangt et Facebook-kommentarspor. Tager du afstand fra en politikers ekstravagante opførsel – eksempelvis Lars Løkkes alkohol- og forbrugsvaner – er du altså bare småborgerlig og hysterisk. »Janteloven er på tilbagetog,« som Thomas Scharff formulerede det i Information for nogle år siden.
I et mere kollektivistisk perspektiv er janteloven et misforstået bæst. I praksis udøves den som en henvisning til at behandle sine medmennesker ligeværdigt. Man må gerne være stolt af sine succeser, men man bliver kategoriseret som en simpel blærerøv, hvis man bruger dem til at hævde sin egen storslåede glorværdighed. Aksel Sandemoses »Du skal ikke tro, du er noget« omskrevet til »La’ vær’ at spille smart!«
At se janteloven som en repressiv knytnæve fra kollektivet er efter min mening mildest talt en overdreven samfundsdiagnose i dansk kontekst.
Det er de færreste, der oplever at blive most i jalousiens kværnende maskiner, hvis de udtrykker stolthed over deres meritter på f.eks. Facebook. For mig at se vælter det oftere ind med bekræftende ros for selv de mest banale bedrifter. Kun hvis du ubetænksomt hævder dig på andres bekostning, sender den danske normkultur dig (rettelig) en fuckfinger.
Men hvor kommer det tiltagende negative syn på janteloven så fra?
Fra det samme sted, som det amerikanske Fuck the haters! (underforstået: ned med kritikere). Forfatteren Tom Scocca kalder fænomenet for ’smarm’. Det betyder, at stadig flere afviser sarkasme og kritik som hadefulde angreb. Og det er faktisk skadeligt for kunsten, for politik og for vores personlige omgang med hinanden. Kritik udstiller nemlig kejserens manglende klæder, magtens hykleri og skubber os til positiv forandring. Det kan altsammen virke ubehageligt på overfladen, da det forstyrrer den herskende orden. Men kritikken er nødvendig for samfundsmæssig og personlig udvikling. Janteloven er i praksis udtryk for det samme. Den kommenterer på den reelle kvalitet af alt omkring os – i stedet for at stole blindt på svindleren eller tage blærerøvens ord for gode varer.
Don’t hate me ’cause I’m beautiful, synger den amerikanske popstjerne Keri Hilson til sine kritikere. Det gør vi heller ikke, Keri. Vi syntes bare, at din musik er røvkedelig.
Janteloven er selvfølgelig noget bras, når den anvendes til at udskamme folk eller bremse dem i at forfølge deres drømme, men det er nu engang en sjældenhed herhjemme. Samfundet kan sagtens holde menneskets potentiale til selvrealisering nede, men hvis du kigger dig selv i spejlet og konstaterer, at du er et sundt og rask medlem af middel- eller overklassen, som i øvrigt har et udmærket arbejde og nogle gode venner, er der vel nok større problemer end det stygge fællesskabs diktatoriske undertrykkelse af din evne til at udleve din indre diva.
Som med så mange andre emner er der også her megen sandhed at finde i dansk hiphop fra 1990’erne. Da Østkyst Hustlers tændte for fjerneren engang i 1996 og hørte en mediepersonlighed sige, at det er ’åh så hårdt’ at være kendt i ’jantelovens land’, konkluderede de:
Og det er meget sjovt, for jantelov betyder åbenbartMan er en nar, hvis ikke manbare forguder dem, der spiller smart(Bla Bla Bla, 1996)
Spot on, Østkyst Hustlers. Ingen kan lide et egotrip.
Casper Gronemann er cand.scient.adm. og politisk analytiker. Klummen er udtryk for skribentens egen holdning.
",2.0,25. august 2015,"I hælene på individualiseringen og det nyliberale ungdomsoprør er der opstået bredere og bredere enighed om, at janteloven er udtryk for dansk provinsmentalitet. Masserne har oprettet janteloven for at terrorisere individet til konformitet, men nu skal det være slut, lyder parolen. Unge hipstere, nyrige forretningsfolk og kunstnere af tvivlsom kvalitet siger fra over for fællesskabet."
7307,/debat/2013/06/istanbuls-usynlige-kampe,Istanbuls usynlige kampe,Christina Vega," 
	Tusinder har de seneste to uger udtrykt deres utilfredshed på Taksim-pladsen. Når aftenen lægger sig over byen, går de på gaden med bannere eller det tyrkiske flag, og på mange af disse ses et gammelt sort-hvidt motiv af Kemal Atatürk, republikkens fader. De samles i højlydte protester, unge som gamle, anarkister, socialister, miljøaktivister, maoister, liberale, konservative og mange andre. Alle er de fælles om ét: at være imod premierminister Recep Tayyip Erdoan og hermed regeringen og AK Partiet.

	Klokken ni om aftenen går de på gaden. Bilhorn trykkes i bund, en gruppe unge mænd råber slagordene »Vi er Atatürks soldater« og højt over dem hænger folk som min ældre tyrkiske nabo ud af vinduet og slår på køkkengrej. Larmen varer ved i timer.

	Erdoans unge støtter

	Samtidig foregår en mere lydløs krig, en informationskrig, der ligger som et kommentarspor til nattens og dagens begivenheder. Erdoans støtter indleder en kamp, der er lige så lydløs, som aftenens demonstrationer er højlydte. De binder deres opslag på Twitter sammen med hashtags, som former tråde af forsvar af Erdoan og regeringen.

	Jeg har som led i mit speciale i antropologi fulgt unge i AK Partiets ungdomsorganisation i Istanbul. I over fire måneder har jeg deltaget i møder, konferencer, tænketanke, til bøn, surprise-fødselsdage og meget andet for at forstå deres tilgang til demokrati og politisk islam. Jeg er blevet inviteret ind i deres meget forskelligartede liv, hvor ét dog er gennemgående: de er konservative muslimer, der støtter AK Partiet og ikke mindst Erdoan.

	En af de unge kvinder fra partiet forklarer, at hun ligesom demonstranterne ikke ønsker at se træer blive fældet til fordel for et storcenter, men at hun ikke kan deltage i protesterne på Taksim-pladsen. Det er en »protestpakke«, forklarer hun og uddyber, at hun ikke er imod de omdebatterede forslag til en ny abortlovgivning og den nye alkohollov. Men går hun på gaden for at protestere mod fældning af træer, så demonstrerer hun mod den regering og den leder, hun støtter. Det kan hun ikke, det vil hun ikke. Hun følger i stedet urolighederne på Twitter og Facebook og støtter regeringen med tweets, statusopdateringer og kommentarer. Et uendeligt net af #AK Party Youth, #gezipark, #provocateurs binder opslag sammen på Twitter, trækker linjerne op og markerer politiske tilhørsforhold.

	Som et kærligt familiemedlem

	Denne uges forside på The Economist illustrerer Erdoan som en sultan med titlen »Demokrat eller sultan?«, og får nogle af de unge i AK Partiet til at smile, mens andre forarges voldsomt. Alle afviser hovedrystende al snak om et ’Tyrkisk forår’ med henvisning til, at Erdoan ikke er en diktator, og at partiet fik 50 procent af de tyrkiske stemmer ved seneste valg.

	Men demonstranterne på Taksim-pladsen taler på vegne af et stort mindretal, som ikke føler sig hørt, og mange har udtrykt utilfredshed over Erdoans udtalelser om, at man bør få tre børn og hverken drikke eller ryge. En eftermiddag spørger jeg en af de aktive unge kvinder i partiet om disse udtalelser. Hun er midt i 20’erne, praktiserende muslim, drikker ikke alkohol, beder fem gange dagligt, bærer ikke tørklæde og så er der det, at hun ryger.

	Hun har faktisk netop tændt en smøg, da jeg spørger hende, hvad hun synes om hans formanende ord. Hun smiler og forklarer, at hende og mange andre af de unge i partiet ser Erdoan som et ældre medlem af familien, og at hans formanende ord af dem opleves som udtryk for respekt og kærlighed. Vi ser begge på hendes cigaretpakke, og hun smiler og tilføjer, at ens forældre også nogle gange giver en gode råd, men at man jo ikke altid følger dem.

	Det er dog ikke alle tyrkere, der oplever Erdoans ord som kærlige og respektfulde. Og det er derfor, de samles på Taksim-pladsen.

	Tavs kamp om folkets støtte

	Slogans som »Tayyip istifa« (Tayyip gå af) karakteriserer demonstranternes fokus på landets leder, Recep Tayyip Erdoan. Hans unge støtter svarer ved at fremhæve Erdoans landvindinger de seneste 10 år. Således kommenterer tweets og retweets nattens begivenheder, og den digitale ammunition bruges intenst af både unge demonstranter og AK Partiets støtter.

	Halvdelen af de godt 74 millioner tyrkere er under 25 år. Fra premierministerens datter til den unge majskolbesælger har de, som næsten alle unge i Tyrkiet, en smartphone. Den tyrkiske ungdom er gået online. Man kan følge dem på Facebook, når de ’checker ind’ via foursquare i moskeen, på cafeer og til demonstrationer på Taksim.

	Dette er en nøgle til at eksponere og understøtte en livsstil. På Twitter, Facebook og Instagram kan man som i den valgfrie tv-pakke selv vælge, hvem man vil følge, og hvad man vil se. De unge følger journalister, politikere og venner fra gymnasiet og universitetet. Meningsfæller og meningsfjender følges i en strategi, der handler om at have de seneste nyheder på hånden.

	Protesterne kom som en overraskelse for de unge i AK Partiet, de kendte ikke noget til de konkrete planer om Gezi Park, før demonstrationerne var i gang og fulgte som resten af landet vantro tweets om politivold, der viste sig at indeholde både sandheder og løgne. Stridspunkterne på de sociale medier har under de første dage med voldelige kampe bl.a. været rygter om politiets brug af ammunition, antallet af døde og gassen, der fylder luften i Istanbul – for den, der vinder informationskampen, vinder også folkets og de internationale mediers støtte.

	Ved de første dages fredelige protester i Gezi Park var de tyrkiske nyheder tavse. De første kampe, de første hundrede tåregas- patroner blev ikke transmitteret af de tyrkiske nyheder, men af demonstranternes billeder og optagelser. De internationale mediers dækning rullede først over skærmen. Det tyrkiske CNN viste en dokumentar om pingviner, da det internationale CNN viste tusinder af demonstranter på Taksim-pladsen. Demonstranternes tweets og Facebook-opdateringer tvang konflikten ud i æteren.

	Koordineret kampagne

	Flere af de unge konservative har beskrevet det som et chok, at protesterne brød ud, og de frygtede kort, at masserne var imod regeringen. Nu er forståelsen en anden, og de har en klar overbevisning om, at masserne udsættes for en vis grad af ’misinformation’ sendt ud af ’provokatører’, som de kalder dem. Forsvaret for Erdoan og regeringen lagde ud med sporadiske individuelle tweets og opslag, men en mere koordineret kampagne har taget form og ses f.eks. på Facebook-opslag under titlen Myths and Facts on #OccupyGezi, hvor de forsøger at aflive ’løgne’, der mobiliserer masserne i protester.

	Med en smartphone har alle lige mulighed for at ytre sig, men kun de kendte, ens venner, journalister, politikere og andre kan følges. Høres og følges du, kan din status blive retweeted af tusinder på et øjeblik. De sociale medier er helt uden for kontrol og bruges lige vidt af demonstranter og regeringsstøtter.

	Erdoan kalder det »problemer« med ordene: »There is a trouble called Twitter. Unmitigated lies are there (på Twitter, red.) … The thing that is called social media is a troublemaker in societies today,« citerer den tyrkiske avis Radikal ham for den 5. juni. Erdoan kritiserer således det, han betegner som falske tweets, der misinformerer folket.

	Hans udtalelse vækker gehør hos de unge i AK Partiet, som begynder at etablere ovennævnte mere organiserede kampagner mod de ’myter’ og den ’misinformation’, der leder masserne til Taksim-pladsen. Kampen fortsætter på de sociale medier, og i øjeblikket mobiliseres Erdoans støtter til, når han søndag vil holde tale for dem. Flere af de unge fra AK nævner et mål om, at samle to millioner på Kazlçeme-pladsen. Det bliver dagen, hvor Erdoan vil søge at slå sin folkelige støtte over for tyrkerne og ikke mindst den internationale presse fast. Dagen hvor Erdoan og regeringens ellers lydløse støtter går på gaden.

Christina Vega studerer antropologi på KU og laver p.t. feltarbejde i Istanbul som led i sit speciale




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",5.0,13. juni 2013,Christina Vega studerer antropologi på KU og laver p.t. feltarbejde i Istanbul som led i sit speciale
6115,/debat/2013/12/laeserbreve-19,Læserbreve,," 
	Regeringen havde et valg

	Tobias Clausen, København

	Med finanslovforliget i sidste uge havde regeringen et valg. Valget stod mellem at indgå en finanslovaftale med Enhedslisten, der ville sikre et skridt i retning af at genoprette vores velfærd eller at lave en aftale med højrefløjen i Folketinget, hvor velfærd var erstattet af skattelettelser.

	Som bekendt valgte regeringen at indgå en aftale med højrefløjen. Dette valg er senere forsøgt udlagt af regeringen, som om den ikke havde et alternativ. Men politik handler grundlæggende om at vælge, som Helle Thorning-Schmidt manende beskrev det i Socialdemokraternes valgfilm fra 2007.

	Det kan undre, at Thorning-Schmidt, der i 2007 kritiserede den daværende VK-regering for konsekvent at vælge skattelettelser frem for velfærd, kan snuble så voldsomt på målstregen, når hun i dag træffer samme valg. Men der gælder måske andre standarder for Socialdemokraterne end for andre?

	Halal erstatter ikke rengøring

	Hanne Ahm, Gentofte

	Man bør gå til en halalslagter, hvis man vil være helt sikker på at undgå svinekød i oksefarsen. Det råd giver fødevareminister Karen Hækkerup (S) forbrugere, der er ikke vil have billigt svinekød blandet i oksekødet, når de køber hakket oksekød hos slagteren eller i supermarkedet. I 6 procent af 250 stikprøver af hakket kød og færdigretter, som Fødevarestyrelsen har taget i danske butikker i år, fandt styrelsen rester af kød fra både svin, lam og okse blandet sammen i pakker, hvor der står noget andet på etiketten.

	Det bekymrer ikke fødevareministeren, som mener, at det blot skyldes, at kødhakkemaskinerne ikke rengøres ordentligt. Efterfølgende har hun i Søndagsavisen opfordret forbrugerne til i stedet at købe halalslagtet kød trods den bestialske slagteform. Det er chokerende.

	Rehlings fejl og forglemmelser

	Ida Auken, Miljøminister (SF)

	Omstillingen til et grønnere Danmark er i fuld gang, og vi har på to år allerede lagt sporene til, at Danmark kan blive et fossilfrit, affaldsfrit og mere naturrigt land. Når David Rehling derfor på lederplads den 29. november kritiserer regeringen for stort set ikke at have gjort noget, er det baseret på fejl og forglemmelser. Fejl fordi vi med årets finanslov opretter en naturfond på 875 millioner kroner. Den kommer ikke til at løse alle vores udfordringer, men den vil være med til at skabe mere natur til glæde for danskerne og dyrene.

	Derfor er det decideret forkert, når Rehling mener at vide, der kun skulle være tale om 25 millioner kroner om året, og hvor han har tallet fra, fortaber sig i det uvisse. Forglemmelser fordi vi på to år har lavet en energiaftale, en ressourcestrategi, en historisk investering i den kollektive trafik og en ambitiøs indsats mod sprøjtegifte.

	Vi har med andre ord på to år lagt nogle af de spor, der kan bringe os frem til et samfund, hvor vækst og velfærd ikke sker på bekostning af natur og miljø. Vi skal løbende have en diskussion af, hvordan vi kan gøre det bedre og mere ambitiøst. Men hvis den diskussion skal bringe os videre fremad, bør den være baseret på fakta og konstruktive forslag, ikke Rehlings fejl og forglemmelser.

	Spørg dog jordemødrene

	Maria Kongsgaard, København

	Nu har vi hørt udtalelser vedrørende den vaginale fødsel kontra kejsersnit fra overlæger, fødselslæger, kvinder, der lige har født, samt udviklingskonsulenter i jordemoderforeningen. Ville det ikke være på sin plads at høre, hvad jordemødrene selv mener?

	Jordemødrene står med fødsler hver eneste dag, døgnet rundt, hvad enten det er de vaginale eller kejsersnit. Spørg jordemødrene, der har det første møde med kvinderne i konsultationen, lytter til deres ønsker og taler med dem om den forestående fødsel. Jordemødrene, der er sammen med kvinderne efter fødslen og taler med dem om både den gode fødsel, og den fødsel der ikke levede op til forventningerne. Jordemødrene der bliver rost for deres omsorg og professionalisme, fordi kvinder i konsultationen oplever at blive hørt, når hun beder om et kejsersnit, eller fordi hun på fødestuen blev hjulpet til at føde vaginalt, selv om hun bad om et kejsersnit, da udmattelsen ramte hende. Jeg kan næppe forestille mig, at I ikke har kunne finde en jordemor, der var interesseret i at udtale sig. Så hvorfor er jordemødrene ikke blevet hørt?

	Glem ikke øboerne

	Synne Kroman, Hellerup

	Mon det er almindelig kendt, at tre mellemstore øer, Ærø, Samsø og Læsø, er blevet nægtet en nødvendig opgradering af ø-tilskuddet, hvilket bidrager til uligheden i vort land? For Ærøs vedkommende har det bevirket, at øen i år har måttet finde besparelser på 15 millioner kroner. Derfor er den tidligere gratis hjemmehjælp, selv til meget gamle og svage, næsten forsvundet. Yderligere er øen frataget sit tidligere færgetilskud for fastboende øboere, der er afhængige af foretagender i Svendborg. Nedlæggelsen af færgeruten Rudkøbing/Marstal har betydet færre færgemuligheder til øen, og har dermed skadet turismen.

	Vi må håbe, at den milliard kroner til hjemmehjælp, som regeringen har lovet i finanslovforhandlingerne, også betænker hårdt ramte kommuner. Regeringens politik med nedskæringer i kommunernes og regionernes budgetter har været katastrofal. Resultatet er dårligere service og fejlbehandlinger i et udsultet sygehusvæsen. Mange offentligt ansatte lider af stress, sygdom og følger af arbejdsløshed. Staten får færre skatteindtægter, forretninger må lukkes som følge af nedsat forbrug.

	Ekskluderende erhvervsskoler

	Jørn Lehmann Petersen, Broager

	Regeringen og Kommunernes Landsforening arbejder intenst for at inkludere så mange som muligt i folkeskolen. Det er fint nok, men hvorfor skal de inkluderede så sorteres fra, når de skal have en erhvervsuddannelse?

	For at blive optaget på en erhvervsuddannelse diskuteres det, om man som minimum skal have karakteren 02 i dansk og matematik. Alt andet lige vil det betyde, at cirka 20 procent af dem, der i dag kan gennemføre en erhvervsuddannelse, fremover sorteres fra alene af den grund.

	Skal inklusionen fra folkeskolen lykkes, kræver det nytænkning af erhvervsuddannelserne. Jeg vil stærkt anbefale en erhvervsuddannelse baseret på betydelig mere praksisuddannelse.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,3. december 2013,	Spørg dog jordemødrene
4430,/debat/2014/08/r-klasseloest-elitaert,"R er klasseløst, men ikke elitært",Camilla Hersom," Normalt siger man, at det er bedre at true med at blive, end at true med at gå. Men læresætningen er desværre gået Jesper Grunwald forbi. Han truede i sin artikel »De Radikale er klasseløse på en underlig kold facon« den 11. august, ikke bare med at gå – han forlod rent faktisk partiet.
Jesper Grundwald mener, at det Radikale Venstre er blevet for elitært og djøfiseret, og det overrasker sikkert ingen, at jeg er meget uenig. En ting har Jesper Grunwald og jeg dog tilfælles – ideen om det Radikale Venstre som klasseløst.
I det Radikale Venstre har vi altid bestræbt os på at varetage det fælles bedste – ikke arbejdernes, virksomhedernes eller statens – men samfundets bedste. Uafhængigt af særinteresser.
Og lad mig her rydde en misforståelse af vejen: At varetage samfundsinteressen handler for os ikke om at måle og veje os frem til, hvad der er til almenvellets bedste i en kold statistik.
For det Radikale Venstre har i stedet fokus på at forkaste kapitalismen og marxismens rigide ideer og selv tage stilling til, hvad vi mener, er bedst for Danmark – baseret på værdier som frisind, humanisme og demokrati. Her har vores fokus, siden vi overtog regeringsmagten sammen med Socialdemokraterne, været klart: Vi vil bringe Danmark sikkert gennem krisen.
Styr på økonomien
Det er ikke fordi, økonomisk hovedrengøring er et mål i sig selv – eller fordi, vi ikke ønsker at diskutere kultur og værdier. Men fordi, vi – ligesom Jesper Grunwald – tror på, at en sund og balanceret økonomi er grundlaget for at skabe det oplyste, progressive og socialt retfærdige Danmark, vi ønsker.
Uden styr på økonomien havde det ikke været muligt for os at investere markant i at bryde den negative sociale arv eller at skabe den bedst uddannede generation nogensinde.
Uden styr på økonomien havde det ikke være muligt at satse massivt på jobskabelse og give flere mulighed for at klare sig selv. Og uden styr på økonomien havde det ikke været muligt at tage hånd om de allersvageste i vores samfund.
Kære Jesper Grunwald. Jeg opfatter Radikale Venstre som et af de politiske partier i Danmark, hvor der er højest til loftet. Hvor den fri og åbne debat ikke kvæles af rigid partidisciplin eller stram topstyring. Hvor der er frihed for tanken, plads til debat og rum for tvivl. Derfor ærgrer det mig, at du ikke truede med at blive.
Camilla Hersom, gruppeformand, Radikale Venstre
",0.0,16. august 2014,"Camilla Hersom, gruppeformand, Radikale Venstre"
3946,/debat/2014/10/laeserbreve-9,Læserbreve,Informations Debatredaktion," Vigtig global klimaaftale
Simon Bjørnholdt Eriksen, Albertslund
250 millioner. Så mange grunde er der til, at vi skal redde verden fra den globale klimakatastrofe. For 250 millioner – så mange klimaflygtninge vil verden have i 2050, hvis ikke vi gør noget nu.
I Danmark har vi gjort meget – vi vil for eksempel være uafhængige af fossile brændstoffer i 2050 ved at satse massivt på vedvarende energi. Men Danmark er ikke nok. Derfor skal Danmark lægge maksimalt pres på at få en global aftale i hus i Paris til næste år.
Vi har et valg mellem at gøre noget eller opleve den værste menneskeskabte katastrofe nogensinde. I dag vurderer FN’s Flygtningehøjkommissariat, at der er i alt 50 millioner flygtninge på verdensplan – et tal som ikke har været højere siden Anden Verdenskrig. Men tallet, for hvor mange flygtninge vi vil have om bare 35 år, vil være fem gange så højt på grund af de forandringer, som de menneskeskabte klimaforandringer vil forårsage.
Derfor skal Danmark bruge anledningen af FN’s klimapanelsmøde til at sætte alle kræfter ind for en aftale i Paris. Kun igennem en global aftale, hvor man sætter en ramme for, hvor meget CO2 vi må udlede, kan der opnås en maksimal temperaturstigning to grader.
Drop ligemageri i skolen
Louise Amby, Albertslund
Den 13. oktober skriver studerende Maria Annemone Kongstad i Information om det at være mønsterbryder. Ikke særlig overraskende er konklusionen på indlægget, at det er samfundets skyld, at det er hårdt at bryde den negative sociale arv.
Kritikken går blandt andet på, at det er utrolig hårdt, at der i skolen rent faktisk stilles krav til individuelle, faglige kompetencer, og at lærerne ikke er anerkendende nok. Og det er simpelthen rent ud sagt noget vrøvl. Uddannelsesinstitutionerne i Danmark bærer i dén grad præg af inklusionstanker og rundkredspædagogik.
Ligeledes fastholder skribenten illusionen om, at man kun har en samfundsmæssig værdi, hvis man tager en akademisk uddannelse. Men det er problematisk, at den akademiske vej fremhæves som det eneste kriterium for uddannelsesmæssig succes.
Kunne vi ikke udvide den gængse brug af begrebet mønsterbryder til også at omfatte akademikerbarnet, der vælger at følge sit talent for håndværker-faget? Målet må være, at så mange som muligt realiserer sig selv – uanset opvækstmiljø. Talent er der brug for i alle brancher.
Maria Annemone Kongstad har formået at bevise, at det er muligt at trodse den sociale arv. Derfor ærgrer det mig, når så stærk og velformuleret en kvinde insisterer på at offergøre sig selv ved denne ansvarsfraskrivelse.
Hvis vi vil den negative sociale arv til livs, skal det død og pine kunne betale sig at gøre en indsats. Vi må væk fra ligemageri og middelmådighed og i stedet begynde at tilgodese flid og gode resultater.
Lav skat fjerner ikke fattigdom
Jeppe Kofod, gruppeformand for Socialdemokraterne i Europa-Parlamentet
Jeg kunne torsdag den 16. oktober læse, at forsangeren i bandet U2, Bono, har ageret støttekor for Irlands virksomhedsvenlige skattepolitik, fordi han mener, at lav skat mindsker fattigdom.
Han mener, at når man hverken er et stort land eller har mange naturressourcer, så er det o.k., at man tiltrækker lande ved at lave en konkurrencepolitik, der skaber et ræs mod bunden. Det kan jeg ikke være mere uenig i.
Irlands meget favorable vilkår for multinationale selskaber såsom Apple bliver lige nu undersøgt af Kommissionen. Helt nøjagtigt er det konkurrencekommissæren, der sidder med det område. Det vil sige, at det i de næste fem år vil være Margrethe Vestager. Hun vil som konkurrencekommissær skulle sætte ind over for den strategiske og aggressive skatteplanlægning, som en række lande er under mistanke for at udøve. Det er unfair konkurrence, og det er uacceptabelt.
Man kan ikke som lille land undskylde unfair konkurrencevilkår med, at man er et lille land. Selvfølgelig retfærdiggør det ikke unfair skattekonkurrence. Alle lande skal have fair regler på konkurrenceområdet. Og når der sker forvridende konkurrence medlemsstaterne imellem, så skal der sættes ind over for det. Vi skal ikke konkurrere i et skatteræs mod bunden. Vi skal konkurrere om at skabe gode vilkår for forskning, innovation og teknologisk udvikling, så vi bliver konkurrencedygtige. Dét er der fremtid i. Det er der ikke i Irlands strategi. For lav skat mindsker ikke fattigdom.
1864 har præget vor bevidsthed
Hans Vammen, Faaborg
I alt postyret om Ole Bornedals 1864-serie må vi ikke glemme, at alle danskeres bevidsthed, uanset hvor meget eller lidt de interesserer sig for historie, er uafvaskeligt præget af konsekvenserne af 1864, der ramte hele samfundet.
Vi kan ikke tænke bag om 1864, og derfor fremstår den tids politikere som latterlige indtil det absurde for os.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,20. oktober 2014,"Jeppe Kofod, gruppeformand for Socialdemokraterne i Europa-Parlamentet"
140,/debat/2016/05/smerte-god-nok-ogsaa,Din smerte er god nok – og det er du også,Martin Hjorth Frederiksen," Min generation voksede op med velmenende forældre, der mindede os om børnene i Afrika, når vi ikke kunne spise op. Når andre har det værre, skal man jo selv have det godt. Mindre brok, mere broccoli.
Så er man sund. Så har man anlagt et fornuftigt perspektiv. Når man finder en lavere fællesnævner – altså nogen, der i endnu højere grad hænger med røven i vandskorpen – skal man selv få det bedre. Det hele kunne jo være meget værre, ikke?
Men lykken er lunefuld, lyder et ekko. Vi kender til statistikkerne for selvmord, og hvorledes lande med økonomisk trygge rammer ingenlunde bliver skånet.
Selv de rige og hyggelige nordmænd kender kun alt for godt til mørket og har vanskeligt ved at bryde den tragiske stime af selvmord blandt unge i regnvåde Bergen. En nem konklusion har ofte været, at vi i vores velfærdssamfund ikke kender til ’rigtige’ problemer, og at vi derfor lader os gå mere på af de mindre ting, vi bliver udsat for.
Hvad er da rigtige problemer? Der er en kolossal arrogance i at diskvalificere et menneskes problemer ved at relativisere dem. Når studerende eksempelvis føler nervøsitet eller ligefrem angst for at præstere og opnå gode karakterer, konfronteres de ofte med, at det jo er et privilegium, at de overhovedet har muligheden for at studere. »Og så får de endda SU!«
Klager man over den konstante stigning i husleje, skal man bare være glad for at have tag over hovedet. Er man ked af, at kæresten har slået op, har man i det mindste oplevet kærligheden. Og så videre og så videre.
Når en person åbner sig og deler et problem, har nogle tillige en tendens til at kapitalisere derpå og måske endda forsøge at overgå personen. Det er ikke så sjældent, at folk fortæller, at de er blevet syge, for straks at høre, hvordan den anden person også lige har været det – med både snot og feber.
De senere år har man i popkulturen og på sociale medier i vid udstrækning brugt det ikke helt uproblematiske begreb ’first world problems’ for at understrege, at man deler en frustration med fuld bevidsthed om, at man jo egentlig ikke har noget rigtigt at klage over.
Men enhver smerte er berettiget og skal tages alvorligt for en stund. Så kan man senere – nogle gange hurtigere end andre – grine ad alvoren eller netop se det som mindre betydningsfuldt.
Jeg advokerer ingenlunde for et broksamfund, og jeg opmuntrer ikke til en brokkultur. Jeg er lige så træt af mangel på perspektiv som så mange andre. Men svaret findes ikke i den ekstreme modpol: at påminde den ramte person om vor privilegerede status og derved per automatik diskvalificere dennes tristesse.
Det empatiske potentiale
Er jeg privilegeret? I høj grad. Tryghed i barndomshjemmet og i skolen. Brød på bordet og fodboldtøj i tasken. Jeg har ingen diagnoser, men jeg overtænker gerne ting, ligesom jeg som så mange andre har hang til melankoli. Er jeg stadig privilegeret? Ja. Bør jeg skamme mig over denne melankoli? Nej.
Den tyske filmskaber Werner Herzog fortæller i sin dokumentar ’Grizzly Man’ i karakteristisk dyster stil, hvorledes den eneste fællesnævner for alt levende er kaos, fjendtlighed og mord. Smerte og lidelse simpelt hen. Så langt vil jeg ikke gå, men det er værd at bemærke det paradoksalt fortrøstningsfulde i udsagnet: Smerten tilhører os alle. Nøjagtig som den potentielle glæde og lykke. Vi besidder som mennesker et enormt empatisk potentiale.
At have perspektiv står altså ikke i modsætning til tristessen. På samme måde som dét at tage sig sammen og at slappe af heller ikke er to størrelser, der udelukker hinanden. Det er snarere et individuelt og kollektivt trin, vi skal arbejde os frem til. På vej mod dét, der hverken er utopi eller eskapisme: et bedre liv.
Kan du se Caspar David Friedrichs maleri ’Vandreren over tågehavet’ for dig? Det unge menneske, der fra bjergtoppen alligevel ikke har det udsyn, han kunne have forventet i den position. Vi står på skuldrene af giganter, siger vi. Vi har adgang til mere information end nogensinde før. Selvsagt. Kast et ekstra blik på vandreren: Vi er i samme båd, i det samme hav. Der er opmuntring i det menneskelige. Menneskelighed i opmuntringen.
Ned på jorden
Taknemmelighed og ydmyghed er yderst sympatiske kvaliteter. Men de er ikke (altid) et værn mod smerte, tristesse eller melankoli. Det kan lyde banalt, men hverken det banale eller det enkle er i sig selv diskvalificerende. Vi er verdens lykkeligste land, og vi har aldrig kendt til kollektiv skam som vores naboer mod syd. Med de seneste måneders håndtering af flygtningekrisen fra politisk hold har mange imidlertid set sig nødsaget til at tage afstand fra den lukkethed, der nu til en vis grad forbindes med danskhed. Dette skal ikke handle om politik. Vi kan blot konstatere, at vi sidder på lykken, men at vi ikke kan rumme den.
Steffen Brandt og TV-2 havde på mange punkter fat i den lange ende med ’Kom, lad os brokke os’ i 1996. Havde man dengang haft vor tids kommentarspor på webartikler, havde de næppe orket at skrive sangen. Så åbenlys kan den synes i sit spil med både apati og smålighed. Men endnu finere ramte de med titlen ’På kanten af småt brændbart’ (2002). Hverdagseksistentialisme a la Danmark.
Ironi er alt for ofte en alt for nem udvej. Men nøjagtig som vores behov for patos og de store følelser – såsom ’Vandreren over tågehavet’ – har vi også behov for at hive tingene ned på jorden.
På tærsklen til sit næsten folkelige gennembrud gjorde psykologiprofessor og ultrahumanist Svend Brinkmann sig i 2014 bemærket med en ganske enkel, men essentiel påmindelse: Du er ikke stresset og deprimeret, du er travl og trist.
Vi skal give tristessen plads, helt afgjort, men vi skal være bevidste om vor tendens til overdrivelse. For vores egen skyld og af respekt for dem, der rent faktisk er stressede og deprimerede.
En essentiel påmindelse
For nylig var en ven til psykolog. Da hans psykolog få dage forinden havde været indlagt med svære fysiske smerter, skammede han sig derfor over at tale om dét, han kaldte sine ’i-landsproblemer’.
Deres udgangspunkter var ganske forskellige: den enes smerte fysisk og i øvrigt allerede fortid. Den andens smerte åndelig og i øvrigt stædigt tilstedeværende. Empatisk perspektivering kan let kamme over i en saboterende diskvalificering, men min ven kunne i sidste ende gå hjem med en befriende bekræftelse: Som mennesker bærer vi potentielt på megen smerte af forskellig karakter – akkurat som med glæder. Den menneskelige kompleksitet kan være overvældende, og den er overvældende i al sin skønhed.
Hvornår har du sidst været heartbroken?
I en sådan situation er det nærmest uundgåeligt, at man modtager råd, der er både velmenende og modsatrettede: »Forsøg ikke at tænke på det,« siger den ene. »Husk at være til stede i det, tillad dig selv at være trist,« siger den anden. Og glem endelig ikke at drikke dig ned!
Her handler det om at huske det helt enkle: Rådet kan i sig selv være godt eller skidt, men selve eksistensen af dette råd er en påmindelse om den menneskelige empati. Du er i stand til at føle noget, og netop derfor er du aldrig alene.
Din smerte er god nok – og det er du også.
Martin Hjorth Frederiksen er cand.mag. i æstetik og kultur




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,31. maj 2016,"Her handler det om at huske det helt enkle: Rådet kan i sig selv være godt eller skidt, men selve eksistensen af dette råd er en påmindelse om den menneskelige empati. Du er i stand til at føle noget, og netop derfor er du aldrig alene."
6011,/debat/2013/12/afrika-stadig-brug-frankrig,Afrika har stadig brug for Frankrig,Gwynne Dyer," 
	Den Centralafrikanske Republik (CAR) er et af verdens fattigste og mest utilgængelige lande. Det er på størrelse med Frankring, men landet har et indbyggertal på blot fire og en halv million mennesker. CAR er måske det mest oplagte bud på titlen som Afrikas værst styrede nation og har i nogen tid balanceret på kanten af at blive skueplads for et folkemord. Noget måtte gøres, og kun Frankrig var i stand til og villig til at gøre det.

	I sidste uge rykkede franskmændene ind med 600 soldater i hovedstaden Bangui og 1.000 i de landdistrikter, hvor spændingerne er værst. I forvejen var der i landet 2.500 ’fredsbevarende’ soldater fra Den Afrikanske Union, men de havde utilstrækkelig transportlogistiske forhold og stående ordre til ikke at skyde.

	Den franske intervention kom i stand så hurtigt, at Frankrig ikke rigtig nåede at afgøre med sig selv, om man nu også vil støtte den mand, der for øjeblikket gør krav på at være CAR’s præsident.

	Adspurgt om, hvorvidt Michel Djotodia, som greb magten i marts sidste år, bør blive siddende som interimpræsident svarede Frankrigs udenrigsminister, Laurent Fabius, således i første omgang: »Jeg tror ikke, det vil være klogt at skabe flere vanskeligheder for os selv ved også at afsætte præsidenten«.

	Men straks efter gav præsident François Hollande udtryk for præcis det modsatte synspunkt: »Vi kan ikke lade en præsident blive på sin post, når han ikke været i stand til at handle eller, hvad der er endnu værre, har ladet nogle meget slemme ting ske.« At Fabius og Hollande ikke havde taget sig tid til at tale med hinanden om Djotodias politiske fremtid betyder dog ikke så meget i praksis, for han kontrollerer stort set ingenting.

	Kejseren og hans ligemænd

	CAR har oplevet otte kup, siden landet opnåede uafhængighed fra Frankrig i 1960. Resultatet har været otte elendige ledere. Værst var Jean-Bédel Bokassa, der udråbte sig selv til ’kejser af det Centralafrikanske Imperium’ og brugte sin ’kejserlige garde’ til myrde folk – herunder skolebørn – som vovede at trodse hans styre. Men selv han havde ringe indflydelse på livet uden for hovedstaden Bangui.

	Langt de fleste indbyggere i CAR er fattige hyrder eller bønder, som har begrænset eller ingen kontakt med statens institutioner. Kupledere og ’præsidenter’ er kommet og gået i næsten ubemærkethed. Indtil i dag, vel at mærke, for Michel Djotodia er den første muslimske præsident i et overvejende kristent land, og han blev bragt til magten af muslimske krigere, hvoraf mange end ikke stammer fra CAR.

	Djotodia har forsøgt at erobre præsidentposten i otte år. Da han kommer fra den muslimske nordøstlige del af landet, rekrutterede han krigere fra dette område, men op til 80 procent af soldaterne i hans Seleka-milits er muslimske lejesoldater, som han har hyret i Tchad og Sudan.

	Blandt hans mange problemer er, at han faktisk ikke havde penge til at betale dem og derfor ikke så nogen anden udvej end diskret at tilbyde dem en chance for at plyndre løs, hvis de ellers kunne sikre ham sejr over hans modstandere.

	Det betød, at militsen ikke tog nogen notits af det, da han i marts beordrede den opløst, efter at den havde erobret magten i Bangui. Militssoldaterne var ikke kommet hele den lange vej blot for at stjæle lidt småting og så tage hjem igen.

	Ligesom Djotodia er lejesoldaterne involveret i denne konflikt for deres personlige vindings skyld. Mens Djotodia kan stjæle landets værdier fra præsidentpaladset, bliver de nødt til at gøre det på mere ordinær vis.

	Derfor har Seleka-krigerne splittet sig op i mindre tyvebander, der udplyndrer, voldtager og brænder sig vej gennem landet. Mange landsbyer ligger nu forladte hen, mens deres tidligere beboere forsøger at holde sig skjult for banditterne i marker eller skove.

	Titusinder er måske allerede døde i de mere afsidesliggende dele af CAR, og mindst 400 blev dræbt i Bangui i sidste uge.

	Næste stop: Folkedrab

	Meget tyder på, at det næppe stopper her. Der foreligger stadig en alvorlig risiko for, at det udvikler sog til folkedrab.

	Det kristne flertal og det muslimske mindretal i CAR har generelt kunnet leve i fred med hinanden. Men de tidligere Seleka-lejesoldater, som er muslimer, er tilbøjelige til at skåne muslimske samfund og målrette deres overfald mod de kristne. I selvforsvar er de kristne begyndt at danne vagtværn – og der er mange flere kristne end muslimer.

	De mistænker uundgåeligt de lokale muslimer for at være parate til at række eks-Seleka-morderne en hjælpende hånd, så nu er de også begyndt at opfatte dem som fjender. Med den ekstreme elendighed og frygt, der nu hersker i landområderne – mindst en million mennesker lever med alvorlig sult eller de facto hungersnød – kan myrderierne hurtigt antage karakter af folkedrab.

	Det er grunden til, at Frankrig reagerede så hurtigt. Og til at både FN og Den Afrikanske Union sidste torsdag hastegodkendte indgrebet. Allerede lørdag landede de franske tropper i Bangui.

	Det er stadig afgørende at handle hurtigt, og den franske forsvarsminister Jean-Yves Le Drian siger, at opgaven med at afvæbne de tidligere Seleka-krigere skrider planmæssigt frem: »Først fremsætter vi en høflig anmodning, og reagerer de ikke, gør vi det med magt«.

	Det er anden gang i år, at franske soldater har måttet gribe ind for at forhindre en afrikansk stat i at kollapse i blodsudgydelser og anarki – den franske intervention i Mali i januar reddede landet fra at blive erobret af jihadister.

	Det er naturligvis dybt beskæmmende for Den Afrikanske Union at måtte konstatere, at dens eget fredsstyrke ikke er i stand til at varetage sin opgave, men heldigvis har Unionen ikke ladet såret stolthed stå i vejen for bestræbelserne på at forhindre et folkemord i CAR.

© Gwynne Dyer og Information

Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,18. december 2013,"	Meget tyder på, at det næppe stopper her. Der foreligger stadig en alvorlig risiko for, at det udvikler sog til folkedrab."
7570,/debat/2013/05/laeserbreve-19,Læserbreve,," Kierkegaard roterer i graven
Erik Kock, forfatter, cand.mag.,
Den officielle fejring af Søren Kierkegaards 200-årsfødselsdag bliver den 5. maj fejret med en festgudstjeneste i Vor Frue Kirke i København, hvorfra tænkeren i sin tid blev begravet. Ved den lejlighed mødte mange andre end lige netop fornemme honoratiores op, som de gør nu.
Kierkegaard var ingen kirkens mand. Tværtimod havde han til sidst så mange fjender i statskirken, at det var hans eget udtrykkelige ønske ikke at blive begravet ’med fuld Musik’. Ligesom han heller ikke ville se en præst ved sit dødsleje.
Der er ingen tvivl om, at Kierkegaard roterer i sin grav. Om det er af raseri eller af latter, vides ikke, men det er en tanke værd, at det etablerede Danmark, der i slutningen af Kierkegaards liv stod i kø for at håne ham og lægge afstand til ham, nu har arvtagere, der vil lade hånen genopstå.
I Kierkegaards tidsskrift, ’Øieblikket’ hudflettede han biskop Martensen således: »Hvis man har brug for et brækmiddel, skal man læse, hvad denne skriver om kristendom«.
Skål for Søren!
 
Tidsler hos Greenpeace
Thorkil Søe, pensioneret civilingeniør, Gentofte
Greenpeace har gjort så meget godt i kampen mod forurening og fører en brav kamp mod misbrug af billig arbejdskraft. Derfor er det trist at se, hvorledes et par tidsler skæmmer buketten af fine blomster. Sidst hvordan Dan Belusa fra Greenpeace i et læserbrev den 27. april kritiserer genetisk modificerede afgrøder.
Dan Belusa henviser til nogle fodringsforsøg, der har været udsat for megen kritik, som værende langt under videnskabelig standard. Det kan dog være ganske ligegyldigt, når GMO har været prøvet i 15 år på millioner af mennesker uden de omtalte skadevirkninger.
Det er naturligvis muligt at afhjælpe mangel på vitaminer uden at ty til gylden GM-majs; men det har ikke haft megen succes.
Der er derimod en god mulighed for, at den gyldne majs kan blive accepteret i befolkningen og hjælpe de børn, der ellers ville blive blinde. Hvis altså Greenpeace ikke fortsætter med at sætte en kæp i hjulet.
Det hævdes, at GMO ikke er en dyrkningsmæssig fordel. Det kan hverken Greenpeace eller jeg afgøre, det kan kun de eventuelle brugere. Hvis de ikke bliver standset før de får begyndt.
 
Venstre er historieløs
Erik Bjørton, Gilleleje
Når Information vil fejre 1. maj med at lave Informations Lille Røde, hvorfor giver avisen så Venstres kulturordfører, Michael Aastrup Jensen, lejlighed til at lufte sin uvilje mod, at fagforeningerne og venstrefløjen har en festdag.
Han siger: »1. maj er en politisk og ideologisk markering, som udspringer af en tankegang, der langt hen ad vejen er ude af trit med det samfund, vi lever i i dag«.
Er det muligt, at et medlem af det danske folketing er så historisk uvidende?
Vores samfund i dag er netop resultatet af 100 års socialdemokratisme. Og så hævder han, at børn slæbes i Fælledparken og tudes ørerne fulde om, at folk, der driver virksomhed, er ringere mennesker.
Kan han referere til én eneste taler, der har udtrykt en sådan påstand?
 
SF’s har politisk indflydelse
Morten Normann Jørgensen, kommunalpolitiker og folketingskandidat (SF) i Lyngby-Taarbæk
Det er vist åbenlyst for de fleste, at regeringen har store udfordringer. Ligeså indiskutabelt er det dog, at regeringens politik ikke er ræverød, og ligeså indiskutabelt er det, at fordelingen af goderne ville være endnu skævere, hvis SF ikke var med i regeringen.
Det kan Holger K. Nilsen (SF) ikke sige, når han bliver spurgt til skattereformen. Det kan Annette Vilhelmsen (SF) ikke sige, når hun bliver spurgt til vækstpakken.
Jeg har været længe nok i SF til på lang afstand at kunne lugte, når SF-politik bliver til virkelighed. Mig kan man ikke snyde!
Jeg nævner i flæng: Havde kommunerne kunnet indgå lokale arbejdstidsaftaler under en regering uden SF? Var de multinationale selskaber begyndt at betale skat under en regering uden SF?
Var de ikkeuddannelsesparate kontanthjælpsmodtagere blevet på en høj ydelse under en regering uden SF? Var varighedsbegrænsningen på ledighedsydelsen afskaffet under en regering uden SF?
Regeringsindgrebet, skattereformen og kontanthjælpsreformen er ikke rendyrket rød politik, men det ville også være besynderligt i et Folketing med 60 procent blå medlemmer.
Holger og Annette er tavse. Men jeg kan sige det. Og det gør jeg. Hellere usynlig magt end synlig ørkenvandring. Trust me – sidstnævnte har vi prøvet i SF. Det var dengang, Pia Kjærsgaard styrede Danmark.
 
Skolereform skader eleverne
Birthe Gamst, socialrådgiver og cand.scient.soc.
Regeringens planlagte reform af folkeskolen går imod forskningen om børns udvikling, når den drastisk vil udvide de ældste skoleelevers skoledag.
De lange skoledage vil skabe en slags ’ghettodannelse ’af børnenes dagligdag, der med reformen skal formes af professionelle voksne inden for rammerne af målsætninger fastsat af det politiske establishment.
Allerede nu ligger der omfattende viden om, at en forlængelse af skoledagen især for de større elever ikke vil have nogen effekt på deres faglige indlæring.
Mange års forsknings- og praksisbaseret viden om børne- og ungdomslivets udviklingsfaser, viser desuden, at når børn er omkring 10 år, får de et øget behov for selv at kunne forvalte deres fritid. Mange forlader den hidtil meget institutionaliserede hverdag til fordel for vennesamvær, alenetid og selvdefinerede fritidsinteresser.
Regeringen fremstår indtil videre upåvirket af denne omfattende viden om, at en forlænget skoleuge ikke vil få eleverne til at lære mere, men til gengæld vil gå ud over de store skoleelevers egentid og risikere at ’ghettodanne’ deres livsverden.
Det er helt nødvendigt at eleverne bliver hørt og kommer til orde, så en forlænget skoleuge ikke besluttes hen over hovedet på dem.
De ældre elever må ikke blive en del af et eksperiment, fordi det danske skolesystem ifølge regeringen skal underlægges udefrakommende præstations- og konkurrenceorienterede målsætninger om bl.a. at ligge blandt ’verdensranglistens topfem’.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,4. maj 2013,"Der er derimod en god mulighed for, at den gyldne majs kan blive accepteret i befolkningen og hjælpe de børn, der ellers ville blive blinde. Hvis altså Greenpeace ikke fortsætter med at sætte en kæp i hjulet."
238,/debat/2016/05/kreative-genhoer,Det kreative genhør,Georg Metz," Lovpris kun dristigt dig selv, der bliver altid noget hængende, siger Francis Bacon. Samuel Butler tilføjer: Fordelen ved at tale godt om sig selv ligger deri, at man kan smøre så tykt på, som man har lyst til og på de rigtige steder.
Wittgenstein supplerer: Hvis der fandtes et verbum, som betød: »at tro med urette«, ville det ikke kunne bøjes i første person ental!
Disse tre visdomsord, her citeret fra Jørgen Stegelmanns Tanker til eftertanke, kan uden videre anvendes på Danmarks tidligere statsminister Anders Fogh Rasmussen.
Han afleverede forleden i Berlingeren et omhyggeligt iscenesat fordomsfuldt forsvar for de mange år, han med fast hånd styrede det danske rige – i de fleste økonomers øjne uforsvarligt og langt nærmere den afgrund som nyligt afdøde Anker Jørgensen, af Venstre ikke mindst, blev beskyldt for at sigte imod.
Et andet udsagn rinder i hu. En politisk kollega til Fogh Rasmussen (vedkommende ønsker anonymitet, men er denne skribent bekendt) karakteriserede engang den magtfulde statsminister og partiformand som en ferm politiker, flittig, målrettet, forhandlingsduelig og, på det niveau hvor politiske forlig indgås, tillige ordholdende. »Anders Fogh Rasmussens eneste fejl, tilføjede kilden, er at han ikke tager fejl. Det kan han ikke.«
Som skrevet står: Den, der ser skæven i broders øje, bliver ikke bjælken i sit eget var. Den forhenværende tager imidlertid ikke ejerskab af den mindste skæve, den ringeste splint i eget stirrende øje, men vedkender sig med bemærkelsesværdig stolthed sit lodrette fup og svindel med statsbudgettet i 2005. Et listigt politisk træk, mener Fogh selv. Og griner. To gange i interviewet.
Et kreativt bogførerkneb, der kort fortalt lod 1 og 4 være lige, og som hir hir snørede Mogens lykketoft. I samme åndedrag må Fogh erkende, at Lykketoft alligevel ikke blev snøret, eftersom Socialdemokratiets daværende formand med det samme indså bedraget og anfægtede både tal og fremgangsmåde.
Venstre og Fogh snørede til gengæld journalisterne. Dem snørede statsminister Rasmussen, bl.a. fordi de lod sig snøre. Det meste af det samlede moderigtige spindoktori stod på Venstres side.
Journalisterne var for det andet benovede over Foghs frostklare effektivitet, eller de var bange for ham, eller de var dovne og dumme eller det hele på en gang.
Sagen fik i hvert fald ikke konsekvenser, og vælgerne stod tilbage forrådt af den oplysende klasse, der hellere ville være, hvor magten spillede smart, end høre på Lykketofts indignerede saglighed. Han for sin del fik ikke forklaret sagen tydeligt nok i tv, hvor TV 2 så åbenlyst i de afgørende dage var på Venstres side og holdt oppositionen ud i strakt arm.
En lurvet tradition
Fogh Rasmussen frydede sig i Berlingeren fortsat over sin listighed. Hele den dybt letsindige økonomiske politik, som venstreformanden og Venstre stod for med skattestop og overbelåning, var kreativ bogføring af værste skuffe, en lurvet tradition i Venstre, hvis enkle moral åbenbart var (og er), at den mindre hæderlige snyder den mere hæderlige.
Der, hvor det gik så rivende galt, og det gjorde det takket være den ringeste, økonomisk mest åbenlyse misforvaltning i nyere danmarkshistorie, lemper Rasmussen skylden over på Dansk Folkeparti, der stædigt holdt fast i velfærden (hvor, er ikke nemt at få øje på). Men kommunerne tog til en vis grad sagerne i egen hånd, hvilket hældte mere benzin på overophedningen.
Åh jo, så var der lige det med låntagningen, overbelåningerne – olien i amokløbet. Men det var folks eget ansvar, det skulle staten jo ikke blande sig i, mener nutidens Fogh Rasmussen, der glemmer, at VK-ministrene med ham selv i spidsen himlede op om, hvor enestående det gik. Ydermere at lærebøgerne i økonomi ifølge en kålhøgen Fogh nu skulle skrives om, som David Rehling præcist erindrede Informations læsere om forleden.
Økonomerne er den værste fjende
I det øjeblik selve landets statsminister fra det sædvanligvis mest påholdende politiske parti fortæller borgerne, at de bare skal låne løs, at udviklingen kun går én vej, at huspriserne stiger i evigheders evighed, og – som Bertel Haarder hånede skeptikerne, og hvor svært det var at bevare pessimismen – at det aldrig mere vender, at markedet har sikret paradis på jord, ja så siger det sig selv, at ansvaret med tilbagevirkende kraft er nogenlunde så gyldig en påstand som Anders Foghs udlægning af besættelsestidshistorien. Men fejl og mangler? Ikke noget at komme efter.
At Lars Løkke er en klovn, lægger eksførstemanden i øvrigt ikke skjul på. Meget kan man også sige om Fogh Rasmussen, men fupbilag på cigaretter, whisky og naturfilm under falsk navn har han næppe på samvittigheden, ligesom han utvivlsomt selv finansierer sine sjove slipseknuder.
Læs også: Leder: ’Non, je ne ...
Nu har Fogh Rasmussen i alle de år, han har betydet noget i dansk politik, været populistisk fjendtlig over for eksperter. Ikke mindst eksperter, der drog hans dømmekraft i tvivl. Det kunne være eksperter, der mente, at dansk deltagelse i Irak-krigen ikke varetog nogens interesser, men blot var gødning til Fogh Rasmussens venskab med en af USA’s til dato mest umulige præsidenter.
Stadig er økonomerne Foghs værste fjender, de har aldrig begrebet dybden i vælgerleflende kontraktbedrag og skattestop; det sidste, mener Fogh, de tungt opfattende fagfolk aldrig tilgiver ham. Dermed er den debat aflyst.
Eksperter er vi selv, sagde Fogh og skynder sig nu i sin sært hjemmegroede fattige forståelse af moral og samfund at tilføje sit umusiske forbehold til historiens dom, der nu så småt er ved at blive procederet.
Men historikerne kan man slet ikke stole på, de er jo radikale, erklærer den kreative Rasmussen.
Trøsten er med André Gide: at der ikke er den fordomsfuldhed, kunsten ikke til sidst får bugt med.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",4.0,13. maj 2016,Leave this field blank 
5310,/debat/2014/04/adoptioner-boer-opprioriteres,Adoptioner bør opprioriteres,Thomas Ploug," 
	Den 26. marts blev jeg i en kronik i Information taget til indtægt for det synspunkt, at assisteret reproduktion skulle være etisk betændt. Begrundelsen var, at jeg for nylig har gjort mig til talsmand for, at der finder en urimelig forskelsbehandling sted, når det offentlige betaler fertilitetsbehandling, men ikke udgifterne til adoption. Samtidig har jeg ved en tidligere lejlighed, som medlem af Etisk Råd, anbefalet, at adoption gøres til et mere attraktivt alternativ til æg- og sæddonation.

	Ifølge kronikørerne følger det heraf, at jeg finder fertilitetsbehandling etisk betændt. Det er dog en eklatant fejlslutning. At jeg påpeger forskelsbehandlingen og finder den urimelig siger intet om, hvorvidt jeg finder fertilitetsbehandlingen betændt eller ej. Man kan eksempelvis sagtens mene, at det er forkert, at mænd tjener flere penge end kvinder for samme job, uden at det deraf følger, at man vil afskaffe mænd.

	Faktisk er jeg tilhænger af assisteret reproduktion. Barnløshedsproblemet er et alvorligt og ofte dybt eksistentielt problem for de berørte parter, og at yde hjælp til at overkomme dette problem er i udgangspunktet godt.

	Økonomiske incitamenter

	Men diskussionen om forskelsbehandling baserer sig som nævnt på det forhold, at det offentlige betaler den fulde ydelse i forbindelse med fertilitetsbehandling, men kun yder et tilskud til adoption. Denne praksis er problematisk af flere grunde.

	For det første, fordi adoption alt andet lige må betragtes som en løsning på det samme problem som fertilitetsbehandling, nemlig problemet med barnløshed. Som to løsninger på samme problem burde de – i fraværet af grunde til forskelsbehandling – være ligestillede.

	Hvis man ønsker reel ligestilling på området, må man derfor undgå stærke økonomiske incitamenter til at foretrække den ene løsning frem for den anden. Man skaber dog ikke ligestillingen ved helt at fjerne det offentlige tilskud til både assisteret reproduktion og adoption, og man gør det heller ikke ved at give samme relative tilskud til de to fremgangsmåder. I begge disse tilfælde vil der nemlig skabes et økonomisk incitament til at vælge fertilitetsbehandlingen, som gennemsnitligt koster 76.000 kroner mod 200.000 kroner for en adoption.

	Personligt vil jeg foretrække, at vi i Danmark prioriterer de mennesker, der lider under et barnløshedsproblem, og derfor betaler den fulde udgift, hvad enten det drejer sig om assisteret reproduktion eller adoption. Bemærk dog, at reel ligestilling ikke kun er et spørgsmål om økonomi. Det handler også om, at de praktiske vanskeligheder ved at vælge en løsning i relevante henseender er de samme. Sagsbehandlingstider og godkendelsesprocedurer må alt andet lige være sammenlignelige.

	Adoption mod barnløshed

	Fertilitetsbehandling ikke er en sikker løsning på problemet med barnløshed. For ikke al fertilitetsbehandling resulterer i graviditet og fødsel, desværre. Samtidig viser tal fra USA og Storbritannien, at der er adskillige tusinder af børn, der venter på adoption.

	Hertil kommer, at adoption ikke kun er en løsning på barnløshedsproblemet. Det er også en løsning på den nød og forarmelse, som er et vilkår for mange forældreløse adoptanter rundt om i verden. At adoptere et barn vil i mange tilfælde kunne give barnet bedre livsbetingelser og i sidste ende øget livskvalitet. Disse to argumenter giver i realiteten grund til at favorisere adoption som en løsning på barnløshedsproblem-et.

	Men findes der grunde til at foretrække offentligt finansier-et fertilitetsbehandling frem for adoption som en løsning på barnløshedsproblemet?

	Man kunne måske pege på, at fertilitetsbehandling muliggør biologisk/genetisk slægtskab med barnet, og det synes at være et forhold, mange foretrækker. Jeg kan identificere mig med denne følelse, men spørgsmålet er, hvordan den skal indgå i forhold til spørgsmålet om at ligestille adoption og fertilitetsbehandling.

	Hvis der var evidens for, at biologisk/genetisk slægtskab generelt er en forudsætning for ’det gode forældreskab’ og dermed varetagelsen af barnets tarv på bedst mulig måde, ville det selvfølgelig være et stærkt argument for at foretrække det biologiske forældreskab.

	Jeg kender imidlertid ikke til en sådan evidens. Faktisk peger dele af den videnskabelige litteratur på, at adopterede børn klarer sig bedre i forhold til eksempelvis uddannelse end andre børn i samme socioøkonomiske omstændigheder.

	Ved en fuldstændig finansiering af de relativt få adoptioner i Danmark sikres en reel ligestilling af to løsninger på barnløshedsproblemet. Skulle staten favorisere en løsning, er der som nævnt gode grunde til, at det skulle være adoptionsordninger.

Thomas Ploug er professor og medlem af Etisk Råd
",0.0,3. april 2014,"	For det første, fordi adoption alt andet lige må betragtes som en løsning på det samme problem som fertilitetsbehandling, nemlig problemet med barnløshed. Som to løsninger på samme problem burde de – i fraværet af grunde til forskelsbehandling – være ligestillede."
11528,/debat/2011/09/vaekstsnak-tungetale,Vækstsnak og tungetale,Ole Jensen," Uden vækst i bruttonationalproduktet på mindst to pct. om året får vi arbejdsløshed, nedsat købekraft, øgede offentlige udgifter og social ustabilitet. Og forbruget skal følge med. Økonomisk vækst forudsætter øget forbrug, og omvendt. Og i princippet skal det fortsætte i al fremtid.
Alt dette følger af den indre systemlogik i økonomien. Det går simpelthen ikke uden økonomisk vækst!
Men det går heller ikke med! Selv med en beskeden økonomisk vækst på 2,1 pct. om året vil produktion og forbrug allerede om 20 år være halvanden gang det nuværende, om 50 år næsten det tredobbelte, ottedoblet om 100 år, og, lad os springe i det: Om 500 år vil produktion og forbrug være 32.574 gange i dag!
Det lumske er jo, at hvert år er det, der vokser med 2,1 procent, blevet 2,1 procent større end året før. Det er så at sige vækst med renters rente (eksponentiel vækst). Endeløs vækst er ganske enkelt en absurditet.
Truer vores egen art
Økonomiens systemlogik tørner sammen med virkelighedens logik. Det kan ikke lade sig gøre at vokse uendeligt på endelig plads.
Og vi befinder os på en endelig planet med endelige ressourcer, som vi allerede slider alt for hårdt på faktisk 50 pct. mere, end natur og klima i længden kan holde til, hvis kloden stadig skal kunne være et tåleligt opholdssted for mennesker, i hvert fald i det antal, vi er og især er på vej til at blive.
Det skønner kyndige og troværdige folk. Et mål for det er ifølge andre kyndige og troværdige folk artsudryddelsen. Den foregår for nuværende mellem 100 og 1.000 gange så hurtigt som det, man kalder den naturlige artsuddøen.
Og så er der jo varmestigningen i atmosfæren, der med raske skridt nærmer sig de to grader, hinsides hvilke 'alt' kan ske.
Ja, men vi skal naturligvis omstille til 'bæredygtig vækst', siger man så ved en effektiviseret udnyttelse af ressourcerne, ved opfindelse af vedvarende energi og af materialer med uanede bæredygtige egenskaber (f.eks. ved nanoteknologi), ved ændrede produktions-, transport- og forbrugsmønstre, omdefinering af bruttonationalproduktet og andet.
Men nissen absurditeten flytter med. For så skal effekten af bestræbelserne for bæredygtighed være så stor, at den kan følge med den eksponentielle vækst, samtidig med at naturbelastningen reduceres med en tredjedel. Men så må naturbelastningen ved produktion og forbrug om 20 år kun være på 44 pct. af, hvad den vil være, hvis vi lader stå til og fortsætter som nu.
Efter 50 år med tredobbelt produktion og forbrug må den kun være på knap en fjerdedel. Efter 100 år (ottedoblet produktion og forbrug) må den kun være på otte pct. . Og så det helt vilde: Efter 500 år med en vækst i produktion og forbrug på 32.574 gange må der kun slides 0,002 pct. på naturen af, hvad sliddet ellers ville være uden bæredygtighedsbestræbelserne i praksis: vækst uden naturbelastning!
Konklusion: Før eller siden må bæredygtighed afkobles fra den endeløse vækst! Og selv om det ikke er muligt lige nu på kort sigt, må økonomer og politikere dog for pokker tage det i betragtning. Det mindste, man kan forlange, er to ting: At de indrømmer, at vi befinder i os i et gigantisk dilemma, og at de ser i øjnene, at vækstmålene endda meget snart vil vise sig uopnåelige.
Det lange sigt må være en økonomi uden makroøkonomisk vækst. Men det korte må indeholde det lange som mål, og set i det lys er den nuværende ulidelige vækstsnak ren tungetale i en drømmeverden.
Brutale og egoistiske
Og mon ikke de fleste af historiens og klodens små og mindre lokale markeder har haft både konkurrence og fri prisdannelse uden makrovækst? Hvorfor skulle det ikke kunne lade sig gøre på globalt plan når det nu er vores eneste overlevelsesmulighed? Den økonomiske systemlogik er en menneskeopfindelse, ikke en naturlov.
Vi er en naturbrutal og artsegoistisk slægt, hvis brutalitet og egoisme nu rammer os selv i nakken som en boomerang. K.E. Løgstrup sagde profetisk:
»Vi har skabt et samfund, vi ikke har intelligens til«.
Vi har heller ikke moral til det vi ter os skamløst og krænkende og himmelråbende arrogant over for den skabte verdens herligheder.
Hvad der er værst, den manglende moral eller dumheden, ved jeg ikke. Johs. V. Jensen sagde, da han takkede for sin Nobelpris i litteratur: »En almægtig række af håndgribelige mirakler er verden, en fontæne af glæde«.
Det er disse håndgribelige mirakler klodens forunderlige livsformer vi systematisk krænker for næsten hvert skridt, vi går. Er det for sent at vende om og korrigere os selv med udgangspunkt i Johs. V. Jensens undren og glæde?
Ole Jensen er professor emeritus og dr.theol. Han har skrevet 'På kant med klodens klima. Om behovet for et ændret natursyn', 2011.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",75.0,8. september 2011,Alt dette følger af den indre systemlogik i økonomien. Det går simpelthen ikke uden økonomisk vækst!
343,/debat/2016/04/europa-reduceres-geografi,Europa reduceres til geografi,Richard Swartz," Findes der et Europa uden Europa? Ja, det findes. På sit allerlaveste niveau manifesterer det sig som geografi, reduceret til selve sin rumlige udstrækning med dennes fysiske begrænsninger. Men hele det betydningsunivers, vi normalt forbinder med navnet ’Europa’ – og som har med kultur, religion, økonomi eller politik at gøre – består jo i ophobningen af alt det andet, som vi over tiden har kunnet føje til det rent rumlige begreb.
Vores ærgerrige stræben har været at gøre os så uafhængige som muligt af netop rum og geografi. Fra det konkrete og håndfaste har vi bevæget os mod det abstrakte og virtuelle. Med betydelig succes: Jeg sidder i Stockholm og taler med nogen i Hongkong, mens jeg i samme øjeblik ser på tv, hvad der sker i New York. Får jeg lyst til det, kan jeg inden for et overkommeligt antal timer flytte mig selv helt til verdens ende. I rasende hast er vores geografiske rum skrumpet sammen. Snart truer det med helt at forsvinde.
Processen kaldes som bekendt globalisering.
Migrant- og flygtningestrømmen hører til denne globaliserings yderste konsekvenser. Når disse folkevandringer søger mod Europa, bekræfter de det fysiske rums afskaffelse. Men det store paradoks er, at netop globaliseringen her hos os kommer til at fremkalde sin egen modsætning – nemlig rummets genkomst. Med ét er vi på vej tilbage ned i geografien, når vi som europæere gribes af frygten for, hvordan masseindvandringen vil forandre vores samfund – og griber til beskyttelsesforanstaltninger.
Forceret fremmarch
Af vores frygt er det kun alt for oplagt at slå politisk mønt. Nationalister og populister af diverse kulører hilser det lukkede rums renæssance velkommen. De bruger det til endnu en gang at markere nationens eller hjemlandets stadig mere rageknivsskarpe grænser for at ekskludere og til at gå i dækning. Fædrelandets jord behøver de for at kunne stikke nationens rødder deri, for at binde den til dens plads i geografien, hvor man anser sig selv for altid at have været og i al fald i meget længere tid end alle andre. Den Anden – på den anden side af grænsen – risikerer at forvandle sig fra nabo eller flygtning til fjende.
Denne retræte fra Europa som et frivilligt organiseret værdifællesskab truer med at blive en forceret fremmarch mod det partikulære og provinsielle, hvor selve problemet fremstilles som dets egen løsning. Det er den nationale indskrænkethed, der skal værne om Europas store universelle landvindinger. Uden at se det uforenelige heri vil Viktor Orbán, den europæiske nationalismes forsanger, ved hjælp af pigtrådsruller slå vagt om Europa som en kristen og demokratisk kultur.
Men et fællesskab som Den Europæiske Union kan ikke bestå med alt for mange undtagelser. Solidaritet er selve det bindemiddel, som kræves for at holde sammen på den. Bliver derimod de medlemmer, som med parallelaftaler og fodnoter vil skaffe sig eksklusive vilkår, for mange, forvandles fællesskabet til et uforpligtende og løst sammenhold, der måske nok kan bidrage til en god atmosfære, men ikke så forfærdelig meget mere.
Pas fra fortiden
At være kvalificeret til medlemskab af en fælles valuta – som f.eks. Danmark og Sverige – og dog vælge at fastholde sin egen bidrager ikke til fællesskabet, men derimod til en irriteret atmosfære. Storbritanniens beslutning om at holde folkeafstemning om sit medlemskab kan nok kun i dette land opfattes som et forsøg på at ’reformere’ EU – alle andre steder ses det som ren nationalegoisme. Når man som Tyskland og Frankrig sætter sig ud over de fælles budgetregler, skabes der et arrogant præcedenstilfælde, som også vil kunne påberåbes af de mindre medlemsstater, der forventes at holde sig strikt til de regler, som åbenbart ikke gælder for alle.
Masseindvandringen til vores kontinent har ramt det europæiske fællesskab i dets ømme underliv. I de senere år er der for unionens medborgere med stor møje blevet skabt den samme bevægelsesfrihed, som allerede gjaldt for varer og kapital. Endelig skulle vi helt befries fra geografien og lige så frit som tulipaner og bankchecks bevæge os over statsgrænser, som blev fiktive. Her og der stod der et tomt grænsevagtskur tilbage som minde om det Europa med påtvungne grænsekontroller, vi troede, vi havde lagt bag os.
Men sådan skulle det ikke være. Europa betaler nu en høj pris for den lige så uundgåelige som velkomne globalisering. En lang række europæiske nationalstater er derfor i fuld gang med at omfortolke et begreb som ’fællesskab’; dets omfang, indhold og form. For den, som mener, at Europa er mere end geografi, er det forstemmende at se, hvor stor tillokkelseskraft denne meget snævre neonationalistiske tolkning udøver på europæerne.
I en skrivebordsskuffe opbevarer jeg mine makulerede, for længst udløbne pas fra fortiden. Hvorfor egentlig? Velsagtens som en sørgeligt og afskrækkende artefakt, en art arkæologisk vidnesbyrd fra en lang korrespondentkarriere i et Europa uden Europa. Det sker, at jeg bladrer i dem. På hver af siderne mindes jeg om min på den tid i bogstaveligste forstand begrænsede frihed: stempel på stempel, forskellige i farver og former, en slags krønike fra et delt og ufrit Europa.
Forleden dag tog jeg mit nuværende – gyldige – pas frem fra skrivebordsskuffen. Her har det ligget ganske længe nu, selv om jeg næsten hele tiden er på farten tværs igennem Europa. Nu kan det snart komme i anvendelse og blive forsynet med sine første stempler.
© Richard Swartz og Information. Oversat af Niels Ivar Larsen
",3.0,26. april 2016,"Vores ærgerrige stræben har været at gøre os så uafhængige som muligt af netop rum og geografi. Fra det konkrete og håndfaste har vi bevæget os mod det abstrakte og virtuelle. Med betydelig succes: Jeg sidder i Stockholm og taler med nogen i Hongkong, mens jeg i samme øjeblik ser på tv, hvad der sker i New York. Får jeg lyst til det, kan jeg inden for et overkommeligt antal timer flytte mig selv helt til verdens ende. I rasende hast er vores geografiske rum skrumpet sammen. Snart truer det med helt at forsvinde."
7746,/debat/2013/04/laeserbreve-15,Læserbreve,," Dobbeltmoral hos Coop
Elisabeth Bundgaard, Taastrup
I samme måned hvor Coop sender danske regnskabsmedarbejdere ud i køen af ledige, fordi deres arbejde i fremtiden skal løses af underbetalte indere, orienterer magasinet ’Dit Coop’ omhyggeligt om kundernes muligheder for at handle etisk korrekt ved at købe afrikanske Fairtrade-produkter. Man får søreme også muligheden for at redde regnskov ved at investere i en køkkenrulleholder, støtte arbejdet med at bevare klodens dyr via Verdensnaturfonden samt yde bidrag til Care og Børns Vilkår.
Coop kan beholde sin tomme italesættelse og ’langt ud af Danmark rækkende initiativer’. Indtil Coop begynder at føre en etisk og samfundsøkonomisk forsvarlig forretning i Danmark, hvor virksomheden tjener sine penge, betragter jeg mit medlemskab som ophørt – og vil fremover handle i andre butikker.
 
Manglende solidaritet
Hanne Winther, Birkerød
»Undskyld mig, men offentligt ansatte ved ikke, hvad det vil sige at arbejde!« Sådan lød det for nylig fra en god ven, da snakken hen over en middag faldt på lærerkonflikten. Jeg skal da lige love for, at jeg blev overrasket – især over min vens generaliserende tone.
Jeg måtte herefter lytte til en beskrivelse af, hvor meget der blev knoklet på private arbejdspladser, hvor man arbejder mere end det timetal, man er ansat til – uden ekstra betaling.
Jeg kan forstå, at både private og offentlige lønmodtagere befinder sig i en meget presset situation. Vi tør snart ikke stille spørgsmål til de krav, vi bliver præsenteret for af frygt for at miste vores position i samfundet. Vi er så pressede, at vi ikke har overskud til at sætte os i andres sted, men bliver så snæversynede, at en simpel dialog eller diskussion ender i konflikt.
Private og offentligt ansatte spiller alle en vigtig rolle i samfundet. Lad os derfor ikke rive med af den egocentrerede og selvhævdende bølge, som ulmer visse steder og bringer vores sammenhold og omsorg for hinanden i fare.
Som lærer føler jeg, at mine arbejdsopgaver er en af de allervigtigste i vores samfund. Jeg skal på baggrund af mit faglige og personlige engagement sørge for at vores nye generation udvikler og uddanner sig til gode demokratiske borgere.
Jeg har aldrig gjort mit arbejde op i tid, men kan garantere, at den ikke ligger under 37 timer pr. uge.
 
Ingen debat om de langtidssyge
Paul Gram-Hansen, Odense
Enhedslisten har foreslået ophævelse af varighedsbegrænsningen på sygedagpenge, der ville kunne gavne alle langtidssyge. Forslaget er dog blevet afvist af alle øvrige partier i Folketinget og ved andenbehandling var der stort set ingen debat.
Socialdemokraterne fremførte eget kommende forslag som positivt, men den eneste ’forbedring’ er ophævelsen af ægtefælleforsørgelsen. Det betyder, at de fleste langtidssyge rent faktisk stilles dårligere end hidtil.
Venstre ville slet ikke forholde sig til Enhedslistens forslag, men mente det var rent politisk drilleri. Så et useriøst Folketing har nu afvist at forbedre de økonomiske forhold for langtidssyge, og ophævelsen af varighedsbegrænsningen synes skrinlagt. En oplagt vindersag for regeringen bliver til endnu en ny tabersag.
 
Ubrugelige afstemninger
Alfred Larsen, Gentofte
Den 2. april foreslår Hamid El Mousti i et læserbrev, at man lægger et forslag til løsning af konflikten mellem lærerne og KL ud til folkeafstemning.
Men tænk på, at de 179 folketingsmedlemmer vi har nu, er resultatet af en afstemning, så hvorfor skulle vi tro, at en folkeafstemning om skoleproblemerne ville give et brugbart resultat?
 
Virker fleksjob-reformerne?
Jesper van der Schaft, tidligere fleksjobber, Åbyhøj
Information har været god til at skrive om den ’nye’ førtidspensions- og fleksjobreform, før den trådte i kraft 1. januar i år. Nu hvor reformen er trådt i kraft ville det være interessant at undersøge, om reformerne er succeser eller ej.
Selvfølgelig er det svært allerede nu at evaluere erfaringerne med, at de unge under 40 år ikke længere kan få tilkendt førtidspension, men skal i ressourceforløb med tværfaglige teams.
Men hvad med de såkaldte ’minifleksjob’, som er beregnet til de fleksjobbere, der har så begrænset arbejdsevne, at de kun kan arbejde et par timer om ugen?
Har kommunerne kunnet skaffe disse ’minifleksjob’, og hvis de har, hvordan har fleksjobberne det på deres arbejdspladser? Bliver de f.eks. mobbet, fordi de kun skal arbejde et par timer om ugen eller bliver de anerkendt som medarbejdere? Og er grunden til, at man ikke hører om ’minifleksjobene’, at de har vist sig, ikke at være en succes?
Jeg håber, at kommunerne, beskæftigelsesministeriet eller andre med relation til fleksjobreformen i nærmeste fremtid vil lave en undersøgelse om, hvorvidt minifleksjobs er vejen frem. For det er da tude tosset at fortsætte med noget, som har vist sig ikke at fungere – både for arbejdsgiverne og for fleksjobberne.
 
KL’s usaglige hetz
Jørn Medum Sørensen, pensioneret viceskoleleder
»En lærer underviser i gennemsnit i 16,3 timer om ugen. Dermed bruger læreren knap 40 procent af sin arbejdstid på at undervise.
Resten af arbejdstiden bruger læreren på forberedelse, møder, skole-hjem-samarbejde, skolebibliotek, pauser osv. Det viser en analyse af den faktiske arbejdstid for 14.800 lærere i 35 kommuner.« Således skriver Kommunernes Landsforening (KL) i deres hetz mod lærerne.
Dermed signalerer KL, at lærernes opgaver, der ikke er direkte undervisning, er overflødigt pjat.
Skolebiblioteket er i dagens moderne skole omdrejningspunktet for al den gode undervisning, og det er kun en misvisende teknikalitet, som gør, at al tiden ikke bliver registreret som undervisning. At det er videreuddannede lærere, som arbejder på skolebibliotekerne er vel indlysende.
Det lille ord ’osv.’ i citatet dækker over lærernes videreuddannelse. Er det ikke godt at lærere gerne videreuddanner sig?
Og i frikvartererne har lærerne tilsynspligt med eleverne. Skal de ikke lønnes for det?
Hvorfor skal min skat betale for KL’s usaglige hetz?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,8. april 2013,"»Undskyld mig, men offentligt ansatte ved ikke, hvad det vil sige at arbejde!« Sådan lød det for nylig fra en god ven, da snakken hen over en middag faldt på lærerkonflikten. Jeg skal da lige love for, at jeg blev overrasket – især over min vens generaliserende tone."
2543,/debat/2015/05/dr-holder-vagthunde-kort-snor,DR holder sine vagthunde i kort snor,Lasse Jensen," Ekstra Bladet har – formentlig med nogen ærgrelse – måttet afgive førstepladsen på listen over de medier, der i 2014 modtog flest næser fra Pressenævnet. Den plads går nu til DR. Ekstra Bladet, der aldrig har skjult sin foragt for nævnet, brugte ofte argumentet, at hvis man laver fræk, gravende og afslørende journalistik, er det en erhvervsrisiko at få næser fra nævnet. Altså, hvis man stikker snotten for langt frem, sætter Pressenævnet en næse på den.
Argumentet halter, fordi Pressenævnet slavisk holder sig til de presseetiske regler. Nævnet bedømmer ikke journalistisk heroisme, kun om mediers opførsel. holder sig inden for reglerne. Min påstand er, at man sagtens kan drive gravende, kritisk journalistik uden at opføre sig uetisk. Faktisk vil jeg hævde, at uetisk journalistik ikke er ordentlig journalistik – uanset hvor kritisk den er og uanset størrelsen eller betydningen af afsløringerne. Det synspunkt nød ikke fremme, da DR’s serie I skattely først fik Cavlingprisen og derefter fik kritik fra Pressenævnet. Etisk ansvarlighed blev her undermineret af journalistisk begejstring.
At denne dobbeltmoral stadig lever i bedste velgående, blev tydeligt demonstreret af DR’s kommentar til sin nye status som 2014’s mest kritiserede medie i Pressenævnet. Direktør for DR Danmark, Anne Marie Dohm (tidligere rektor for Journalisthøjskolen og fhv. chefredaktør for Nordjyske Medier) udtalte i sidste uge til Mediawatch: »Det er klart, at vi helst undgår sager i Pressenævnet, og det tilstræber vi også« og hun fortsatte: »Men det har også noget at gøre med, at vi har besluttet at lave mere kritisk journalistik, hvor vi selv graver flere historier frem og går virksomheder og organisationer kritisk efter i sømmene. Det er en genre, der er forbundet med større risiko for at begå fejl.« Med andre ord, vi er helte, og så begås der fejl.
Dohm tilføjer dog, at hendes ord ikke skal ses som en undskyldning, men det er svært at tolke dem meget anderledes. Det handler jo ikke om journalistik, der produceres af for få mennesker under stort tidspres. Det er slet ikke tilfældet med f.eks. I skattely-serien. Tværtimod. Her er tale om en dyr produktion, der har taget måneder, måske år at forberede, optage og redigere.
De mange næser er blevet uddelt i en tid, hvor DR selv mener at have truffet omfattende foranstaltninger for at højne sin etiske standard. DR har en etikchef, der på det seneste – ifølge DR – er blevet forstærket med en sagsbehandler. DR har en seer- og lytterredaktør, udnævnt af bestyrelsen, der i parentes bemærket sidder isoleret i et fjernt hjørne af DR-Byen og kun assisteres af en studerende. DR har et etisk regelsæt, der med sine 89 sider er Danmarks suverænt største af slagsen.
Men DR laver moderne tv. Og her udfordres journalistikken af en dramaturgi og ikke mindst en aktantmodel, der kræver skurke, helte, modstandere og hjælpere i en letforståelig og medrivende fortælling. Her skæres der etiske hjørner i jagten på seertal, og det er oftest her, problemet ligger begravet. Og man har stærkt på fornemmelsen, når man taler med journalister og redaktører i DR, at oprustningen på etikområdet i virkeligheden ses som en politisk, lidt ulækker foranstaltning, der har til opgave at begrænse den journalistiske frihed. En slags Internal Affairs, der i de britiske og amerikanske tv-serier er den politienhed, der efterforsker politiet indefra. DR’s internal affairs er imidlertid tilsyneladende uden større indflydelse. De to etik-enheder i DR består af pæne og ordentlige mennesker, der ikke er udstyret med nogen væsentlig myndighed. Internt betragtes de med en blanding af lav interesse og høj irritation. DR’s lytter- og seerredaktør, Jacob Mollerup, har ved flere lejligheder passet sit arbejde med velunderbygget kritik, men i det store hus er det ikke altid blevet varmt modtaget. Heller ikke fra toppen.
Det er selvfølgelig ren spekulation, men man aner en sammenhæng mellem den interne irritation og DR’s meddelelse om, at 62-årige Mollerup ikke ønsker at fortsætte på den post, han har haft i 11 år, når hans kontraktperiode udløber til november. Vagthunde i alt for kort snor kan kun gø, ikke bide.
Lasse Jensen er mediejournalist Klummen er udtryk for skribentens egen holdning
",10.0,20. maj 2015,"Det er selvfølgelig ren spekulation, men man aner en sammenhæng mellem den interne irritation og DR’s meddelelse om, at 62-årige Mollerup ikke ønsker at fortsætte på den post, han har haft i 11 år, når hans kontraktperiode udløber til november. Vagthunde i alt for kort snor kan kun gø, ikke bide."
13203,/debat/2010/11/laeserbreve-7,Læserbreve,Informations Webredaktion," Ældre skubbes ud af VUC
Hanne Pontoppidan, formand for Uddannelsesforbundet
Med den nye finanslovsaftale skal efterlønnere og pensionister betale 10.000 kroner for at tage et fag på VUC . Dermed lægger forligsparterne en kampesten i vejen for, at efterlønnerne kan bruge muligheden for fleksibel efterløn.
Tanken var, at ordningen skulle give seniorer med ret til efterløn mulighed for at fortsætte på arbejdsmarkedet på nedsat tid. For mange er det ikke muligt at fortsætte et job på fuld tid, når de kommer op i alderen, mens et deltidsjob måske nok kunne være både muligt og attraktivt. Det forudsætter dog, at seniorerne kan matche de krav, der stilles i jobbet, og her er det en forudsætning, at de fortsat har adgang til efteruddannelse på lige fod med yngre kolleger. Og det er her, kæden hopper af som følge af den øgede  brugerbetaling, som i sidste ende kan tvinge seniorerne ud af arbejdsmarkedet pga. svækkede kompetencer. For kan de ikke få den nødvendige efteruddannelse, kan de ikke matche de kvalifikationskrav, arbejdspladsen stiller. I stedet er de sådan set henvist til at forlade arbejdsmarkedet fuldt og helt. Det er paradokssalt, eftersom der fra begge sider af det politiske spekter meldes makant ud om behovet for, at vi alle bliver længere på arbejdsmarkedet.
Desuden er det alt for snævert at reducere al uddannelse til et beskæftigelsespolitisk instrument. Også bedsteforældre kan have behov for at opnå kompetencer på niveau med folkeskolen, hvis de skal kunne deltage i en ligeværdig dialog med deres børnebørn. Det blokerer den øgede brugerbetaling også for.
Rolleskifte
HansHenrik Samuelsen, Hellerup
Jeg glæder mig til, at alle indvandrere er så veluddannede, at danskerne igen skal til opdage, hvordan det er at gøre rent på hoteller, hospitaler, skoler, > fritidshjem, > børnehaver, vuggestuer, biblioteker osv. midt om natten. Mon vi stadig kan?
Pointenes pris
Claus Høyer, København
Vil VOK være så venlige at fortælle os, hvad de nye pointregler kommer til at koste. I en tid hvor der skæres ned selv på saft og kage i venteværelserne, hvor vi putter flere og flere unger ind i klasserne, fyrer på sygehusene og så videre og så videre, vælger regering og støtteparti at lave et ekstremt bureukratisk (og uværdigt) pointsystem.
Hvor mange timer skal juristerne bruge på at tjekke arbejdsattester og fortolke eksaminer. Hvor er det jammerligt. Skam jer.
OVK ser ned på arbejdere
Morten Bro, Broager
OVK, S og SF vil have et pointsystem, og det er måske en god idé. Vi kan jo ikke redde hele verden. Men jeg er glad for, at Socialdemokraterne og SF i det mindste ikke betragter sosu'er, kassedamer, håndværkere, rengøringsassistenter m.fl. som sekundaborgere der skal diskrimineres i forhold til akademikere.
Alle - det vil sige flertallet på  >arbejdsmarkedet -  som OVK ifølge pointsystemet anser for at være mindre værd, bør huske denne opdeling ved næste valg. For dette handler ikke kun om udlændingepolitik, men fundamentalt om synet på Danmarks egne borgere. Vi mangler ydermere at få at vide, hvem der skal bygge huse, installere el, gøre toiletter rene, vaske folk på plejehjem, sidde ved kassen osv., hvis et land kun består af eliten.
OVK mener i øvrigt,  at de 20 bedste universiteter i verden  er noget helt særligt -  hvad universitet nr. 22 så end har gjort dem?
Uvirksom  behandling
Sten Hegeler, Frederiksberg 
Man tager sin temperatur. Det viser sig, at man har feber. Hvordan løser man det problem? Naturligvis ved at slå termometeret i stykker.
Landet over, i de såkaldte ghettoer, har man problemer. Hvordan løser man dem? Naturligvis ved at rive husene ned.
Downsizing
Ralf Andersson, Frederiksberg
Hvis bare nogle af folkets valgte tjenere på Borgen ville give sig selv tid til lidt kreativ tænkning ind imellem den tvangsprægede  produktion af xenofobisk lovsjusk og den ditto afliring af det håbløse mantra om vækst eller det, der er værre: Grøn vækst.
Måske kunne vi så overhale Kina og de andre inden om og blive et foregangsland igen. Blive det, hele verden venter på ved at gøre en dyd af nødvendigheden og demonstrere, hvordan man kan bevare et hyggeligt samfund med en solidarisk og ligelig fordeling af de svindende ressourcer ved på demokratisk organiseret vis at gøre det fornødne: at blive færre og forbruge mindre. 
Det er i særklasse lettere sagt end gjort, men det her er jo også bare et læserbrev.
Problematisk middelklasse
Søren Blaabjerg, Hørning
Den vanskelige situation for de europæiske socialdemokratier beror hovedsageligt på den ændrede sociale stratificering. Tidligere stod en ret talrig underklasse af arbejdere og flipproletarer over for en mere fåtallig privilegeret middelklasse af selvstændige og kapitalejere. Kampen var enkel: Den moralske kamp for øget lighed var stort set identisk med kampen for demokrati og oplysning på alle fronter. Resultatet syntes at være givet på forhånd, idet øget lighed var i overensstemmelse med flertallets indlysende egeninteresse. 
I dag er situationen radikalt anderledes. Mellemindkomstgrupperne udgør nu langt den største del af vælgerbefolkningen, og det er på ingen måde nogen selvfølge, at hovedparten af dem er særligt interesserede i at dele deres relative velstand med de socialt underpriviligerede. Samtidig udgøres samfundets kapitalinteresser i stigende grad af anonyme fonde, hvor ejendomsretten er spredt bredt ud.  
Spørgsmålet er, om den realistiske grænse for lighed nu nået. Skal man appellere til folks samvittighed frem for deres egeninteresse?  
Vælger man at tilpasse sig den folkelige opinion, risikerer man at måtte give køb på idealerne og fremstå som dobbeltmoralske og hykleriske stemmefiskere. Vælger man modsat at spænde den idealistiske buestreng for meget, risikerer man, at den brister, og pilen falder til jorden uden på mindste måde at have nået sit mål.
Barske  besparelser
Stefan Hermann, rektor, Professionshøjskolen Metropol
Som man kunne læse i Information 18. november, så står Professionshøjskolen Metropol over for nogle drastiske besparelser.
Besparelserne skyldes hovedsageligt finanslovsforliget mellem regeringen og DF og betyder, at vi nu er tvunget ud i en personalereduktion på ca. 50 medarbejdere. Situationen er stærkt beklagelig, og rationalet er svært at forstå. At netop velfærdsuddannelserne skal holde for, vil betyde dårligere kvalitet for eleverne i skolen, børn i dagtilbud, udsatte, samt syge og ældre. I denne svære situation har Metropols ledelse lagt vægt på åbenhed og inddraget medarbejdersiden for i videst muligt omfang at sikre fælles fodslag.
I Informations artikel medvirker medlem af Studenterrådet Kresten Bang Heinfelt, der afslutter sine udtalelser med en kritik af, at ledelsen ikke har inddraget de studerende. Det er ikke korrekt. De studerende er repræsenteret i bestyrelsen, der længe har været underrettet om alvoren i situationen. Senest i sidste uge, hvor finanslovsforliget endelig blev indgået.
Afsporet  finanslov
Lise Huggler, Hellerup
Er der nogen, der kan sige noget fornuftigt om, hvorfor pointsystem  for familiesammenføring af udenlandske borgere kædes sammen med  finansloven? Et er, at Dansk Folkeparti har interesse i at få  spørgsmålet på dagsordenen. Men hvorfor afviser Socialdemokraterne og  Socialistisk Folkeparti ikke simpelthen spørgsmålet om  familiesammenføring i denne sammenhæng? Fokus burde være på  finansloven og dens konsekvenser i det kommende år.
Hvorfor  støtte a-kraft?
Jeppe Jepsen, Slangerup
Vi har globalt set siden 1960 udbetalt det, der svarer til omkring 1,8 billioner kroner i støtte til forskning i atomkraft. Det kan ikke være rigtigt, at vi støtter op omkring en så forældet idé som atomkraft, når der er tydelige beviser for uheldige konsekvenser af teknologien. Se bare på Tjernobyl.
Når man skal af med det radioaktive affald, skubber man bare problemerne længere ud fremtiden, man graver det simpelthen dybt ned i jorden. Og hvad vil der så ske, når de tektoniske plader bevæger sig, der opstår vulkanudbrud eller måske jordskælv? Derudover er uran altså en begrænset ressource ligesom olie.
Et af argumenterne for atomkraftværker er, at vi bør skaffe os af med kulværker hurtigst muligt for at mindske CO2-udslippet og derved skåne miljøet. Det er såmænd også en glimrende tanke, men der findes mange bedre alternativer, som ikke har atomkraftens mange negative sider -  f.eks. vindmøller og solceller.
Men ifølge Nordisk Folkecenter for Vedvarende Energi er der desværre ikke meget økonomisk støtte til forskning i vedvarende energi - de modtager ca. 93,5 procent mindre støtte end atomkraft.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,22. november 2010,"Jeg glæder mig til, at alle indvandrere er så veluddannede, at danskerne igen skal til opdage, hvordan det er at gøre rent på hoteller, hospitaler, skoler, > fritidshjem, > børnehaver, vuggestuer, biblioteker osv. midt om natten. Mon vi stadig kan?"
9944,/debat/2012/05/uskyldige-straffes-haardere-doemte,Uskyldige straffes hårdere end dømte,Rikke Brook," Forestil dig, at politiet en dag river dig ud af din hverdag, og placerer dig i en celle på otte kvadratmeter. Du må ikke tale med kæresten, børnene, familien eller vennerne. Døren er låst og vinduet afskærmet. Her sidder du så. Alene. En dag, en uge eller et år. Du er magtesløs. Du bestemmer ikke længere over dit liv.
Det er den barske hverdag for de knap 6.700 danskere, der blev varetægtsfængslet i 2010 (tal for 2011 er ikke tilgængelige endnu, red.).
Både antallet af varetægtsfængslinger og længden af dem er steget markant de seneste 10 år. De varetægtsfængslede venter på, at deres sag bliver efterforsket og på, at de bliver stillet for en dommer. Og de kan vente meget længe. Der findes eksempler på, at mistænkte sidder varetægtsfængslet i to et halvt år.
En af de varetægtsfængslede er Lars. Han sidder varetægtsfængslet på andet år. Der er klinisk stille og klaustrofobisk på hans værelse/celle. Her er kun lige plads til en seng, et skrivebord, en stol og et fjernsyn. På opslagstavlen over skrivebordet hænger billeder af hans familie. Men flest af hans to børn, en pige på seks år og en dreng på tre år. Farverne på billederne liver op i det ellers triste rum med de hvide vægge, det tunge sorte gardin og grå vinylgulv. Lys er der heller ikke meget af.
Usikkerheden er det værste
»I et stykke tid manglede den matterede glasplade, der plejede at sidde foran vinduet. Det var skønt. Jeg tilbragte flere timer med at kigge ud ad vinduet. Nu har de sat den op igen, så jeg ikke kan se ud,« fortæller Lars.
Før Lars blev fængslet havde han et job som sælger, to børn, en kone, forældre, søskende og venner. Som varetægtsfængslet har han ingenting. Ingen af de rettigheder eller friheder, som han tog for givet før. Lars ser sin kone og børn to gange om ugen i halvanden time i et af de små besøgsrum, som også kun er ca. otte kvadratmeter. Kun to gange om ugen får han lov til at bruge en telefon.
I over et år har Lars ventet på at få at vide, om han bliver frifundet eller dømt. Han ventede otte måneder på, at hans sag kom for byretten. Nu er den anket til landsretten, og de har først tid i maj.
»Min datter skal begynde i skole til august. Det vil jeg helst ikke gå glip af. Usikkerheden er det værste. Jeg aner ikke, hvad der skal ske med mit liv. Jeg har mistet meget tid allerede med mine børn,« siger Lars.
Hårdere end at være dømt
Uanset om Lars bliver dømt eller frifundet, har han allerede afsonet en hård straf. Hvis han bliver frifundet, kan vi slet ikke diskutere uretfærdigheden i en sådan behandling. Men er behandlingen i orden, hvis han bliver dømt? Ja, i så fald berettiget, men hvad berettiger os til at straffe Lars, før han er dømt? Og oven i købet med en hårdere straf, end hvis han blev dømt, fordi Lars som varetægtsfængslet stort set ingen rettigheder har, hvilket han ville have som afsoner.
Og hvad berettiger os til at holde mennesker hen i uvished, sætte deres liv på pause og fratage deres børn, ægtefælle, venner og familie muligheden for at besøge dem i så lang en periode, når vi ikke engang ved, om de er skyldige i noget kriminelt?
Det er jo ikke kun Lars, den her behandling går udover, det er i høj grad også hans familie og børn.
Hvordan skal Lars’ to børn på seks og tre år forstå, at deres far pludselig ikke er en del af deres hverdag længere? Hvorfor skal børnene straffes, fordi deres far muligvis har gjort noget kriminelt? Det er jo ikke engang sikkert, at han faktisk har.
Isoleret
De mange og lange varetægtsfængslinger har været til debat i flere år. Ifølge Institut for Menneskerettigheder kan varetægtsfængslinger have mange af de samme konsekvenser som isolationsfængslinger, hvor der mangler meningsfuld social kontakt.
Den isolationsfængslede tilbringer 22-23 timer om dagen isoleret fra omverdenen, og det kan give langvarige psykiske skader. I nogle tilfælde allerede efter en uge. Skaderne kan være vægttab, koncentrationsbesvær, hovedpine, søvnbesvær, mareridt, angst og depression.
Behandlingen af de varetægtsfængslede står i skarp kontrast til mennesker, der afsoner en dom. De kan i højere grad have omgang med andre fanger, de har ret til flere besøg og pligt til at arbejde.
Spørgsmålet er derfor, hvorfor vi har et strengere regime for varetægtsfængslede, der principielt stadig er uskyldige, end for afsonere der er dømt?
De varetægtsfængsledes forhold bryder med det såkaldte normaliseringsprincip, som ellers nyder stor opbakning i Danmark.
Det betyder, at tiden i fængslet skal minde så meget som muligt om et normalt liv, men man kan godt sætte spørgsmålstegn ved, om normaliseringsprincippet efterleves ordentligt, når det gælder de varetægtsfængslede. En lovændring i 2008 skulle sikre, at de varetægtsfængslede kun i sjældne tilfælde sidder fængslet længere end seks måneder, men den lov har ikke haft nogen effekt.
Stigende tendens
Flere forsvarsadvokater med Bjørn Elmquist i spidsen peger på, at det er for let for anklagere at få dommerne til at forlænge varetægtsfængslingen. Der stilles ikke strenge nok krav til tidsrammen for efterforskningen, og for hvornår sagen skal behandles i retten.
Måske skulle man kigge mod Skotland. Her må der maksimalt gå 26 dage fra fængslingen til anklageskriftet forligger og sagen er berammet.
Ifølge Danmarks Statistik går udviklingen i den stik modsatte retning af hensigten med lovændringen i 2008. Og imens debatten raser, efterforskningen af sager trækker ud, og ventetiden hos domstolene bliver længere, sidder mennesker bogstavelig talt låst fast i systemet og venter på en afklaring på resten af deres liv.
Forestil dig, at det var dig, der havde siddet i over et år i et værelse på otte kvadratmeter uden den daglige kontakt til dine børn, din ægtefælle, din familie og dine venner. Uden mobiltelefon, internet, restauranter, biografer, dit arbejde og i det hele taget din normale dagligdag. Du sidder bare og venter på, at du enten bliver frifundet eller dømt. Men du aner ikke, hvad der skal ske med dit liv. Du har mistet kontrollen fuldstændig.
Nu er der andre, der bestemmer over dit liv, og du kan intet gøre for at ændre det. Måske er du skyldig. Måske ikke.
Og når vi nu har skabt et retssamfund, hvor man ikke er skyldig, før man er dømt, skal man vel ikke straffes, før man er dømt?
 
 
Rikke Brook er cand.merc. i kommunikation, forfatter og klummeskribent. Hun er forfatter til bogen ’OM OS – baseret på en sand historie’, som er baseret på egne oplevelser med sin eksmands uberettigede varetægtsfængsling.
Lars er ikke den varetægtsfængsledes rigtige navn, da han ønsker at være anonym.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",45.0,19. maj 2012,"Det betyder, at tiden i fængslet skal minde så meget som muligt om et normalt liv, men man kan godt sætte spørgsmålstegn ved, om normaliseringsprincippet efterleves ordentligt, når det gælder de varetægtsfængslede. En lovændring i 2008 skulle sikre, at de varetægtsfængslede kun i sjældne tilfælde sidder fængslet længere end seks måneder, men den lov har ikke haft nogen effekt."
3805,/debat/2014/11/laeserbreve-16,Læserbreve,Informations Debatredaktion," Politikere skaber de ringe forhold
Bettina Buch, Kirke Hyllinge
Kære Trine Pedersen.I dit indlæg »Så hold dog kæft, kære lærer« i Information den 3. november, beklager du dig over lærernes negative reaktion på en reform, de har skullet finansiere med en arbejdstidslov, der kraftigt har forringet muligheden for at levere et ordentligt stykke arbejde. Jeg forstår din frustration som lærerstuderende i praktik – men  du retter bager for smed.
De elendige muligheder for at forberede ordentlig undervisning, der kan skabe de eliteelever, politikerne taler om, er skabt at politikerne ikke af lærerne. Det er politikernes ansvar, at lærerne ikke kan levere ordentlig forberedt undervisning, da politikerne har skabt nogle rammer, der ikke længere giver tid til forberedelse. At kalde lærerne negative er at skyde mod de forkerte. Oveni købet mener du så, at lærerne skal tage ansvaret for politikernes beslutninger. Så når lærerne ikke leverer andet end skovopgaver og utilfredsstillende materiale, fordi de ikke længere har tid til at forberede sig, og du samtidig siger, at nu må de tage sig sammen og knokle og holde kæft, må du jo mene, at de fremover skal forberede sig i deres fritid og smile som tak.
Er det den fremtid, du ønsker for dig selv? Jeg kunne også vende den om og sige: Tag din jahat på, ret ind til højre, lav dit arbejde selv og smil og sig tak – og hold så kæft.
Ingen i Egypten er værd at støtte
Kenneth Kristensen Berth (DF), udenrigspolitisk ordfører
Nina Grønlykke Mollerup opfordrer i debatindlægget »Vesten har valgt de forkerte allierede i Egypten« i Information den 6. november Danmark til at støtte den egyptiske opposition. Jeg tror man må betragte den revoluttion som liggende i koma og  hvem er det egentlig, hun mener, vi bør støtte?
Er det den talmæssigt begrænsede elite, som kvinderetsforkæmperen Aliaa Elmahdy repræsenterede og den sekulære elite, som indledte oprøret på Tahrir-pladsen? Eller er det den reelle opposition i landet i form af det knægtede Muslimske Broderskab? Uanset hvad er det svært at finde meget belæg for, at vi har gavn af at støtte noget i Egypten.
Det Arabiske Forår endte – med Tunesien som mulig undtagelse – med islamisme og borgerkrig, fordi den sekulære elite ikke er repræsentativ for de fattige dele af befolkningen.
Bortset fra i Tunesien blev revolutionen kapret af islamiske fundamentalister, og det vil en ny revolution også blive. Er det til gavn for Danmark og den vestlige verden? Nina Grønlykke Mollerup har brug for en dosis realpolitik.
Talmæssigt er der ikke nogen sekulær, vestvendt opposition at støtte i Egypten – og det vil der formentlig ikke være de næste 100 år. Det er ærgerligt, men Verden er bedre tjent med det nuværende egyptiske styre end med en ny revolution.
Mere menneske, mindre Botox
Lilian Redam, information.dk
Overskriften på Jesper Juuls artikel den 5. november er: »Botoxkulturen ødelægger børns selvværd«. Ja. Og for at lave om på det indebærer det, at vi vender tilbage til de menneskelige værdier, hvor det ydre, det synlige, det målbare og det rentable ikke altid trumfer det menneskelige, frem for at bukke under for nyliberalistiske idealer.
Vi lever i et samfund, hvor mennesket – hvis man kigger på, hvad der sker politisk – ikke længere har betydning. Mennesket er blevet et redskab til at skabe profit for nogle andre. Og skaber det ikke profit, er det ud til højre, for så anses man for værdiløs.  
Den fremherskende politik, og de holdninger, der udtrykkes, har stor indflydelse på den almindelige danskers holdning. Så det er ikke alene et holdningsspørgsmål for den enkelte, men et spørgsmål til hele vores samfund: Hvor stor betydning ønsker vi at tillægge det menneskelige og medmenneskelige i vores samfund?
DF’s jødeproblemer
Svend Aage Nielsen, Vedersø Klit
»Tidehverv er der endnu og står stærkt« sagde lektor Hans Hauge i Deadline-debatten om Søren Krarup i sidste måned. Men hvordan kan Tidehverv stå stærkt, når bevægelsen udgav bogen Mod tyrken og jøden i 1999, der indeholdt tre skrifter af Martin Luther, der direkte opfordrer til at fratage deres menneskerettigheder?
Dramatikeren Kaj Munk skrev i 1938 i stykket Han sidder ved Smeltediglen: »At tage menneskerettighederne fra mennesker, er at gøre sig selv til forbryder.« Hvorfor har Søren Krarup ikke erkendt sandheden i denne sætning? Det er i hele taget uforståeligt, at Dansk Folkepartis ledelse ikke har gjort sit parti og Søren Krarups anbefaling af Luthers jødehad til uforenelige størrelser. Dansk Folkeparti bør oplyse offentligheden om, hvorvidt Søren Krarups anbefaling af Luthers jødehad er foreneligt med Dansk Folkepartis fornavn.
Udover det har Dansk Folkeparti medansvar for den danske deltagelse i krigen mod Irak indledt i 2003, som fratog titusinder af irakere deres menneskerettigheder. Det skabte grobund for det IS, der nu er en trussel mod manges menneskerettigheder.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,10. november 2014,Leave this field blank 
1293,/debat/2015/11/bomber-fred,Bomber for fred,Georg Metz," Udenrigsordføreren for landets største borgerlige parti reagerede med pavlovsk præcision på den store parisiske terror: Bomb deres byer, ram dem i de kvarterer hvor de sig gemmer sig, bomb, om så civile går med i købet.
Ordføreren mente at kvinderne er lige så farlige som de langskæggede jihadister, mens ordføreren til gengæld godt kunne lide børnene. Det fik han med.
Nu er der jo det, at bomber ikke skelner mellem terrorister af begge køn og uskyldige kvinder, børn og andre sagesløse. Lige så lidt som terroristernes bombebælter og kugler myrder nuanceret.
Ordføreren demonstrerede med sine ord hvor nemt man bliver det mentale offer for terrorister og udtrykker sig som dem.
Senere – formentlig efter spanking i partibunkeren hvor man ikke tillader partiets ekstreme holdninger ekstremt udtrykt – høvlede ordføreren, der ellers er en af DF´s toneangivende, lidt ned i krigsromantikken. Spånerne blev samlet op af Naser Khader fra de Konservative og af socialdemokraterne, der forlanger Danmarks udtjente fly på vingerne igen uden at præcisere bombernes mål – endnu mindre deres mening.
Hvordan er det nu med det krigsvæsen, kommer der altid det ud af det, de krigsførende ønsker? Eller som regel ikke?
Der var så meget, man gerne ville have vidst om eksempelvis Irak-krigen, men som regeringen ved nedlæggelsen af Irak-kommissionen mener danskerne ved nok om.
Det vi ved, er at krigsdeltagelsen blev besluttet af Fogh Rasmussen med hovedet under armen på George W. Bush på et falsk grundlag. I pubertært kammeraderei med USA’s til dato ringeste præsident i dette århundrede, måske i det hele taget, besluttedes den tåbelige krig. Det siger George W’s far selv.
Tony Blair har beklaget sin fejltagelse og Bush senior altså på afkommets vegne. Den store Kreative Bogfører har i forståelse med sin anløbne efterfølger derimod indskrænket sig til at bogføre fortiden kreativt.
Dette uoplyste idioti vil også socialdemokraterne nu repetere i Syrien i en endnu mere uoverskuelig konflikt: bombekrig igen – og igen på uklare præmisser parret med stadig højere kampråb om støvler på jorden, sommansir; m.a.o.: landsoldater mod lokalkendt determineret fanatisme, en indsats uden andre strategiske mål end det uartikulerede krav om jihadisternes undergang mand til mand og frøers mængde. Venstres ordfører på feltet har gentagne gange forlangt udslettelse. Mener han det? Udslettelse? Folkemord?
Utvivlsomt en glimrende annonceret fremgangsmåde, hvis man vil omvende IS-fanatikerne så de glemmer deres had mod vesten og kommer på bedre tanker (Til oplysning for de krigeriske: ironi).
Er der nogen der for alvor tror at eventuelle sovende terrorister i vestens storbyer lader sig bevæge til at opgive kampen, når Danmark sender kampfly mod det knopskydende kalifat, hvis blodtørstige medlemmer opererer som hajer i et underkuet uoverskueligt folkehav?
Det kunne være så befriende, ifald de politiske aktører for en gangs skyld lyttede til folk med forstand på terror og trusselsbilledet – eller blot forstand – og forsøgte at danne sig et facetteret billede af den åbenbare livsfare for Europa, der kun forøges med krudt og kugler. Som Irak og Afghanistan.
Hvor bliver Socialdemokratiet dog af? Hvor er den statsræson, den realpolitik, den fornuftsbårne grundopfattelse der engang var partiets forudsætning og varemærke, og som afstak en konstruktiv kurs for Danmark med spidskompetence i en helt anderledes effektiv aktivistisk udenrigspolitik i fredsskabende humanitære operationer?
Sådan set er der for en alvorsfuld, men for tiden sikkert håbløs betragtning, kun én vej ud af denne stadig eskalerende og livsfarlige konflikt, som Europa, Vesten, Rusland, Frankrig og Danmark ikke kan vinde militært.
Den vej er forhandling mellem alle parter inklusive IS, hvor uappetitligt dette end forekommer lige nu.
Alternativet er en årelang uoverskuelig krig i Mellemøsten og mere terror i Europa; en krig mod professionelle omrejsende mordere der ikke kan nedkæmpes effektivt, støvler eller ej på landjorden, men ved at stille radikalt bedre vilkår i udsigt for de alt for mange unge mænd her og der, tabere, hjemløse, rodløse rødder der ikke ser nogen anden fremtid end at lade sig rekruttere til ordblind stupid vold. Som korsfarerterroristerne i europæisk middelalder.
Det gennemnazificerede Tyskland og det militærdiktaturstyrede Japan efter Anden Verdenskrig: pacificeredes engang med bistand, oplysning og penge. Det sidste afdæmper som regel vreden.
IS får i sidste ende alligevel plads ved et forhandlingsbord. Før eller siden. Hvorfor begynde en i forvejen næsten umulig proces med hævnende bomber – uden sikkerhed for andet end multipliceret had, rekruttering af flere tosser og uafværgelige angreb mod Europas civile og konsolidering af en diktator der har myrdet flere, end IS i deres vådeste drømme?
Man må i øvrigt indrømme at den danske regering gør sit til at styrke den omstridte regions fraflygtende borgeres eventuelle mindreværdsfølelse over for Vesten.
De allerede berygtede 34 forslag fra regeringen burde forfærde alle partier. Alle er i den forbindelse igen Socialdemokratiet, der ikke har afgørende indvendinger mod de menneskeforagtende familiesammenføringsbestemmelser.
Og hvordan kan nogen godtage forslaget om at visitere og fratage asylanter deres penge, værdigenstande og smykker?
Hvordan kommer nogen på en sådan tanke?
Og hvem?
Inger Støjberg?
Eller statsministeren? For at skaffe offentlige midler til nye underbukser?
Forestiller regeringen sig at svenskerne i 1943 forlangte de danske jøders vielsesringe udleveret ved ankomsten til Landskrona?
En idé til DF, hvis chikane af flygtninge synes utrættelig: Forlang også asylanternes tandguld konfiskeret.
Det praktiserede man engang lidt længere sydpå. Med udbytte.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,20. november 2015,"Alternativet er en årelang uoverskuelig krig i Mellemøsten og mere terror i Europa; en krig mod professionelle omrejsende mordere der ikke kan nedkæmpes effektivt, støvler eller ej på landjorden, men ved at stille radikalt bedre vilkår i udsigt for de alt for mange unge mænd her og der, tabere, hjemløse, rodløse rødder der ikke ser nogen anden fremtid end at lade sig rekruttere til ordblind stupid vold. Som korsfarerterroristerne i europæisk middelalder."
8779,/debat/2012/11/nej-finanslov-blaa,Nej til finanslov med de blå,Kasper Fuhr Christensen," En finanslov, som skærer i hjælpen til arbejdsløse for at dele skattegaver ud til dem, der sidder på flæsket, skal SF aldrig sige god for. I stedet skal SF stå urokkeligt på, at de finansfjolser og det system, som har skabt krisen, skal stilles til ansvar. Det er dem, og ikke de arbejdsløse, der skal betale prisen for krisen.
Mange danskere frygter, at de bliver tvunget til at gå fra hus og hjem. Før kunne de klare sig gennem arbejdsløshed med skindet på næsen. Nu gør de borgerlige forringelser af dagpengene, at mange risikerer at blive fattige, hvis jobbet ryger. Det skaber utryghed, så de fleste holder på pengene. Derfor er det ikke kun asocialt at skære i kontanthjælpen – det forværrer også krisen.
De, der sidder på flæsket, udnytter krisen til at presse danske arbejdere ned i løn. De kræver ikke bare mådehold og samfundssind, som er Dansk Industri-slang for en lettere lønpose til de fleste folk. De kræver også, at velfærden og det sociale sikkerhedsnet forringes, mens de selv skovler profit ind som aldrig før. Hvorfor? Fordi jo større hullerne i sikkerhedsnettet er, des mere desperate bliver de arbejdsløse. Og jo mere desperate folk er, des mere kan kapitalen presse lønnen ned.
Pervers socialisme
EU’s reaktion på krisen er en pervers socialisme for de rigeste. En socialisme, der kaster et sikkerhedsnet af skattemilliarder ud til bankerne, mens folk flest får en bar røv at trutte i.
Sagt ligeud: Det holder ikke. Det holder ikke, at danske familier skal leve i større utryghed. Det holder ikke, at arbejdsløse er skydeskive for en forskruet borgerlig fantasi om, at krisens ofre laller rundt i lykkelig dovenskab. Det holder ikke, at velfærden og det sociale sikkerhedsnet raseres, mens de rigeste forgyldes. Derfor er der kun ét svar til Venstres drøm om at tage fra kontanthjælp og give til de rigeste. Et nej. Så hvis S insisterer på finanslov med de blå, må SF gå.
Anette Vilhelmsen stod for mange for en ny linje. Nu skal hun vise, at hun og Holger ikke er den samme vin på nye flasker.
Kasper Fuhr Christensen, Formand for Miljø- og teknikud-valget og gruppeformand for SF i Randers Byråd
",62.0,3. november 2012,"De, der sidder på flæsket, udnytter krisen til at presse danske arbejdere ned i løn. De kræver ikke bare mådehold og samfundssind, som er Dansk Industri-slang for en lettere lønpose til de fleste folk. De kræver også, at velfærden og det sociale sikkerhedsnet forringes, mens de selv skovler profit ind som aldrig før. Hvorfor? Fordi jo større hullerne i sikkerhedsnettet er, des mere desperate bliver de arbejdsløse. Og jo mere desperate folk er, des mere kan kapitalen presse lønnen ned."
12008,/debat/leder/2011/06/sf-ude-hampen,SF ude i hampen,Ulrik Dahlin," For det tredje vil SF afkriminalisere hash, så den fjernes fra det hårdkogte miljø omkring bander, der også beskæftiger sig med prostitution og hårde stoffer
Villy Søvndal i pressemeddelelse 3. dec. 2007
HVIS VEJEN til helvede siges at være brolagt med undskyldninger, så er SF's vej til regeringsmagten asfalteret med slatten undsigelse af tidligere standpunkter. Et friskt, men kedeligt eksempel er partiets nye holdning til afkriminalisering af hash, som det fremgår af artiklen i dagens avis.
Samtidig med, at erkendelsen af forbudspolitikkens fallit universelt spreder sig fra statsleder til statsleder i flæng kan nævnes den tidligere amerikanske udenrigsminister George Shultz, USA's tidligere centralbankchef Paul Volcker, den tidligere FN-generalsekretær Kofi Annan foruden præsidenterne Fernando Henrique Cardoso (Brasilien) og Ernesto Zedillo (Mexico) samt den tidligere FN-højkommissær for menneskerettigheder Louise Arbour og den tidligere NATO-generalsekretær Javier Solana så er lille SF i Danmark nu begyndt at få »tvivl« om, hvorvidt en afkriminalisering af hash er et godt sted at starte.
SIDEN PARTIETS landsmøde i 1997 har SF ikke mindst i kommunerne arbejdet for et alternativ til forbuds- og kontrolpolitikken. SF's alternativ har ud over afkriminalisering af hash drejet sig om f.eks. udlevering af heroin til udsatte stofbrugere samt etablering af fixerum. I forhold til stofbrugerne er det sket ud fra et ønske om skadesreduktion for syge mennesker frem for strafforfølgelse, og i forhold til hashbrugerne er det sket ud fra en erkendelse af, at forbudspolitikken i mere end en generation har vist sig at være en dårlig platform for saglig information om stoffets farlighed ikke mindst over for unge mennesker.
Dertil er for hashens vedkommende også kommet ønsket om at undgå den økonomiske indsprøjtning til hashpusherne og deres bagmænd i størrelsesordenen en til to milliarder sorte kroner om året.
Alligevel er SF's retsordfører, Karina Lorentzen, nu kommet i tvivl. Derfor foreslår hun politikerens traditionelle syltekrukke at hele området først bør undersøges lidt mere, inden SF kan finde ud af, hvad man egentlig mener.
DET ER SELVFØLGELIG en ærlig sag at skifte standpunkt, også for politikere, hvis de bliver klogere. Men SF må så forklare, hvad der er sket siden december 2007, hvor SF-formanden tordnede mod »højrefløjens såkaldte nultolerance over for hashkriminalitet«, der havde »spillet fallit«, og hvad der er sket siden marts 2009, hvor pudsigt nok retsordfører Karina Lorentzen i denne avis talte varmt for en afkriminalisering af hashen, netop fordi forbudspolitikken skabte et »kæmpe lukrativt marked«, som var »alt for stort« til at overlade til banderne, og fordi der ikke findes en eneste dansk »flække, hvor du ikke allerede kan købe hash«.
Fra ord til andet en akkurat og dækkende beskrivelse af situationen også i dag. Så hvad andet end udsigten til regeringsmagt får nu SF til at være i tvivl? Svaret på det spørgsmål flagrer i vinden.
Der er mange gode grunde til at undersøge hashmarkedet nærmere. Men det er ikke viden om stoffets farligheder eller stoffets mageløse tiltrækningskraft over for især unge, der først og fremmest er brug for det er for længst dokumenteret.
Derimod er der behov for konkrete undersøgelser og ikke mindst overvejelser om, hvad der skal til for i praksis at gennemføre en afkriminalisering af hash i Danmark.
Hvis ikke viskal efterligne den hollandske model med de såkaldte coffee shops, er det så det slesvig-holstenske forslag om kontrolleret salg via apotekerne, der kan være vejen frem? Eller er det den spanske i-praksis-legalisering, dvs. ikke retsforfølgelse af importeret hash til eget forbrug, således som det også blev praktiseret i Danmark før den nuværende regering? Skal der gælde en aldersgrænse ligesom med salg af tobak og alkohol?
Og hvad skal hashen koste? Hvor langt ned i pris pr. gram bliver det nødvendigt at gå, hvis de kriminelle bander for alvor skal konkurreres ud af markedet? Skal det overhovedet være importeret hash fra først og fremmest Marokko, eller skal det hellere være en 'ryg dansk'-model med legalisering af hampedyrkning? Skal det i den forbindelse være tilladt at dyrke såkaldt skunk, hvor indholdet af THC det psykoaktive stof tetra-hydro-cannabinol er mere end ti gange så højt som i almindelig pot?
Hvis SF frem for at komme i fodslæbende tvivl i stedet brugte sin mulige kommende indflydelse på Christiansborg til et reelt opgør med banderne, der for hver eneste solgte gram hash vokser sig stærkere, ville partiet gøre en forskel, der var til at få øje på. En forskel, vel at mærke ikke for de mange unge, der hvert år får konstateret hashpsykose for det vil de gøre alligevel men for alle de øvrige borgere, der tvinges til i dagligdagen at leve alt for tæt på de mafiøse strukturer bag hashhandlen.
Nu ser det mest af alt ud til, at SF stikker piben ind.
",3.0,18. juni 2011,"Samtidig med, at erkendelsen af forbudspolitikkens fallit universelt spreder sig fra statsleder til statsleder i flæng kan nævnes den tidligere amerikanske udenrigsminister George Shultz, USA's tidligere centralbankchef Paul Volcker, den tidligere FN-generalsekretær Kofi Annan foruden præsidenterne Fernando Henrique Cardoso (Brasilien) og Ernesto Zedillo (Mexico) samt den tidligere FN-højkommissær for menneskerettigheder Louise Arbour og den tidligere NATO-generalsekretær Javier Solana så er lille SF i Danmark nu begyndt at få »tvivl« om, hvorvidt en afkriminalisering af hash er et godt sted at starte."
5517,/debat/2014/03/arbejderklassens-babelstaarn,Arbejderklassens babelstårn,Jakob Mathiassen," 
	I historien om babelstårnet fra Første Mosebog bliver Gud citeret for følgende:

	»Se, hvad de er i stand til at udrette, når de er enige og taler samme sprog. Intet vil være umuligt for dem. Lad os derfor give dem forskellige sprog, så de ikke længere forstår hinanden.«

	Guds nedrige plan lykkedes som bekendt. Babelstårnet blev aldrig færdigt, og menneskeheden blev spredt over hele planeten.

	Det var dengang. I den moderne globaliserede verden opererer multinationale virksomheder uhindret over landegrænser og sprogbarrierer med internationalt businessengelsk som det store samlende sprog.

	I 2004-2009 opførte multinationale byggeselskaber fra så godt som alle verdensdele med mere end 10.000 migrantarbejdere fra over 100 forskellige lande den 828 meter høje skyskraber Burj Khalifa i Dubai. Det moderne babelstårn kunne ses som et tegn på, at menneskeheden endelig havde overvundet den gamle historie, og var blevet forbrødret i den moderne globalisering. Sådan forholdt det sig nu ikke helt.

	Midt under byggeriet af Burj Khalifa gik omkring 2.500 migrantarbejdere amok, bankede sikkerhedsansatte, satte ild til biler og raserede byggeledelsens kontorer. Vredesudbruddet kom oven på længere tids utilfredshed med løn- og arbejdsforhold ved det enorme prestigeprojekt. Ifølge The Guardian tjente faglærte på byggeriet 39 kroner om dagen. Til sammenligning koster en etværelseslejlighed i tårnet 16,5 millioner kroner.

	Hvis du er på det internationale vinderhold, har globaliseringen givet dig muligheder. Du kan arbejde i USA, drive virksomhed i Kina, tage på stranden i Dubai og have din cpr-adresse i trygge Danmark. Er du derimod ikke en del af vinderholdet, har globaliseringen gjort dit arbejde usikkert og muligvis tvunget dig til at rejse langt væk fra din familie for at finde arbejde.

	Metro med lønpres

	Jeg har selv arbejdet på et moderne babelstårn, omend byggeriet stort set ikke kom over jordoverfladen. Jeg arbejdede på Metro-Cityringen i København, en arbejdsplads, der også er præget af firmaer og arbejdere fra mange forskellige lande. Vi havde også problemer med løn- og arbejdsforhold specielt for migrantarbejderne. F.eks. fik de portugisiske betonarbejdere kun 70 kroner i timen og arbejdede mindst 50 timer om ugen uden overtidsbetaling. Vi danske håndværkere følte os presset af deres lave lønninger. Ikke bare af portugiserne, men i høj grad også af de østeuropæiske migranter, der er strømmet til Vesteuropa, siden EU udvidede mod øst for 10 år siden.

	Lønmodtagere konkurrer grundlæggende om arbejdet. Fagforeningerne har historisk forsøgt at dæmme op for denne konkurrence ved at fastsætte mindsteløn i overenskomsterne. I Norge kalder de det løftet. Arbejderne lover hinanden, at de ikke vil tage arbejde til en løn, der ligger under mindstelønnen, og at de vil understøtte hinanden i tilfælde af strejke. Det er gode gamle principper, som i 100 år har været med til at sikre danske bygningshåndværkeres relativt gode løn- og arbejdsforhold. Problemet er, at de migrerende bygningsarbejdere sjældent er medlem af de danske fagforeninger. De har ikke lovet deres danske kollegaer noget som helst. Tværtimod tager de gerne arbejde på langt dårligere løn- og arbejdsvilkår end deres danske kollegaer. Det er det, man kalder social dumping.

	Svært at organisere

	Mureren og debattøren Mattias Tesfaye skrev den 30. juli 2008 på sin blog om sine frustrationer over ikke at kunne organisere migrantarbejderne i danske fagforeninger. Han skrev blandt andet:

	»De sidste mange steder, jeg har arbejdet, har der også været uorganiserede østeuropæere. Jeg forsøger altid at snakke med dem. Jeg har altid 3F-pjecer med til dem på deres eget sprog. Jeg er altid behjælpelig med de problemer, de får med danske myndigheder, arbejdsgivere, byggematerialer osv. Jeg er kort sagt langt mere behjælpelig, end jeg nogensinde ville være over for en uorganiseret dansker. Jeg har snakket med rigtig, rigtig mange. Og det er lykkes mig at organisere lige nøjagtig nul udlændinge! Yep! Du læste rigtigt, et stort rundt 0.«

	Et halvt år senere havde han fået nok og foreslog den danske arbejderbevægelse at ændre politik over for migrantarbejdere. Fra ’de er velkomne, men på overenskomstmæssige vilkår’ til ’arbejde i Danmark skal først og fremmest udføres af folk, der allerede bor i Danmark’.

	Tesfaye var ikke den eneste, der havde fået nok, han var blevet inspireret af begivenheder i England: I begyndelsen af 2009 arrangerede det engelske fagforbund Unite en demonstration imod brugen af polsk og spansk arbejdskraft i forbindelse med opførelsen af det nye kraftværk i byen Kent. Unite krævede, at der blev ansat engelske arbejdere på engelsk byggeri. Flere tusinde bygningsarbejdere deltog i demonstrationen. I dagene efter spredte protesterne sig til hele landet. Mere end 20 af landets største byggepladser blev ramt af strejker.

	Ironisk nok havde det polske fagforbund OPPZ omtrent samtidig et lignende krav om, at den polske regering skulle begrænse migrationen fra fattigere lande til Polen. Krisen var sat ind i Vesteuropa, og de polske immigranter var begyndt at vende hjem. Kun for at opdage at ukrainere, hviderussere og kinesere havde overtaget deres job til lønninger, de ikke kunne konkurrere med. Formanden for OPPZ, Jan Guz, forklarede til netavisen Metro, at arbejdsgiverne ofte ansatte migrantarbejderne, fordi de ville arbejde for en slik.

	Dengang i 2009 blev Tesfayes, Unites og OPPZ’s krav hurtigt skudt ned. Kun det højrenationale British National Party støttede fuldt ud strejkerne i England. Venstrefløjens støtte var mere lunken.

	Grænsehegn duer ikke

	I dag er den sociale dumping blevet et tema i forbindelse med det kommende valg til Europa-Parlamentet. Højrenationale partier er på fremmarch overalt i Europa, og pressede konservative ministre i England er begyndt at tale åbent om, at engelske job først og fremmest bør gives til englændere.

	For mig giver det meget god mening at ansætte lokal arbejdskraft, før man importerer arbejdere udefra. Men jeg er usikker på, hvorvidt en ’køb dansk’-strategi vil være effektiv i længden. Migrantarbejderne vil nok fortsat komme, uanset hvilke love og grænsehegn vi forsøger at sætte op. Det viser erfaringerne med ulovlig indvandring fra Nordafrika til Sydeuropa og fra Latinamerika til USA. Det er simpelthen et spørgsmål om udbud og efterspørgsel. Der vil også fortsat være international konkurrence om at tiltrække multinationale selskaber – det kan grænsehegn ikke afhjælpe.

	Derfor kunne en anden strategi for arbejdstagerne være at blive lige så globale som de multinationale selskaber. I stedet for at slå udlændingene og udlandet i konkurrencen om job, må vi organisere os sammen med dem. Både herhjemme og internationalt.

	Det er dog nemmere sagt end gjort. Mine egne erfaringer med at organisere migrantarbejdere er ikke opløftende. Vores arbejdsgivere taler alle engelsk, men de fleste af migrantarbejderne taler kun deres modersmål. Hvordan skal vi kunne love hinanden noget, når vi ikke taler samme sprog? Ikke desto mindre er det den mulighed, arbejderbevægelsen har. Vi kan satse på et nationalt selvforsvar af vores løn- og arbejdsforhold, eller vi kan forsøge at samle hele verdens arbejdere i én bevægelse. Det sidste er det smukkeste, men også det sværeste.

Jakob Mathiassen er betonarbejder og forfatter til bogen ’Kamppladser’, der udkommer i dag




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",8.0,5. marts 2014,"	Lønmodtagere konkurrer grundlæggende om arbejdet. Fagforeningerne har historisk forsøgt at dæmme op for denne konkurrence ved at fastsætte mindsteløn i overenskomsterne. I Norge kalder de det løftet. Arbejderne lover hinanden, at de ikke vil tage arbejde til en løn, der ligger under mindstelønnen, og at de vil understøtte hinanden i tilfælde af strejke. Det er gode gamle principper, som i 100 år har været med til at sikre danske bygningshåndværkeres relativt gode løn- og arbejdsforhold. Problemet er, at de migrerende bygningsarbejdere sjældent er medlem af de danske fagforeninger. De har ikke lovet deres danske kollegaer noget som helst. Tværtimod tager de gerne arbejde på langt dårligere løn- og arbejdsvilkår end deres danske kollegaer. Det er det, man kalder social dumping."
13219,/debat/2010/11/forskning-sahl-madsens-staerke-side,Forskning er ikke Sahl-Madsens stærke side,Henrik Thorn og Emil Stigsgaard Fuglsang," Samfundsvidenskabelig forskning bedrives ifølge videnskabsminister Charlotte Sahl-Madsen (K) ikke i et laboratorium. Og den kræver ikke dyrt apparatur. Derfor er det velbegrundet, at CBS kun modtager 17.000 kroner pr. studerende i basisbevilling til forskning om året, mens DTU, der bedriver 'våd' forskning og uddannelse, modtager 190.000 kroner pr. studerende i basisbevilling til forskning.
Ministerens logik illustrerer en afgrundsdyb mangel på indsigt i samfundsvidenskabelig forskning. Den kræver nemlig andet og mere end laboratorieudstyr.
Det er sandt, at CBS' forskere ikke har brug for mikroskoper og reagensglas. Det betyder imidlertid ikke, at forskningen ikke er omkostningstung. Netop det forhold, at forskningen ikke bedrives i et traditionelt laboratorium, fordrer, at forskerne kommer ud i virksomhederne og indsamler store mængder data om social adfærd. Og efterfølgende skal det indsamlede datamateriale behandles, analyseres og formidles.
Selv om det måske ikke kræver dyrt laboratorieudstyr at foretage analysen, kræver det ofte store menneskelige ressourcer i form af forskere og forskningsassistenter. Det er der imidlertid ikke råd til i dag, da forskerne ikke kan beskrives som nødvendigt apparatur.
Plejer dominerer
Det er 'plejer', der styrer fordelingen af basismidler til forskning i Danmark. Derfor sætter vi spørgsmålstegn ved videnskabsministerens påstand om, at fordelingen af midlerne er velbegrundet.
Vi mener, at man bør kalde fordelingen af basismidler for, hvad den er: historisk baseret. Logikken er, at universiteterne får den del af kagen, de plejer at få. Så sparer man også bøvlet med at lave om på det.
Samme logik ligger i øvrigt bag taxameterbevillingerne til uddannelse.
Når videnskabsministeren påstår, at der er sammenhæng mellem basismidlerne og taxameterbevillingerne, har det mildest talt ikke rod i virkeligheden. Man kan nemlig ikke sætte lighedstegn mellem dyr forskning og dyr uddannelse.
En kandidat er ikke nødvendigvis dyr at uddanne, bare fordi uddannelsen inkluderer tid i et forskningslaboratorium - et laboratorium, som ifølge argumentet om fordelingen forskningsmidler i øvrigt burde være betalt af basismidlerne til forskningen.
Det virker med andre ord som om, vi betaler for laboratorieudstyr to gange, idet de våde forskningsområder støttes både igennem taxametre og basismidler.
Industriel tankegang
Årstallet er 2010 - vi lever ikke i industrisamfundet længere.
Derfor er der brug for, at videnskabsministeren og regeringen erkender, at vi i Danmark ikke længere brødfødes af vores industri, men af vores købmandskab. Det ville regeringen måske have indset, hvis den lyttede til sit eget vækstforum.
Kravene fra videnssamfundet betyder, at vi som samfundsvidenskabsstuderende ved CBS har behov for  en rigtig god forskningsbaseret uddannelse, der skal sikre, at vi som kandidater efter endt uddannelse kan træde ud i samfundet og arbejde for at bringe den danske sundheds- og naturvidenskabelige forskning ud i virkeligheden. Det vil tjene samfundet - ikke blot videnskaben.
Så kære Charlotte Sahl-Madsen: Det er på tide at tage de samfundsvidenskabelige studerende seriøst
Vi, som læser de tørre fag, skal også have mulighed for at træde ind i et laboratorium, forstået som organisationerne omkring os. Det er vores mulighed for at opkvalificere os til de fremtidige udfordringer, som vi som kandidater vil blive stillet over for i videnssamfundet.
Vi ser derfor frem til, at videnskabsministeren anerkender, at der er behov for andet end sundheds- og naturvidenskabelig forskning i et videnssamfund, der skal leve af innovation. Skal man bedrive den slags innovation og købmandskab, kræver det forskning, der bakkes op af mere end 3 til 5 procent af forskningsmidlerne!
Henrik Thorn er stud. merc. (dat) og medlem af CBS' bestyrelse Emil Stigsgaard Fuglsang er stud. bsc.(IBP) og formand for CBS Students




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,19. november 2010,"Det virker med andre ord som om, vi betaler for laboratorieudstyr to gange, idet de våde forskningsområder støttes både igennem taxametre og basismidler."
9413,/debat/2012/08/mediemaskine-olympiske-dimensioner,Mediemaskine af olympiske dimensioner,Lasse Jensen," Det er ikke tilfældigt, at Wenlock og Mandeville har et kamera i stedet for øjne. De olympiske maskotter symboliserer 2012-legene i London som det, legene er: Et gigantisk globalt sportsshow, der ned til sidste detalje er designet for tv-seerne. Verdens suverænt største medie-event. Og måske også det dyreste.
Selv tv-seere uden det store kendskab til sejlsport har kunnet få det fulde udbytte af tv-dækningen, fordi der er investeret i avanceret computergrafik, integration af gps-teknologi, snesevis af kameraer (herunder minikameraer i udvalgte både) og kamerahelikoptere. Hver eneste sportsgren er et mekka for tv-nørder. Undervandskameraer på skinner i bunden af hver eneste bane i det olympiske svømmebassin. Et gigantisk fiberoptisk netværk sørger for, at hver eneste tv-station kan lave sin egen unikke version af legene.
Det manglede også bare. Verdens tv-stationer har betalt langt mere end 10 milliarder kroner for rettighederne alene. Og det er udelukkende indgangsbilletten. Hertil skal lægges omkostningerne ved opbygning af egne studier, rejse- og opholdsudgifter til tusinder af medarbejdere og alt det løse. TV 2 og DR har delt rettighedsudgifterne, men til gengæld finansieret og organiseret hver deres redaktion og studier.
Det lyder dyrt, og det er dyrt. Men alt er relativt. Moderne DR-dramatik koster 80-90.000 kroner i minuttet at producere. Moderne OL-dækning har en langt lavere minutpris, fordi både DR og TV 2 kan sprede dækningen på i alt fem kanaler og dermed sikre, at næsten alle sportsgrene kan ses af så mange som muligt. Det betyder, at langt flere danskere kan se langt mere OL end tidligere – da der stadig var en uge tilbage af legene, var det samlede seertal større end totalen for Beijing-legene for fire år siden.
Vi taler altså om millioner af seere og milliarder af kroner globalt. Med vores tv-kiggeri er vi med til at gøre den internationale olympiske komité endnu rigere og endnu mere privilegeret. Men denne bagside af de storslåede sportsoplevelser er knapt så intensivt dækket. IOC sidder på alt, og sponsorerne sidder på resten. Vi hørte om sponsorterror mod olympiske svømmere (herunder de danske), der få minutter før konkurrencen blev tvunget til at skifte til de sponsorerede badehætter. Vi kunne på YouTube se sarkastiske videoer, der hyldede OL-idealerne om hurtigere, højere og stærkere kombineret med Legenes sundhedsproblematiske hovedsponsorer McDonald’s og Coca-Cola. Det svarer til, at afholdsorganisationer lader sig sponsorere af whiskyfirmaer, men – som en af de britiske organisatorer bemærkede – hvis ikke Coca-Cola og McDonald’s smed milliarder i arrangementet, ville de britiske skatteydere komme til det.
Det kommer skatteyderne nu nok til alligevel. Den samlede pris for det britiske OL-arrangement løber op i nærheden af 100 milliarder kroner (11 milliarder pund). Det er dyr prestige, for ingen tror på, at OL er et overskudsarrangement.
Så mens vi i fulde drag nyder den fantastiske tv-dækning, kan vi tænke over, at vores oplevelser foran skærmen til fulde matches af dem, medlemmerne af den internationale olympiske komité nyder. Ifølge den omfangsrige kontrakt mellem IOC og de britiske arrangører skal briterne gratis stille 500 limousiner med uniformeret chauffør til rådighed for IOC-medlemmerne og deres gæster. De skal også have 40.000 hotelovernatninger på 4- eller 5-stjernede hoteller. Trods milliardinvesteringen må briterne ikke engang udstede frimærker eller mønter med de olympiske ringe uden IOC’s særlige tilladelse (og medfølgende afgifter).
Milliarderne ruller, og de finere principper må vige til fordel for verdens største tv-show. Ja, selv Nordea kan få sit logo på skærmen mange gange dagligt på de tre ellers reklamefri DR-kanaler.
Det handler om de store sportsoplevelser – dem får vi bedre end nogensinde før ind i stuen. Citius, Altius, Fortius – hurtigere, højere, stærkere – gælder ikke kun for sportsudøverne, men også for pengene. Hurtigere omsætning, højere tv-priser og et stærkere IOC. Men det er stadig fantastisk at se på.
 
 
Lasse Jensen er vært på P1-programmet ’Mennesker og medier’
Ugens personlige klummer: Mandag: DerudefraTirsdag: KampzonerOnsdag: I medierne Torsdag: I kulturen Fredag: 10’erneLørdag: Borgen
",1.0,8. august 2012,"Så mens vi i fulde drag nyder den fantastiske tv-dækning, kan vi tænke over, at vores oplevelser foran skærmen til fulde matches af dem, medlemmerne af den internationale olympiske komité nyder. Ifølge den omfangsrige kontrakt mellem IOC og de britiske arrangører skal briterne gratis stille 500 limousiner med uniformeret chauffør til rådighed for IOC-medlemmerne og deres gæster. De skal også have 40.000 hotelovernatninger på 4- eller 5-stjernede hoteller. Trods milliardinvesteringen må briterne ikke engang udstede frimærker eller mønter med de olympiske ringe uden IOC’s særlige tilladelse (og medfølgende afgifter)."
9841,/debat/2012/06/kampen-maden,Kampen om maden vi ikke vil have,Maria Dønvang," Forestil dig en kvart liter fløde i dit køleskab. Du har ikke åbnet den. Sidste salgsdato blev overskredet i forgårs. Smider du den ud? Det håber jeg ikke. Først skal den åbnes. Lugter den skidt? Nej. Smager den skidt? Nej. Så er den ikke for gammel. Måske ligger der et par klumper i kartonen. Måske kan den så bruges til sovs frem for flødeskum. Det gør den ikke for gammel, at den ikke er frisk nok til at blive spist rå. Det betyder blot, at du må bruge din sunde fornuft og dømmekraft, i stedet for at forlade dig på producentens vurdering af varens holdbarhed. Producenten vil alle dage sætte sidste salgsdato tidligt for at helgardere sig.
Min lokale grønthandler har et glimrende system. Når hans varer blive slatne – ikke for gamle – slatne, sætter han prisen ned. Han sorterer mugne elementer fra og sælger råvarerne billigere og billigere. Jeg traskede engang hjem med 2,5 kg. brune champignoner og slap 15 kroner for dem. De havde stået længe og var blevet tørre, hvilket på ingen måde gør dem uspiselige. Det afgør blot, hvilken type ret de skal bruges i – chili con carne frem for en frisk salat. Samme system er flere og flere supermarkeder heldigvis begyndt at bruge – dog kun indtil sidste salgsdato. Så snart denne er overskredet er varen vurderet for gammel og skal ved lov smides ud (tak skal lyde til Fødevarestyrelsen).
500.000 tons madspild
Organisationen Stop spild af mad vurderer, at der smides over 500.000 tons mad ud årligt – i Danmark. Producenter, forhandlere og forbrugere smider dagligt fødevarer væk, og energien investeret i at dyrke, transportere og forarbejde fødevarerne er spildt. Dyrkningsarealet er spildt. Landarbejderens arbejde er spildt. Benzinen brugt til transport er spildt. Indpakningen er spildt. Pladsen i butikken er spildt. Fra jord til affaldsspand.
Det er blandt andet fødevarer produceret i lande med fødevareknaphed. Eksporteret til rige lande som Danmark, der ender med at smide en god del ud. I England vurderer man, at mellem 20% og 40% af alle frugt- og grøntvarer smides ud, allerede inden de når butikkerne. Man har vel kosmetiske standarder. Butikkerne vurderer, at deres kunder ikke vil købe varerne. Det må formodes, at butikkerne langt hen ad vejen har ret i denne påstand, eftersom de er butikker. Hvis de kunne sælge varerne, ville de formentligt gøre det.
Æstetisk overdrev hæmmer fornuften
Problemet ligger altså ikke blot ved detailhandlens standarder og lovgivningen på området. Problemet ligger også hos os som forbrugere, der har lært at stille store æstetiske krav til vores fødevarer. Det på baggrund af en kultur, der har gjort indkøb fødevarer til et oplevelsesøkonomisk anliggende. En sprød grøntafdeling med indbygget klimakontrol og vandforstøver er en fryd for øjet, som man står der i butikken. Det, der som kunde er svært at få øje på, er alle de fuldt ud spiselige, men æstetisk frasorterede varer i affaldscontainerne ude bagved.
Den ideologisk set bedste mad diskuteres i øst og vest for tiden. Det skal være autentisk, økologisk og bæredygtigt. Prisvindende forfatter og historiker Tristram Stuart har regnet lidt på det med bæredygtigheden og er kommet frem til, at der høstes fødevarer svarende til 4.600 kcal pr. person dagligt. Heraf når de 2000 kcal pr. person frem til mavesækkene. (Heri tælles naturligvis også de såkaldte bæredygtige fødevarer, der kan købes i butikkerne.) De øvrige 2.600 kcal indeholdt i de høstede fødevarer vurderes som uegnede for forbrugerne. Det sker et eller andet sted i løbet af processen fra jord til bord. Jeg skulle hilse fra containerne i København og sige, at over halvdelen af den forkastede mad ikke blot stadig er spiselig, men endnu frisk. Skal vi starte med at spise den mad, før vi tager diskussionen om bæredygtighed?
Nedenstående fotoserie er produceret af en Københavnsk vennegruppe, der alle lever mestendels af kasserede madvarer. I løbet af en søndag eftermiddag blev der indsamlet fire mælkekasser fulde af glimrende madvarer. Og vi tog endda kun, hvad vi skulle bruge til vores måltid. Der er ingen grund til at frådse. Madvarerne blev fragtet hjem, vasket grundigt og herefter tilberedt. Et festmåltid til otte mennesker varierende fra friske salater til ovnbagte retter.
Dette måltid kunne være den ideologisk set bedste mad af den simple grund, at den bliver spist.
(Red.: Miljøministeriet vurderer, at hver dansker smider samlet 76 kilo madaffald ud hvert år, og af den mængde kunne 42 kilo indtages uden fare for diverse dårligdomme. Miljøstyrelsen har derfor lanceret kampagnen ’Brug mere – spild mindre‘).
 
Maria Dønvang er stud.mag i litteraturvidenskab og freelancefotograf
",16.0,4. juni 2012,Maria Dønvang er stud.mag i litteraturvidenskab og freelancefotograf
5435,/debat/2014/03/nyt-lovforslag-it-sikkerhed-mangler-gode-argumenter,Nyt lovforslag om it-sikkerhed mangler gode argumenter,Jeppe Teglskov Jacobsen," 
	Meget tyder på, at Forsvarsministeriet i løbet af denne måned fremsætter forslag om en ny lov for Center for Cybersikkerhed (CFCS). CFCS har fungeret siden 2012 under Forsvarets Efterretningstjeneste (FE) og er et centralt organ, der samler de to it-sikkerhedstjenester, der varsler om cyberangreb, det civile GovCERT, og det militære MILCERT, samt de opgaver, som tidligere blev varetaget af IT- og Telestyrelsen. Det første udkast til loven, som blev sendt i høring i februar, har allerede fået negativ opmærksomhed. En bred vifte af eksperter og politikere har således udtrykt sig skeptisk om de konsekvenser, som loven kan få for borgernes retssikkerhed.

	Kritikken er ikke grundløs. Lovforslaget giver nemlig CFCS adgang til de oplysninger, som borgere deler med offentlige myndigheder over internettet. Loven vil således give centret adgang til den information, som man elektronisk videregiver til staten ved ændring i sin forskudsopgørelse, når man melder flytning via internettet, elektronisk videregiver oplysninger til DONG om sit elforbrug mv. Samtidig vil man som borger ikke kunne få indblik i, hvilke data der er blevet indsamlet, hvad de indsamlede data bruges til, og hvem de deles med.

	Truet retssikkerhed

	Hvis danskernes retssikkerhed skal indskrænkes, skal det være tungtvejende hensyn, som taler derfor. Offentligheden, medierne og politikere bør derfor kræve en mere uddybende forklaring på, hvordan indsamlingen og delingen af danskernes personfølsomme data samt indskrænkningen af aktindsigten rent faktisk har forhindret – og fremtidigt vil forhindre – hackerangreb.

	I bemærkningerne til lovforslaget vurderer FE, at truslen fra cyberspace hovedsageligt kommer fra statslige aktørers spionage mod intellektuelle rettigheder; fra politisk eller økonomisk motiverede hackere; fra militante islamister, der på lidt længere sigt tilegner sig cyber-redskaber; og fra insidere, dvs. ansatte i offentlige eller private virksomheder, der bevidst eller ubevidst – ved for eksempel at trykke på et link i en mail – videregiver fortrolige data. Meningen med lovforslaget er, at CFCS skal have bedre mulighed for at opdage, analysere og bidrage til at bekæmpe sådanne trusler. Men hvordan hjælper øget adgang til og deling af danskeres e-mailkorrespondancer med eksempelvis borger.dk eller DONG Energy overhovedet til det?

	Indskrænket aktindsigt

	Fra Forsvarsministeriets side er tanken at skabe et netværk af ministerier, myndigheder og private virksomheder, hvis it-kommunikation overvåges af ét organ: CFCS. Og en centraliseret, teknisk kyndig enhed under FE ville sandsynligvis have nemmere ved at opdage og analysere sofistikerede hackeroperationer end individuelle virksomheder eller myndigheder uden samme grad af it-tekniske ressourcer. Så ideen er som sådan god nok.

	Men hvorfor er det nødvendigt at indskrænke vores mulighed for at søge aktindsigt? For den danske efterretningstjeneste er det sædvanligvis kun vigtigt at undgå borgernes krav om aktindsigt, hvis den overvåger danskere med henblik på at forhindre et angreb. Men ser man på, hvori den primære trussel fra cyberspace består, stemmer ønsket om at kunne indsamle data uden retskendelse og uden nogen form for gennemsigtighed ikke overens med truslens karakter.

	Langt de fleste cybertrusler mod Danmark har nemlig en global karakter. Det betyder, at det er særdeles vanskeligt – nærmest usandsynligt – at dansk lovgivning og overvågning alene kan forhindre internationale hackere i eksempelvis at forsøge at stjæle danske virksomheders nye opfindelser eller i at lægge danske hjemmesider ned. Det er kun truslerne fra kriminelle, aktivister, terrorister eller insidere, der befinder sig på dansk jord og på de danske netværk, som de danske efterretningstjenester har juridiske beføjelser til at overvåge, der i bedste fald vil kunne bekæmpes.

	Skurkene går fri

	Selv om det er vanskeligt at bevise noget som helst i cyberspace, peger vestlige efterretningstjenester, private cybersikkerhedsfirmaer og it-eksperter på Kina, Rusland og Iran som de største syndere på internettet. Den kinesiske regering siges at stå bag en stor del af den globale cyberspionage, Rusland siges at være hjemsted for store netværk af online-kriminelle og patriotiske hackere, og selvudnævnte online-aktivister er blevet sat i forbindelse med det iranske styre.

	Har CFCS mistanke om, at danske myndigheder og virksomheder er blevet inficeret med en virus, eller at hackere har fået adgang til fortrolige data, står det ikke klart i det nuværende lovudkast, hvorfor CFCS behøver at indsamle informationer i hemmelighed. Det er de færreste borgere og virksomheder i Danmark, der (bevidst) samarbejder med kinesiske spioner, russiske kriminelle eller iranske aktivister, hvorfor de fleste danskere må formodes at være villige til at assistere analyse- og efterforskningsarbejde af cyberangreb, såfremt efterretningstjenesten åbent fremsætter en begrundet mistanke om, at intetanende borgere er kommet for skade at sprede vira.

	Hvis de danske efterretningstjenester vurderer, at trusselsbilledet fra cyberspace hovedsageligt peger i retning af aktiviteter uden for landets grænser, er det således nødvendigt at reflektere over, om mindre gennemsigtighed er vejen fremad. En vis grad af åbenhed fra efterretningstjenesternes side kan endda være positivt. Den danske befolkning har generelt altid haft tiltro til efterretningstjenesterne, men bliver der sået tvivl om berettigelsen af de øgede beføjelser, er der en risiko for, at tilliden går fløjten, og dermed ryger lysten til at hjælpe CFCS med at løse de udfordringer inden for cybersikkerhed, som Danmark står overfor.

	Teknisk hjælp, tak

	I en tid, hvor Snowdens lækager har skabt stor debat om borgernes retssikkerhed, og hvor det endnu ikke har været muligt for NSA at bevise, at den store masseindsamling af data har forhindret terrorangreb, er der behov for, at FE klarlægger, hvad indsamlingen og delingen af data skal gøre godt for. Ellers forbliver det vanskeligt for FE at overbevise den danske befolkning om, at der er proportionalitet mellem retten til eksempelvis at dekryptere private e-mails og dele indholdet med NSA, og så de skadelige aktiviteter, som CFCS forhindrer ved hemmeligt at indsamle data fra danskerne.

	I stedet for at bruge ressourcer på at gøre cybersikkerhed og cyberforsvar mere uigennemsigtigt, er en del af løsningen måske en styrkelse af CFCS’s it-tekniske fokus, således at centeret først og fremmest bidrager til, at staten, virksomheder og borgere installerer og implementerer sikkerhedsforanstaltninger, der gør livet bare en lille smule vanskeligere for fjendtligsindede hackere. Forhåbentlig kommer de it-tekniske eksperter i CFCS snarest med en sådan plan.

	Indtil da bliver det ikke blot interessant at se det reviderede lovforslag, når det fremsættes i Folketinget. Det bliver også vigtigt at fastholde den offentlige bevågenhed og interesse for emnet. Håndteringen af it-sikkerheden i de kommende år kan meget vel blive skelsættende for, hvordan forholdet mellem politikere, efterretningstjeneste og borgere skal defineres i fremtiden. Det er i alles interesse, at Danmark kan håndtere de udfordringer, som den stigende afhængighed af nye teknologier medfører.

	 

Jeppe Teglskov Jacobsen er videnskabelig assistent ved Dansk Institut for Internationale Studier
",1.0,17. marts 2014,"	I stedet for at bruge ressourcer på at gøre cybersikkerhed og cyberforsvar mere uigennemsigtigt, er en del af løsningen måske en styrkelse af CFCS’s it-tekniske fokus, således at centeret først og fremmest bidrager til, at staten, virksomheder og borgere installerer og implementerer sikkerhedsforanstaltninger, der gør livet bare en lille smule vanskeligere for fjendtligsindede hackere. Forhåbentlig kommer de it-tekniske eksperter i CFCS snarest med en sådan plan."
2992,/debat/2015/03/misnoeje-skade-mandstugten,Misnøje til skade for mandstugten,Ejvind Larsen," Forlaget Rhodos udsendte i 1969 i anledning af sit 10 års jubilæum et bogværk, hvert bind næsten en halv meter højt, 35 cm bredt, under samme titel som artiklens her. For: »Denne bog er skrevet til skade for mandstugten af Ivan Malinovski på papir kalligraferet på zink med megen møje af Dea Trier Mørch, tilrettelagt i samarbejde med Michael Malling og trykt med originalpladerne i Skjern hos Gullander i 1.500 eksemplarer hvoraf 250 på bøttepapir er signeret og nummereret«.
Så kom ikke her og sig’, at 68’erne med deres forskning for folket, lighed for alle og nedbrydning af professorvælder af alle slags ikke også havde sans for det enestående. Der netop er for – enhver.
For enhver er – enestående.
Fælles om at være historisk givet ganske vist, men derved også til at skelne fra alt andet og alle andre med hver deres anderledes historie. Naturhistorie såvel som verdenshistorie. Med Malinovskis ord, også da han tog navneforandring til Malinowski:
Lad os afskaffe al undertrykkelse
Herunder poesien.
Hvorfor
Skulle ikke hverdagen
Være et digt?
Ja, under asfalten gror græsset. Make love not war. Fantasien til magten. Spring kammerat, den gamle verden er efter dig. Det tegnede Dea Trier Mørch, det skrev hun romaner om, det læste rødstrømperne. Som vi læste Ivan Malinovski i netop ’68:
Leve som var der en fremtid og et håb
Virke
elske som om
trække vækkeuret op som sædvanlig
låne penge som i går
således også i dag
for at leve
væve pløje
skrive breve som om
de nåede adressaten
sige ’på gensyn
på torsdag’
for at leve
stå op som om det hastede
gå i seng
som om det ikke hastede
så blomster
ømme sig
vande dem
(…)
lægge kabalen uden at snyde
føre pennen penslen buen
møjsommeligt
følsomt
rigtigt
sådan
som rispigerne i Viet Nam
planter ris: som
efter en snor
’imperialisterne
må ikke tro vi har rystet på hånden’
Den dybe, inderlige sammenhæng mellem Vietnamkrigen og 1968-bevægelserne kan næppe fremstilles mere – sandt. I hvert fald ikke for den, der skriver disse linjer.
USA’s krig i Vietnam blev på fortræffelig vis gennemgået her i avisen i lørdags i anledning af et 50-års jubilæum, så den skal ikke nærmere uddybes her. Men Dea Trier Mørchs og Ivan Malinovskis Rhodos-værk – også som følge af kvindernes kampdag i søndags 8. marts i 100-året for at kvinderne fik valgret m.m. i Danmark – dukkede op i erindringen. Og dumpede ned fra hylden, stor og kostbar:
Misnøjen – med mandstugten i alle dens afskygninger.
Hvilket blandt uendelig meget andet også førte til, at jeg her i bladet 28. november 1974 skrev en leder med titlen »Talen for damerne« og konklusionen:
»Fra en kritik af den gamle kvindesagsbevægelse for blot at ville ligestille kvinder med mænd på mandssamfundets betingelser, udviklede rødstrømperne sig til at forstå, at de særlige kvindeværdier og mandeværdier ikke har ret meget med biologi at gøre, men derimod alt med det kapitalistiske samfund at gøre. Akkumulation, akkumulation, akkumulation, det er Moses og profeterne for det kapitalistiske samfund, beviste Marx, og et forsøg på at indsætte andre værdier fører ikke til større menneskelighed og fritid, økologiske hensyn, men til arbejdsløshed, så længe det sker på kapitalismens betingelser. Der er kvindebevægelsen endt. Der er den sorte bevægelse i USA endt. Der er alle bevægelser fra 1968 endt i det omfang, der stadig er livskraft i dem …«
En konklusion, jeg stadig kan stå ved.
Desværre.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",8.0,10. marts 2015,Misnøjen – med mandstugten i alle dens afskygninger.
7409,/debat/2013/05/drop-ghettolisterne-lyt-beboerne,Drop ghettolisterne og lyt til beboerne,Naja Poulsen og Lise Rask," 
	Du kender det fra filmens verden: Du var vild med Grease, Jurassic Park og Dirty Dancing, men husker du to’erne? For et par uger siden præsenterede by- og boligminister Carsten Hansen (S) regeringens genopfindelse af ghettolisten, der oprindeligt var et påhit fra Lars Løkke Rasmussen (V) & co. tilbage i 2010. En liste, der hvert år den 1. oktober udpeger, hvilke almene boligområder der skal betegnes som ’særligt udsatte’ eller ’ghettoer’.

	Det nye ved sidste uges udspil er to yderligere kriterier om uddannelse og indkomst, der supplerer de oprindelige tre kriterier om kriminalitet, integration og beskæftigelse. Men helt ærligt; hvor mange ville købe billet til ghettolisten vol. 2, hvis den var en spillefilm?

	Overfladisk mærkat

	For som med så mange andre to’ere er også denne efterfølger en overfladisk og fladpandet fortælling om noget, vi enten allerede ved, eller som ikke er særlig interessant. Listen gengiver et overforsimplet plot om ’ghettoen’, der huser de sociale tabere uden uddannelse eller job og med en haltende moral, som fører dem ud ad en kriminel livsbane. Men rigtigheden af den historie kan du stole cirka lige så meget på, som du stoler på ægtheden af teenageskæbnerne i Beverly Hills 90210.

	For det første: Ved at betegne områderne som ghettoer lægger man de stakkels beboere i slipstrømmen på en grufuld historie om de jødiske underklasseghettoer i Italien og de sorte ghettoer præget af vold og kriminalitet i USA. Modsat de etnisk opdelte enklaver, som ghettonavnet stammer fra, er områderne i Danmark de mest spraglede og mangfoldige kvarterer, vi har. At sætte mærkatet ’ghetto’ på boligområder i Danmark eller kalde dem ’huller i danmarkskortet’ svarer til at sætte filmgenren ’gyser’ på den socialrealistiske thriller, som udspiller sig i lokalområderne og dermed male fanden på væggen i forhold til disse områders kritisable karakteristika.

	Alle områder er forskellige

	Et andet problem er den forsimpling og generalisering, listen medfører. Listen tager på ingen måde højde for det lokale og særegne i områderne, på trods af at områderne på listen er vidt forskellige og placerer sig over hele landet fra København til Vejle. Det er forskellige liv, der leves med forskellige rutiner og problemer. Nogle områder er karakteriseret ved stor til- og fraflytning af beboere, mens andre har en fast beboerskare. Nogle områder ligger afgrænset fra stor set alle bymæssige funktioner, mens andre ligger midt i byens attraktioner. Nogle områder består af høje betonbyggerier med flade græsmarker imellem, mens andre er moderne rækkehuslignende områder med små haver og grønne fællesarealer. Og sådan kan man blive ved.

	Når ’ghettoerne’ er så forskellige, er deres problemer lige så forskellige. Misforståelsen består i at fastsætte fem overskrifter på problemerne fra ministeriets side og dermed også diktere succeskriterierne for arbejdet i de udsatte områder.

	Hjælp din bydel? Flyt væk

	Et af de problemer, som listen udpeger, er integration. Dette kriterium udregnes i virkeligheden som andelen af »indvandrere og efterkommere fra ikkevestlige lande«. Er der flere beboere fra ikkevestlige lande i et boligområde end danske/vestlige beboere, er det lig dårlig integration. Forholder det sig modsat, er det lig god integration. Er din mor født i et ikkevestligt land, tæller du altså på minussiden, mens du tæller på den positive side, hvis dine bedsteforældre var danske. End of discussion. Hvis man skulle være så uheldig, at ens mormor var bosiddende i Teheran, Rio eller Shanghai, da vandet gik, kan man aldrig blive integreret i ghettolistens optik – ligegyldigt hvor mange leverpostejmadder man spiser, hvor flydende dansk man taler, og hvor meget bankospil man har dyrket i forsamlingshuset. Kun én ting kan man gøre for at gavne sit lokalområde i forhold til ghettolistens kriterier: man kan flytte.

	Integrationskriteriet er altså pr. definition ukonstruktivt. Det handler ikke om at udvikle området eller dets beboere til det bedre, men derimod om at flytte mennesker med det uheldige label ’indvandrer’ til andre byområder. Kort sagt: Fokus flyttes fra at løse problemer til at eksportere beboere.

	Se på hverdagen i stedet for tal

	Listen over udsatte boligområder er rigtig god til at fokusere på fortiden, men rigtig skidt som værktøj til at kigge fremad. I stedet for definitionsmanien bør ministeriet give plads til at lade de enkelte områder og beboerne fortælle deres egen historie. For hvad skal der reelt til for, at de ressourcesvage beboere kan vriste sig ud af de negative spiraler?

	De to første skridt er at indramme områdets karakter og lytte til dets beboere. Tag eksemplet Sjælør Boulevard: Det er et område på Københavns sydkant præget af fysisk isolation fra den omkringliggende by. Her er ingen erhverv, indkøbsmuligheder, kulturinstitutioner eller fritidsforeninger i nærheden, men derimod blok efter blok af almene boliger. Her handler beboernes egen historie om, at de savner muligheder for at komme omkring i byen for at lette hverdagens helt almindelige gøremål.

	Derfor har vi over de seneste måneder undervist en gruppe kvinder fra Sjælør i at cykle. Disse kvinder er vokset op i lande uden en udbredt cykelkultur og har derfor aldrig lært at cykle. Denne basale egenskab ligger dem meget på sinde at lære. Kvinderne fremhæver selv, at de føler sig anderledes og begrænset sammenlignet med andre byboere. De ønsker at kunne cykle for at tage deres børn på cykelture og for selvstændigt at kunne klare hverdagens ærinder uden at være afhængig af f.eks. en mand til at køre sig i bil. Evnen til at cykle stiller også kvinderne bedre over for uddannelses- og arbejdsmarkedet, så det eksempelvis bliver nemmere at komme rundt i et job som hjemmehjælper eller at deltage i den årlige firmatur.

	Kan man se effekten af vores cykelkursus på næste års ghettoliste? Nej, formentlig ikke. Men man kan mærke effekten for den enkelte beboer i det sekund, det lykkes dem at finde balancen på den tohjulede. Og man kan mærke effekten i boligområdet, når naboer og familier mødes om en ny fælles aktivitet: cyklen. Hvis vi var startet med listen i hånden, ville vi aldrig være kommet frem til dette behov for en udvidet mobilitet. Men ved at undersøge lokalområdet og beboernes begrænsninger er mobilitet overraskende nok det oftest udtalte behov fra beboernes side. Og i øvrigt den aktivitet i området med størst beboeropbakning.

	En fejlslagen kurs

	Derfor var vores byer og udsatte boligområder bedre stillet, hvis regeringen droppede den håbløse to’er og endeligt afskaffede den såkaldte ’ghettoliste’. Ghettolisten fordrejer politikere og byplanlæggeres hoveder og får dem til at fokusere enøjet på at leve op til de fem overfladiske succeskriterier på listen i stedet for at tage udgangspunkt i den lokale sammenhæng.

	Dette talrytteri risikerer at være spild af tid, penge og kræfter. Men endnu værre: Det risikerer at gøre ondt værre, når de danske spraglede udsatte byområder stigmatiseres som de rene gyserfortællinger. Og det får måske også beboerne selv til at se spøgelser. Ghettolisten vol. 2 med de to nye kriterier om uddannelse og indkomst vidner om en instruktør (Carsten Hansen) og et filmselskab (SRSF-regeringen), som mangler mod til at skrive en ny historie. I stedet hænger de krampagtigt fast i en tidligere storfilms virkemidler og karakterer. Men bare fordi man tilføjer to nye biroller (ghettolistens to nye kriterier), får man ikke nødvendigvis løst de store udfordringer, der ligger til grund for filmens plot.

Naja Poulsen og Lise Rask er specialestuderende i byplanlægning ved Roskilde Universitet og frivillige i et udsat boligområde i København
",0.0,30. maj 2013,"	Derfor har vi over de seneste måneder undervist en gruppe kvinder fra Sjælør i at cykle. Disse kvinder er vokset op i lande uden en udbredt cykelkultur og har derfor aldrig lært at cykle. Denne basale egenskab ligger dem meget på sinde at lære. Kvinderne fremhæver selv, at de føler sig anderledes og begrænset sammenlignet med andre byboere. De ønsker at kunne cykle for at tage deres børn på cykelture og for selvstændigt at kunne klare hverdagens ærinder uden at være afhængig af f.eks. en mand til at køre sig i bil. Evnen til at cykle stiller også kvinderne bedre over for uddannelses- og arbejdsmarkedet, så det eksempelvis bliver nemmere at komme rundt i et job som hjemmehjælper eller at deltage i den årlige firmatur."
2442,/debat/leder/2015/06/dommen-bent-jensen,Dommen over Bent Jensen,David Rehling," Manglende god tro. Manglende omhyggelighed. Det er ifølge Højesteret årsagen til, at koldkrigshistorikeren Bent Jensen i går blev dømt for ærekrænkende beskyldninger mod den tidligere Information-journalist Jørgen Dragsdahl.
Bent Jensen kunne ikke lovligt skrive, at Dragsdahl var KGB-agent, og at PET – Politiets Efterretningstjeneste – anså Dragsdahl for at være KGB-agent. Højesteret lægger »til grund, at Bent Jensen var klar over, at PET efter en omfattende efterforskning havde vurderet, at der ikke var grundlag for at indstille til Justitsministeriet, at der skulle rejses tiltale mod Jørgen Dragsdahl«.
Dragsdahls injuriesøgsmål mod Bent Jensen er et dansk retsligt efterspil på Den Kolde Krig. Bag juraen ligger store politiske stridsmål som: Var det føjelighed over for Sovjetunionen, der førte til de danske forbehold mod NATO’s raketopstillinger – eller var det et velbegrundet ønske om afspænding?
Ved dommen over Bent Jensen henviser et flertal på fem ud af syv højesteretsdommere til det princip om »passende omhu«, der er anlagt af Den Europæiske Menneskeretsdomstol, når ytringsfrihed påberåbes som værn mod injuriebeskyldninger. Dette krav om omhu består i, at den, der udtaler sig, »optræder og på et præcist faktuelt grundlag og tilvejebringer pålidelige og præcise oplysninger i overensstemmelse med journalistikkens etik«. Det er ifølge Højesteret det, Bent Jensen ikke har gjort.
Netop denne begrundelse gør, at højesteretsdommen ikke bør opfattes som et nederlag for ytringsretten og for den journalistiske frihed.
Lad os tilstå: Hver dag offentliggør Information dele af en sandhed. De dele er, hvad vi har kunnet grave frem. Vi håber ofte på at kunne fremgrave endnu mere. Vi er godt klar over, at vi ikke kan vise hele billedet. Muligvis kan det, vi offentliggør, tyde på et bestemt billede. Afgørende er – som højesteretsdommen understreger – at vi ikke samtidig ligger inde med oplysninger, der viser, at det tegnede eller antydede billede er misvisende.
Højesteretsdommen kan siges at udtrykke almen snusfornuft: Hver dag taler eller skriver mennesker grimt om andre. Det kan der ofte være anledning til. Men foregår grove mishagsytringer i det offentlige rum, må det forlanges, at der er et forsvarligt grundlag for dem.
Hensynet til Jørgen Dragsdahls omdømme kom altså efter højesteretsflertallets vurdering til at veje tungere end Bent Jensens ret til at fremsætte anklager mod Dragsdahl. Mindretallet på to ville – lige som landsretten, men modsat byretten – lade ytringsfriheden råde.
Med i billedet af en nuanceret højesteretsdom hører, at Jørgen Dragsdahl ikke fik fuldt medhold. Det angår Bent Jensens beskyldninger mod Jørgen Dragsdahl for – med Højesterets ord – »at have deltaget i konspirative møder med KGB-officerer m.v.« Det skal forstås som kontakter, der ifølge PET fandt sted under fordægtige omstændigheder. Her erklærer en enig Højesteret: »Vi tiltræder landsrettens bedømmelse, hvorefter der er tale om ærekrænkende sigtelser, men at udsagnene har tilstrækkelig dækning i PET-dokumenterne. Vi tiltræder derfor, at Bent Jensen er frifundet vedrørende disse udsagn.«
Tilsvarende om Bent Jensens beskyldninger mod Jørgen Dragsdahl for at have ’desinformeret’ læserne ved artikler skrevet i Information omkring 1980’erne. Her siger Højesteret: »Ud fra hensynet til ytringsfriheden gælder der vide rammer for sådanne udsagn, og vi tiltræder landsrettens bedømmelse, hvorefter Bent Jensens kritik ikke var uden faktuelt grundlag.« Højesteretsdommen fastslår ikke, at journalistikken var misvisende, men konstaterer, at der er holdepunkter for at gøre indsigelse mod den.
Her afstår højesteret fornuftigvis fra at gøre sig til dommer over sandheden om Den Kolde Krig. Den diskussion hører ikke hjemme i juraen, men i debatten i offentligheden og mellem historikere. Og forhåbentligt uden, at det nødvendigvis behøver at føre til injuriesøgsmål. 
Læs også: Dragsdahl vandt den (foreløbig) sidste runde
",9.0,4. juni 2015,"Ved dommen over Bent Jensen henviser et flertal på fem ud af syv højesteretsdommere til det princip om »passende omhu«, der er anlagt af Den Europæiske Menneskeretsdomstol, når ytringsfrihed påberåbes som værn mod injuriebeskyldninger. Dette krav om omhu består i, at den, der udtaler sig, »optræder og på et præcist faktuelt grundlag og tilvejebringer pålidelige og præcise oplysninger i overensstemmelse med journalistikkens etik«. Det er ifølge Højesteret det, Bent Jensen ikke har gjort."
9680,/debat/2012/06/folkets-roest-saerlig-folkelig,Folkets røst er ikke særlig folkelig,Benja Stig Fagerland," I lørdags skrev jeg en kronik i Politiken under overskriften »Kvinder betaler en høj pris, når de blander sig i debatten«. Den gav bl.a. eksempler på den grove personlige chikane, som mange kvinder oplever, når de giver deres holdninger til kende i det offentlige rum.
Det udløste en voldsom debat både på de sociale medier og på kommentartråden under kronikken. Et interessant fænomen, som jeg ikke havde forudset, var at debattens hovedfokus hurtigt blev til spørgsmålet om, hvem der har det værst: mænd eller kvinder. Og hvad, der er værst: seksuel chikane eller trusler om vold og lemlæstelse.
Men denne debat handler slet ikke om, hvem eller hvilken gruppe, der har det værst. Det er vanskeligt at gradbøje verbal chikane. Vi kvinder trues mere med seksuelle overgreb, ja, men jeg skal ikke personligt gøre mig til dommer over, om det er voldsomt meget værre end den trussel om vold og lemlæstelse, som mange mænd møder.
Personlig har jeg intet problem med en hård tone i debatten, så længe den går på substansen. Problemet er, at rigtig mange debattører ikke bliver angrebet på det, vi mener, eller det vi står for, men på vores person. For uanset debattørens køn er der en gruppe, som prøver at få os til at holde kæft ved at angribe os på personen, true og chikanere os – og ikke på indholdet af det, vi siger.
Umuligt at forsvare sig
Det er ganske uinteressant, om det rammer mest det ene eller det andet køn. Men retorikken, der benyttes, er ikke ligegyldig. For når man bliver ramt på noget, man ikke kan gøre noget ved (køn, race, alder etc.), er det umuligt at forsvare sig. Og når man bliver ramt på noget personligt i stedet for substansen, bliver debatten afsporet, fordi alt, hvad man siger, bliver set i lyset af noget, det slet ikke burde være nødvendigt at forsvare sig imod.
Spørgsmålet, som må stilles, er, om det er en rimelig pris at betale, når man bidrager til og deltager i den offentlige debat? Ønsker vi virkelig sådanne tilstande? Samtidig er det værd at overveje, hvilke konsekvenser det får for demokratiet.
Skadelig kommentarkloak
Den grove debattone skader demokratiet på to måder: For det første risikerer vi, at mange melder sig helt ud af debatten. Særligt kvinder holder sig tilbage. Om det alene skyldes risikoen for seksuel chikane og trusler, ved jeg ikke, men den kan være en medvirkende faktor.
Resultatet er i hvert fald, at nogle gruppers synspunkter mangler, og at nogle føler sig truet eller chikaneret til tavshed. Det er selvsagt et problem i et demokrati.
Den anden side af sagen er, at de hadske kommentarer får lov til at fylde alt for meget. Jeg har selv prøvet mange, mange gange at trække mig fra en debat, fordi jeg simpelt hen ikke orker at debattere i et forum, hvor hadet fylder så meget. Det sker særlig ofte i Danmark. Jeg vil ikke slås med ’kommentarkloakken’ .
Den enorme vrede hos dele af netdebattørkorpset medvirker til, at folkets røst næppe er særlig folkelig, men domineres af en flok virkelig bitter-vrede mennesker (af begge køn), som igen skævvrider både vores indtryk af, hvad offentligheden mener, og hvilket sprog vi kan bruge over for hinanden.
Medierne bør tage større ansvar. En egentlig løsning på problemet er meget vanskelig for ikke at sige umulig. Men jeg mener, at de store mediehuse passende kunne moderere debatten, så alt, der udelukkende er personangreb, og intet har med substansen at gøre, bliver fjernet. Det er tendensen i udlandet, hvor man ikke viger tilbage fra at gå kontant til værks.
Så længe de danske medier afholder sig fra at følge det udenlandske eksempel, blåstempler de reelt de meget grove angreb på personer, der forsøger at løfte den demokratiske debat.
Vejen frem er at eksperimentere med moderation. Her kunne aviserne passende have en studerende til at følge med og moderere debatten.
Blogger Anna Sophia Hermansen slog i tirsdagens Information fast, at avisernes kommentarspor ikke altid giver plads til de rigtige debatter. Det vil jeg give hende helt ret i.
Der er i hvert fald ofte tale om en debat, der gør mere skade end gavn på demokratiet.
 
Benja Stig Fagerland er internationalt kendt som forretningskvinde, ekspert, forfatter og foredragsholder. Hun har modtaget flere internationale priser for sit arbejde og er senest udnævnt til en af Europas mest inspirerende og talentfulde kvinder af EIGE.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",23.0,28. juni 2012,"Benja Stig Fagerland er internationalt kendt som forretningskvinde, ekspert, forfatter og foredragsholder. Hun har modtaget flere internationale priser for sit arbejde og er senest udnævnt til en af Europas mest inspirerende og talentfulde kvinder af EIGE."
6286,/debat/2013/11/bermudatrekantens-nye-sider,Bermudatrekantens nye sider,Georg Metz," 
	Gyldendal udgav, P1’ s politiske magasin interviewede, så man skulle tro intervieweren var betalt af forlag og hovedperson for serviliteten, og Politiken tændte festblus i anmeldelsen af bogen. Efter denne trefløjede massakre på veltjente principper om valør og kritisk distance, bliver det svært for det neoliberale nationale højre at opretholde det yndede fjendebillede om en kulturradikal Bermudatrekant: Gyldendal, DR og Politiken.

	Godmorgen, sagde kejseren, det er fuldbragt. De gamle store, der skabte dansk frisind og dets institutioner, vender sig i graven, de levende får sig et billigt grin.

	Pia Kjærsgaard, hende var det jo, blev i anledning af propagandaskriftet, forklædt som biografi, fremstillet – frit efter Pontoppidan – som en røvet datter dybt begrædt, der sad i bolt og fangejern til spot for radikale rødder – nu stueren, du kommer klædt i hvidt og rødt og griner os i møde, hil dig skamløshedens øjesten i tidsånds morgenrøde.

	Venter man længe nok, bliver man konge af Sverige – eller kanon i Danmark.

	Pia 11 år i Glistrups blindgyde

	Det blev med denne bogudgivelse Pia Kjærsgaard, hun der begyndte i Glistrups særprægede flok af landsbytosser, som hun nænsom over for fælles fortid nu selv kalder dem. Dengang lagde hun ellers navn og stemme til utallige rabiate krav: om nedlæggelse af det danske forsvar, om afskaffelse af alle ministerier bortset fra det til afvikling af de andre, samt om udlevering af skovle til invalidepensionisterne, så de kunne grave grøfter – eller krepere. Det var ideen. Skat ville hun ikke betale, slet ikke når pengene gik til andre.

	Men her lå fremtiden ikke, skønt Pia Kjærsgaard jo må have delt disse synspunkter fra 1978, da hun meldte sig ind i Glistrups parti og var MF for Z fra 1984-95. Det er længe.

	Glistrup var en blindgyde, danskerne er ikke så rabiate, når det kommer til stykket. Den vordende partileder og værdiordfører justerede på baggrund af fupadvokatens straffesag og stigende desperation kravet om demontering af Danmark og koncentrerede sig om indvandrere med mærkelige gulvtæpper, som hun siger; eller pigernes tørklæder, der symboliserer vold.

	Uforanderlig nederdrægtig

	Det er også Pia Kjærsgaard, hun, der nu forlanger, at folk taler dansk, når de går på gaden og før har sagt, at muslimer formerer sig, som kaniner.

	Menneskeforagtens sprog er genkendeligt på dets uforanderlige nederdrægtighed.

	Benovelsen over den bog, Pia Kjærsgaard har dikteret, udløste et kollektivt hukommelsestab vedrørende partistifterens holdninger, som selv i forhærdede kredse burde påkalde andet end beundring. I deres syn på Kjærsgaard har iagttagere skiftet gear: Fra at tage hendes og Folkepartiets udtalelser først for spøg siden alvorligt, hvad der er god grund til, accepteres de nu som dansk kernefolkelig ægthed og udtryk for demokratiet, når dette yppigt blomstrer.

	Fra at betragte den tidligere partileder som politisk outcast, er Pia Kjærsgaard – som et ondsindet paradoks – nu blevet genstand for snobberi. De mængder af outreret vås, baseret på formentlig bevidst uvidenhed og overtro, der vælter ud af hende ophøjes til politisk visdom. Vanskeligt at imødegå, fordi udsagnene fordrer et bjerg af modsigende banaliteter og selvfølgeligheder. Som mange demagoger i historien ligger hendes styrke her. Indvendingerne bliver stikkende i halsen, hvor skal man begynde og ende! Det må bare gå over. Men det gør det ikke.

	Pias gemene gentagelser

	Et typisk udsagn: »Jeg bryder mig ikke om at generalisere muslimer. Men med selve islam, der må jeg sige, at jeg har sværere og sværere ved at skelne mellem islam og islamisme.« (Information, 2012). Hun bryder sig ikke om at generalisere – og gør det. Hun har sværere og sværere ved at skelne, skønt hun aldrig har skelnet, og det i øvrigt med et minimum af kendskab til sagen er enkelt at skelne.

	»Vi skal ikke finde os i arabiske familier, som opdrager deres børn efter middelalderlige principper om at hade og jagte jøder eller andre etniske mindretal,« (tv2.dk, 2012). Arabiske familier i ubestemt form … middelalderlige principper … hade og jagte … hvad betyder det? Gør de det? Udsagnet skal vække udefineret accept hos modtageren. Det er også rigtigt: Vi skal ikke finde os i noget. Kjærsgaard vil ofte ikke finde sig i, hvad der ikke umiddelbart hører hjemme i hendes Danmark.

	»Hvis svenskerne ønsker at forvandle Stockholm, Göteborg og Malmø til et skandinavisk Beirut med bandekrige, æresdrab og massevoldtægter, så lad dem gøre det …« (EkstraBladet, 2010). Det ønsker svenskerne jo ikke, men dermed har Kjærsgaard også sagt, hvad hun mener om broderfolket og behændigt skabt parallel til, hvad vi får, hvis vi gør som dem.

	Æresdrab og massevoldtægter blev ikke rigtigt til noget, men de angstfremkaldende påstande er hermed snedigt repeteret.

	Endelig en af de stygge:

	»Jeg giver Søren Krarup fuldstændig ret i, at det er nøjagtigt det samme symbol – et tørklæde og et hagekors.« (DR1, 2007). Fuldstændig ret i og nøjagtigt er de to absolutter, der afskærer diskussion om noget, som i den grad savner saglig substans, men blot er en tanketom gemenhed leveret af en i sammenhængen utroværdig person, Søren Krarup, som altså, her af den, der anvender postulatet, Kjærsgaard, får fuldstændig ret.

	Citat for citat for citat – der er mange, hvor de kommer fra – kan afmonteres i alle deres urimeligheder. Her fremtræder uden skrupler en politiker, der i bogen med den skruppelløses erstatning for ægte følelse sentimentalt lægger sit privatliv i udvalg og en prisgivet afdød alkoholiseret bror frem til almen beskuelse – og planlagt medfølelse med søster.

	En sådan bog, en sådan person burde forlag, radio og presse møde med noget andet end snobberi for den farlige forlorne folkelighed.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",17.0,9. november 2013,"	»Hvis svenskerne ønsker at forvandle Stockholm, Göteborg og Malmø til et skandinavisk Beirut med bandekrige, æresdrab og massevoldtægter, så lad dem gøre det …« (EkstraBladet, 2010). Det ønsker svenskerne jo ikke, men dermed har Kjærsgaard også sagt, hvad hun mener om broderfolket og behændigt skabt parallel til, hvad vi får, hvis vi gør som dem."
10443,/debat/2012/03/laeserbreve-24,Læserbreve,Informations Webredaktion," Jeg har ikke presset Obama
Lone Kühlmann, Humlebæk
Direktør i Grafisk Arbejdsgiverforening, Lars Bram, går 29. februar ikke overraskende ind for, at danske blade trykkes i Danmark. Det får ham til at gå til angreb på min kommentar 25. marts, hvor jeg fremhæver de konsekvenser, en ny momslov vil få for læsere af udenlandske tidsskrifter.
En ting er, Lars Bram ikke kan læse indenad: Det er den amerikanske ambassade og amerikanske politikere, der ganske uden min indblanding protesterer mod loven.
En anden er, at loven kun vil flytte endnu flere læsere over på nettet, hvilket ikke gavner den grafiske branche hverken her eller andre steder. Så jeg mener faktisk, at det er Lars Bram, som ikke kan se ud over sin næsetip.
For en god ordens skyld vil jeg da lige nævne, at det heller ikke var mig, der tvang Barack Obama til at tage sagen op med Helle Thorning-Schmidt under mødet i Det Hvide Hus. Hvad der måske – måske ikke – er årsag, til at loven nu er udskudt.
Lad alle tale
Henrik Kaare Nielsen, professor, Aarhus Universitet
I sit prisværdige forsvar for ytringsfriheden i kommentaren den 1. marts får Heine Andersen skudt mig i skoene, at jeg ser stort på ytringsfriheden i Koldau-sagen.
Det giver min kronik den 21. februar ingen som helst baggrund for at hævde, og jeg må dementere insinuationen på det kraftigste.
Jeg går ind for fuld ytringsfrihed for alle og kunne ikke drømme om at kræve munden lukket på nogen. Og jeg har i øvrigt aldrig brugt begrebet ’kollegial fortrolighed’.
Kronikken forholdt sig bagudrettet til en kollegial situation, der var gået i hårdknude, og hvor en ansvarlig ledelse også efter min vurdering var nødt til at foretage sig noget – andet har jeg ikke taget stilling til.
Ledelsen havde på det tidspunkt taget affære og iværksat en undersøgelse af samarbejdsmiljøet på afdelingen. De oplysninger, den enkelte medarbejder i en sådan undersøgelse betror konsulenterne, afgives i fortrolighed, og som jeg har forstået det, er det specifikt i forhold til denne type personfølsomme oplysninger, at begrebet ’kollegial fortrolighed’ er taget i.
Det kan sagtens være, at begrebet også her er problematisk, så jeg vil hilse en ombudsmandsafgørelse velkommen. Og i øvrigt har tillidsmandssystemet været inddraget i hele processen.
It-satsning i Aarhus
Mette Thunø, dekan, Aarhus Universitet
Jeg er oprigtigt ked af, at nogle af forskerne bag forskningsprogrammet for Medier og it ikke har fundet det attraktivt at fortsætte deres arbejde på Aarhus Universitet, som det bliver beskrevet 29. februar.
De store fusioner i 2007 kaldte på en ny organisering, og ved fusionen med den tidligere Danmarks Pædagogiske Universitetsskole (DPU) havde Aarhus Universitet allerede et Center for it og Læring i Aarhus, som også beskæftigede sig med it og læring hos børn og i de gymnasiale uddannelser.
Derfor gav det mening at koble det center sammen med forskningsmiljøet fra DPU, som havde fokus på it og læring i grundskolen. Samtidig er der i Aarhus et velfungerende it-forskningsmiljø i it-byen Katrinebjerg.
Derfor har vi valgt en stor satsning på IT og didaktik med et nyt Center for Undervisningsudvikling og Digitale Medier. I det miljø vil forskerne få de bedste muligheder for tværfagligt samarbejde med andre it-fag som for eksempel datalogi, medievidenskab og informationsvidenskab.
Jeg mener, at vi med det nye center har skabt et godt fundament for kombinationen af den tekniske og den pædagogiske dimension – særligt til glæde for Aarhus Universitets studerende, hvoraf langt størsteparten er i Aarhus. Derfor ærgrer det mig bestemt også, at medarbejderne har fravalgt at flytte sammen med de beslægtede fagligheder i Aarhus.
En druknet anmeldelse
Tom W. Petersen, Frederiksberg
Camilla Marie Dahlgreen mener 28. februar at have begreb om finsk musik. Først serverer hun den fladeste vits om de fordrukne finner. Selvfølgelig, man ved jo nok, hvordan de finner er, og komponisten var selv temmelig fordrukken.
Niveauet er lagt; det drejer sig om druk. Naturmystik- og druksymfonier. Vi fik dog ikke den med, at de har let til kniven.
Koncertsalen er præget af rå materialer og skovakustik, står der. Rå materialer – har Dahlgreen mon virkelig været i den sal? Orkestermedlemmerne var alle solister, står der også. Jeg må anbefale anmelderen at slå ordet ’solist’ op i en ordbog.
»Alle kræfter, der er større end dig, styrer musikken«. Ja, det gjorde jo den udmærkede dirigent og de fremragende musikere. Men det forventer jeg da ved enhver koncert.
Og så er der druk igen; deliriumspiano. Fantastisk, hvad en anmelder kan høre, og som jeg bare går glip af. Jeg har aldrig hørt et deliriumspiano, men jeg vil høre bedre efter fremover.
Og så er der druk igen. Men Sibelius er mester i at ændre optikken, som er det eneste, man kan ændre på, står der. Men en stor hulkende nerve var langt væk. Det er vistnok sådan én, anmelderen somme tider hører i ham drukmåsens musik.
Der er virkelig gået druk i den anmeldelse. Ville det ikke være mere rimeligt at sende en seriøs anmelder?
Lad os få et fair OL i London
Benny Normind, Farum
Der er spændende sportsbegivenheder 24 timer i døgnet et eller andet sted i verden. Kæmpestore sportsbegivenheder med stor medieinteresse hver eneste uge året rundt. Der er stor interesse og mange penge involveret i mange sportsgrene som fodbold, golf, tennis, cykling og boksning. Og til sommer kulminerer det med de Olympiske Lege i London.
Men desværre er der også meget snyd, og oftere og oftere bliver der afsløret aftalt spil og doping. Hvad gør vi? Nogle vil sige, at der ikke er noget at gøre, når det drejer sig om sportsgrene med mange penge involveret.
De Olympiske Lege er derimod noget særligt. Her bør etik og fairness være i højsædet. Det er en stor ære at deltage ved OL som sportsudøver, og det er en heltegerning at vinde en medalje. Sådan skal det være. Det ypperste man kan nå som sportsudøver.
Ved OL bør der efter min mening være nul tolerance over for sportsudøvere, ledere, kommentatorer og andre, der direkte eller indirekte har været involveret i snyd inden for sport. Ingen kan deltage ved OL, hvis man tidligere er blevet taget i snyd i sport.
Kun på den måde kan OL bevare sit høje ideal. Kun på den måde kan vi håbe på et fremtidigt rent OL.
Mere moms
Carl Halby, Hinnerup
Skatteministerens indsats i sagen om moms på udenlandske magasiner er helt rimelig og sammen med lukningen af skattehullet i loven om leasing af biler, er det et tegn på nye tider i skatteministeriet.
Vi har arvet et kæmpestort hul i statskassen, og det skal lukkes. Nu mangler vi bare at der kommer moms på aviser; det skulle gerne give en milliard kroner ekstra i kassen.
Piratstop
Michael Skaarup, Herning
Camilla Stampe skriver i lederen 1. marts, at den danske indsats på Afrikas Horn først får pirateriet til at ophøre den dag, verdenssamfundet er villig til at bekæmpe den lovløshed og totale kaos, der hersker på landjorden i Somalia. Det kan tilføjes, at de skal stoppe det omfattede ulovlige fiskeri begået af ikkesomaliske fiskefartøjer.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,2. marts 2012,Lad os få et fair OL i London
11554,/debat/2011/09/danmark-skyld-krise,Danmark selv skyld i krise,Pauli Andersen," Boligboblen i USA voksede frem fra 1999, hvor de amerikanske ejendomspriser begyndte at stige betydeligt. Det største problem var gældssætningen i de urealistisk opskruede ejendomspriser, som den lave rente og omfanget af subprimelånene tilvejebragte. Arkitekten bag boligboblen var Alan Greenspan, chefen for den amerikanske centralbank.
Allerede i 2003 udgav den tidligere chef for Goldman Sachs, John R. Talbott, bogen The coming crash in the housing market, hvor han bl.a. beskrev, hvorfor ingen af dem, der havde den største viden om boblen, tog advarslerne alvorligt. Det gjorde de ikke, fordi de var afhængige af, at boblen ikke bristede.
Greenspan arbejdede dengang for Federal Reserve Board, som påvirkes kraftigt af landets kommercielle banker. Disse banker har store mængder af boliglån i deres bøger. Den sidste ting, han havde brug for, var et boligkrak.
VKO skabte krisen
Den amerikanske krises fremkomst ligner på mange måder den danskes. Udviklingen af den danske boligboble startede i oktober 2003 med indførelsen af de afdragsfrie lån.
Fogh-regeringen havde allerede indført skattestop, hvorfor man mistede en naturlig prisdæmpende reguleringsmekanisme. Samtidig havde man en historisk lav rente, der sendte ejendomspriserne på himmelflugt. Det var en ganske farlig cocktail!
Mange hævder, at krisen kom til os ude fra. Det er ikke rigtigt. De to danske økonomer, der ifølge en international undersøgelse forudså krisen, beskæftigede sig med den danske økonomi og havde ikke fokus på den amerikanske udvikling. Krisen i Danmark var ligeså forudsigelig som i USA.
Uanset krisen i USA ville den danske boligboble briste det gør alle bobler. I dag lider vi af en kraftig gældseksponering, som er langt højere end nære lande, vi normalt sammenligner os med.
Advarslerne var der, og statistikken om ubalancerne var fuldt ud til rådighed. De danske pengeinstitutters udlån steg med 600 milliarder kroner på få år. For første gang i adskillige årtier oplevede man stærkt stigende indlånsunderskud i pengeinstitutterne.
Samme tendens sås i lande som Irland og Spanien, hvilket førte til, at Den Europæiske Centralbank, ECB, den 9. august 2007 overraskende måtte tilføre pengeinstitutternes lånemarkeder 95 milliarder euro. Kreditmarkederne var allerede her ved at tørre ud, og ECB nævnte endda, at de nye lånetyper havde skabt en ny form for risiko.
Den danske bolig- og finanskrise blev skabt af den nuværende regering, men forstærket af den amerikanske krise.
Den nuværende regering satte en flot afleveringsforretning fra Nyrup/Lykketoft over styr i sin iver efter hele tiden at bevare magten uanset prisen, og den betaler vi nu.
 
Pauli Andersen, direktør, E/F Rådgivning
",61.0,3. september 2011," Boligboblen i USA voksede frem fra 1999, hvor de amerikanske ejendomspriser begyndte at stige betydeligt. Det største problem var gældssætningen i de urealistisk opskruede ejendomspriser, som den lave rente og omfanget af subprimelånene tilvejebragte. Arkitekten bag boligboblen var Alan Greenspan, chefen for den amerikanske centralbank."
12590,/debat/leder/2011/03/styret-lukker-inde,Styret lukker sig inde,Martin Gøttske," Det er en veletableret tradition i Kina: Ved det årlige møde for landets lovgivende forsamling, Den Nationale Folkekongres, vil der blive afholdt et politisk show inde i Folkets Store Hal, der har til formål at signalere harmoni og opbakning til kommunistpartiets lederskab. Og samtidig vil det massive sikkerhedsapparat optrappe sin årvågenhed og holde Beijing i et jerngreb for at forhindre at systemkritikere og andre utilfredse spolerer festen. I år er ingen undtagelse. Om ikke andet har styret strammet grebet om samfundet forud for kongressen, som starter i dag. Inden for de sidste uger har politiet fængslet, tilbageholdt og sat aktivister i husarrest. Censuren er øget. Og udenlandske journalister er blevet overfaldet og intimideret.
Den umiddelbare årsag til Beijings usædvanlige alarmberedskab er de sidste to ugers opfordringer til arabisk-inspirerede demokratiprotester. Men samtidig udviser kommunistpartiet også ekstrem nervøsitet over mulig uro, da det så småt er begyndt på et magtskifte, som vil kulminere med præsident og partiformand Hu Jintaos afgang næste år. Det gør presset for at bevare stabiliteten i samfundet endnu større, da partiet frygter, at selv de mindste udtryk for protest kan skæmme dets forsøg på at udvise national enhed i en overgangsfase - og dermed svække folkets tillid til lederskabet.
Kongressen vil, som så mange gange før, forsøge at forsikre om, at den nu vil tackle landets galopperende problemer med social lighed, manglende velfærd, korruption og manglende retssikkerhed, som har givet næring til voksende uro i samfundet. Men styret viser med al tydelighed, at politisk liberalisering ikke vil være på dagsordenen. Der lod til at være en lille smule håb for et mere åbent og liberalt styre, da premierminister Wen Jiabao sidste år talte om nødvendigheden af politiske reformer. I stedet blæser nu stadig koldere og mere konservative vinde i Kina. 
",0.0,5. marts 2011," Det er en veletableret tradition i Kina: Ved det årlige møde for landets lovgivende forsamling, Den Nationale Folkekongres, vil der blive afholdt et politisk show inde i Folkets Store Hal, der har til formål at signalere harmoni og opbakning til kommunistpartiets lederskab. Og samtidig vil det massive sikkerhedsapparat optrappe sin årvågenhed og holde Beijing i et jerngreb for at forhindre at systemkritikere og andre utilfredse spolerer festen. I år er ingen undtagelse. Om ikke andet har styret strammet grebet om samfundet forud for kongressen, som starter i dag. Inden for de sidste uger har politiet fængslet, tilbageholdt og sat aktivister i husarrest. Censuren er øget. Og udenlandske journalister er blevet overfaldet og intimideret."
10484,/debat/2012/02/lad-kalde-ansvarsforflygtigelse-uskrevne-regler,Lad os kalde det ansvarsforflygtigelse og uskrevne regler,Linda Maria Koldau," ’En medietsunami’ kaldte en redaktør på en af landets førende aviser forleden den verserende debat over for mig. Han vidste ikke, at jeg bl.a. har udviklet mig til kulturhistorisk tsunamiekspert og i gang med at skrive en bog om fænomenet.
Informations artikler om min sag på Aarhus Universitet har ført til en større debat. Endelig, kunne man sige. En debat, som ikke længere udelukkende omhandler min personlige sag – som, nota bene, på ingen måde kan stemples til en ’personalesag’ – men helt grundlæggende problemer på de danske universiteter. Det er godt, at der endelig sættes ord på det, og at mange universitetsansatte, som har været utilfredse, kuede og måske endda har følt sig chikaneret på deres arbejdsplads, endelig tør stå frem.
Vigtige ord er blevet til offentligt gods: ytringsfrihed, medbestemmelse, personlighedsrettigheder. Men også grimme, omend rammende ord som ’magtarrogance’ og ’tavshedstyranni’. I universitetsledelsens svar derimod findes andre ord – af den slags, jeg selv beskrev som ’varm luft’ iklædt ’store business-ord’ sidste år (Politiken, 11. juni). Ord, som desværre har tendens til at opløse sig til ingenting, når man zoomer ind på dem.
Debatten begyndte for en uge siden med to artikler om min sag og et interview med Mette Thunø, dekan for Det Humanvidenskabelige Fakultet på Aarhus Universitet (Information 13. februar). Jeg vil gerne gå tilbage til begyndelsen – og til det interview.
Dekan Mette Thunø fremhæver i interviewet, at hendes – dengang endnu påtænkte – advarsel til mig ikke har noget med ytringsfrihed at gøre. Det må jeg sætte et stort spørgsmålstegn ved. For hvorfor sagde dekanen flere gange i vores møde 10. Januar i år, at jeg vil få en advarsel bl.a. for mine ’skriverier i pressen’?
Jeg føler ikke, at jeg behøver kommentere spørgsmålet om ytringsfrihed yderligere: Det har mange andre allerede gjort i forskellige medier, og der er dukket lignende sager op. Og det glæder mig, at Folketingets ombudsmand mener, at sagen rejser vigtige, principielle spørgsmål om de offentligt ansattes ytringsfrihed.
Problemets oprindelse
Men lad os alligevel antage, at ytringsfrihed ikke kommer i første række i min sag. Måske var det det, Mette Thunø mente? Rødderne til sagen ligger faktisk et andet sted, og det er på AU’s Humanvidenskabelige Fakultet, og det er de problematiske ledelsesmetoder og en systematisk ansvarsfrasigelse.
AU har begået flere fejl i min sag. Jeg nævner dem ikke, fordi der skal fortælles en personlig historie, men fordi min sag er symptomatisk og afspejler det, som foregår bag lukkede døre, også i andre sager, som aldrig kommer frem i offentligheden.
Den første fejl skete i min ansættelse, som AU gennemførte under falske forudsætninger og med formelle fejl – bl.a. uden skriftlig stillings- og opgavebeskrivelse. Som international professor gik jeg ud fra, at jeg kunne stole på det, som blev aftalt mundtligt ved jobsamtalen –det er comme il faut i mange lande. At jeg kunne stole på, at netop de kulturhistoriske kvalifikationer, som jeg var blevet ansat for, skulle bruges i min undervisning og i samarbejdet på mit nye institut. Som det er en selvfølge, når en professor bliver ansat. Men jeg har måttet erkende, at man ikke kan stole på, at de internationale normer følges på mit universitet.
Så findes der faglederens, institutlederens og to dekaners afvisning af at drøfte de problemer, der på grund af den første fejl er opstået mht. min arbejdssituation. På mit institut betragtes historisk kvalifikation med foragt. De første tre semestre blev jeg udelukkende sat til at undervise i kurser, som hverken svarer til mine kvalifikationer, eller som jeg indholdsmæssigt og pædagogisk kunne stå ind for. Undervisningen var ingen succes hverken for mig eller for de studerende. Derimod var mine studerende begejstrede, da jeg i foråret 2011 endelig fik lov til at undervise på et historisk kursus. Men det fik jeg ikke lov til at tilbyde igen.
På lærermøderne indså jeg hurtigt, at min faglige ekspertise og erfaring blev nedgjort som ’forældet’, og min – nødvendige – nuancering af de forskellige fagligheder, som faktisk er helt forskellige kvalifikationer inden for faget (og dermed tilgange i forskningsinteresse, metode og pædagogik) blev kaldt for ’grøftegravning’. Efter næsten ét års forsøg måtte jeg indse, at jeg ingen stemme havde i dette kollegium, og at debatterne faktisk ikke var faglige diskussioner, men primært handlede om, hvor meget rum – og dermed magt – de enkelte fagligheder fik. Der fandtes intet rum for en professor med mine kvalifikationer. Jeg krævede aldrig, at den historiske tilgang skulle dominere faget. Jeg plæderede kun for en faglig balance – men til sidst ønskede jeg kun det nødvendige rum for selv at kunne undervise ifølge mine kvalifikationer: En ret, som bliver tildelt alle andre kollegaer, som primært er historiske musikforskere, på min afdeling.
Tvivlsom proces
Jeg har bedt ledelsen om en intern diskussion af sagen i mere end ét år og har i den forbindelse fremlagt en række forslag til, hvordan mine kompetencer og min evne til at skabe netværk på tværs af discipliner og mellem internationale universiteter kunne bruges til gavn for alle parter – f.eks. på flere andre institutter, hvor kolleger gerne ville samarbejde med mig, og hvor vi allerede var begyndt at udarbejde fælles projekter og netværksideer. Men ledelsen var ikke interesseret i at høre om problemerne og har notorisk afvist at drøfte min arbejdssituation med mig.
Da jeg til sidst, efter stadig værre arbejdsvilkår og krænkelser, så mig nødsaget til at henvende mig til offentligheden og i Politiken ytre den kritik, som man ikke ville lytte til på universitetet, begik Aarhus Universitet efter min mening den næste fejl. I stedet for at sætte ned sig sammen med mig, drøfte problemerne og finde løsninger dikterede dekanen hendes beslutninger. To ’eksterne’ konsulenter blev sat på sagen, og de leverede ikke overraskende præcis det resultat, de blev betalt for. På baggrund af deres rapporter – og mine ’skriverier i pressen’ – har jeg nu fået en advarsel af dekanen.
Det hele er en proces, der vidner om tvivlsomme ledelsesmetoder og om en næsten skræmmende ansvarsforflygtigelse – et mønster, som mange kolleger på min universitet kan genkende.
Mønstret er enkelt: Ledelsens ansvar bliver fornægtet – lige som de fejl, ledelsen begår. Ledelsens beslutninger bliver ikke diskuteret internt – selv om der ellers altid bliver talt om ’dialog’ og ’debat’. Til sidst tager ledelsen heller ikke ansvar for at rette de fejl, som lederne – åbenlyst for alle – har begået. ’Ansvar’ er tilsyneladende et fremmedord for AU’s ledelse.
Som tidligere institutleder og medlem af fakultetsrådet på Frankfurt Universitet – hvor et fakultetsråd endnu har en betragtelig beslutningskompetence – betragter jeg dette mønster med stor undren. Det er normalt og menneskeligt at begå fejl. En god ledelse er i stand til at indrømme fejlene, gå i dialog med de involverede parter og finde en løsning, der er tilfredsstillende for alle. Jeg forstår ikke, hvad man har at miste.
Uskrevne regler
Det andet punkt, som jeg ønsker at komme ind på her, er Mette Thunøs svar i interviewet med Informations Lise Richter. Journalisten stiller nogle konkrete spørgsmål, som faktisk er afgørende for den universitetsansatte, som bliver formanet til at opføre sig ordentligt. Dekanen fremhæver, at det har konsekvenser, når man kører en diskussion i pressen. Journalisten: Hvilke konsekvenser?
Svar: ’Det kommer helt an på, hvad man skriver, men der er forskel på at køre en faglig diskussion internt [...] og så eksternt.’
Det kommer an på? Hvordan skal den ansatte, som gerne vil opføre sig ordentligt, vide, hvad det helt præcist er, det kommer an på?
Det forbliver usagt.
Journalisten spørger efterfølgende, hvilken forskel der er på at køre en faglig diskussion internt og eksternt.
Svar: ’Det kan jeg ikke nævne.’
Det giver igen ingen retningslinjer til den ansatte for, hvordan vedkommende undgår problemer eller (alvorlige) ’konsekvenser’ på arbejdspladsen.
’Det kommer an på’, ’det kan jeg ikke nævne’ – og så en advarsel med endnu flere vage formuleringer. Der findes ingen klare udsagn om, hvad der regnes som ret og uret på Aarhus Universitet, og det gør det unægtelig svært at forholde sig korrekt.
Det hele minder mig om adskillige oplevelser på mit institut, hvor jeg, den nyansatte fra et andet land og dermed et fra andet universitetssystem, blev konfronteret med uskrevne regler, som jeg ikke havde forudsætninger for at kende – eller kunne genkende – fra min tid på universiteter i Tyskland, Storbritannien og USA.
Det betyder en labyrint af ukendte adfærdsregler og vaner, som bliver styrket af ledelsens vage – i værste tilfælde intetsigende – udsagn og universitetets nyeste ’personalepolitik’, som overlader den ansatte i det uvisse i mange spørgsmål.
I denne labyrint er man som nyansat dømt til at fejle – og så kan det ukendte og vage regelsæt bruges til at ’bevise’, at den ansatte forårsager ’samarbejdsproblemer’.
Svært ikke at fejle
I sin bog Her går det godt, send flere penge (1996) skriver Anne Knudsen om, hvordan der i det danske samfund er en tendens til at tilbageholde nødvendig (social) viden fra folk, der som det nye ansigt kommer ind i en cirkel af personer, der allerede kender hinanden og er gode venner. De nye bliver aldrig indviet, de kommer aldrig ind i cirklen. De føler sig usikre, isoleret og begår pinlige ’fejl’ baseret på deres manglende kendskab til de uskrevne regler. Det kan endda koste dem – eller deres børn – det nødvendige fundament til at komme videre i livet. At tilbageholde viden og at holde fast i uskrevne eller uklare regler er intet andet end et magtinstrument.
Som fremmed, international professor genkender jeg desværre meget af det, Anne Knudsen med god humor skriver om i sin bog, fra mit institut samt i dekanens ord.
Men det er ikke længere så morsomt, når det handler om at kunne klare sig og begå sig på en arbejdsplads, hvor man faktisk gerne vil yde sit bedste.
 
 
Linda Maria Koldau er professor i musikvidenskab, Aarhus Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",64.0,25. februar 2012,"Den første fejl skete i min ansættelse, som AU gennemførte under falske forudsætninger og med formelle fejl – bl.a. uden skriftlig stillings- og opgavebeskrivelse. Som international professor gik jeg ud fra, at jeg kunne stole på det, som blev aftalt mundtligt ved jobsamtalen –det er comme il faut i mange lande. At jeg kunne stole på, at netop de kulturhistoriske kvalifikationer, som jeg var blevet ansat for, skulle bruges i min undervisning og i samarbejdet på mit nye institut. Som det er en selvfølge, når en professor bliver ansat. Men jeg har måttet erkende, at man ikke kan stole på, at de internationale normer følges på mit universitet."
323,/debat/2016/04/laeserbreve-20,Læserbreve,Informations Debatredaktion," Forskere må gerne mene noget
Esben Lunde Larsen, miljø- og fødevareminister (V)
Informations lederskribent David Rehling har fået noget helt galt i halsen, når han i sin leder »Ufri forskning« den 19. april beskylder regeringen for at ville begrænse den frie forskning.
Rehling beskriver, hvordan den britiske regering vil forbyde de forskere, som laver opgaver for staten, at argumentere offentligt for eller imod reguleringer inden for det område, de har modtaget bevilling til at forske i.
Endvidere hævder Rehling, at samme holdning skulle gælde den danske regering. Tilmed indikerer han, at det igangværende serviceeftersyn af forskernes myndighedsbetjening handler om, at jeg skulle ønske at inddrage landbruget i myndighedsbetjeningen og dermed knægte princippet om armslængde.
Til det første: Det er helt grundlæggende, at forskere frit skal kunne udtale sig om deres egen forskning og gøre verden klogere. Det kan forskerne, og det gør forskerne. Deres viden skal naturligvis bruges ude i virkeligheden. Til gengæld mener jeg, at forskere – også dem, som har løst en opgave, som myndigheder har betalt dem for – er forpligtet til kun at udtale sig som ekspert om deres fagområde med argumenter, de har forskningsmæssigt belæg for.
Til det andet: Hvert år bruger vi 700 millioner kroner på forskning i Miljø- og Fødevareministeriets område, og der følger et ansvar for at bruge dem bedst muligt. Derfor igangsatte regeringen allerede i september sidste år et serviceeftersyn af myndighedsbetjeningen. Altså længe før medierne fik interesse for myndigheders brug af forskning. Det handler ikke om, at vi skulle pønse på at udlicitere opgaven til private konsulenter i landbruget, som Rehling spekulerer i.
Myndighedsbetjeningen skal fortsat være forskningsbaseret og varetages af universiteter – danske såvel som udenlandske – og det er lidt trist at se, at en lederskribent hos Dagbladet Information kan være rejsende i så eklatant fejlagtige påstande.
Jeg går fuldt ud ind for forskningsfrihed og armslængdeprincip. Forskere er meget velkomne til at have meninger om deres område og til at fortælle dem til verden. Det skal blot være med udgangspunkt i deres forskning, når de optræder som fageksperter. Ellers bliver de meningspersoner og må stå på mål for deres personlige meninger uden at være under dække af forskertitlen.
Et bedre arbejdsmiljø kræver et stærkt arbejdstilsyn
Christian Juhl, arbejdsmiljøordfører, Enhedslisten
I dag er det den international arbejdsmiljødag. Mange virksomheder har allerede fokus på arbejdsmiljø, men ofte er det desværre mere ord end handling. For hvor ofte ser vi ikke – især blandt ufaglærte og visse håndværksfag – at mennesker bliver nedslidte allerede inden pensionsalderen? Ja, nogle mennesker når ikke engang at blive så gamle.
Flere tusinde danskere dør hvert år af arbejdsulykker eller erhvervssygdomme. Og cirka 40.000 danskere bliver årligt udsat for alvorlige ulykker, mens 20.000 bliver påført erhvervssygdomme. Prisen for det dårlige arbejdsmiljø – herunder sygefravær, tabt produktion, medicin og sygehusudgifter – er i dag mere end 64 milliarder kroner om året. Og oven i det kommer selvfølgelig den menneskelige smerte.
Vi ved, at stress, mobning og overbelastning rammer mange danskere. Men deres arbejdsmiljørepræsentanter kan ikke gøre ret meget ved det. Jeg mener derfor, at det psykiske arbejdsmiljø skal kunne forfølges retsligt på samme måde som eksempelvis giftige kemikalier og ulovlige stilladser.
De seneste 15 år er de ansattes rettigheder på arbejdspladsen generelt blevet forringet: Arbejdsmiljørepræsentanterne skal dække flere kolleger end tidligere, og ofte får de ikke den uddannelse, som de ellers har ret til, og som giver dem egenskaber på linje med udviklingen og ny viden på arbejdsmiljøområdet.
Et bedre arbejdsmiljø kræver et stærkt arbejdstilsyn. For at vi kan få det, skal vi ikke gøre ligesom regeringen og fyre 140 personer, men tværtimod sikre en bedre bemanding i form af flere faste stillinger.
Arbejdstilsynet skal have flere sanktionsmuligheder over for virksomheder, der ikke kan eller ikke vil sikre et sundt arbejdsmiljø. Endelig er det også helt håbløst, at medarbejdernes fagforeninger ikke har fri adgang til for eksempel byggepladser, så de bedre kan hjælpe de ansatte med deres arbejdsmiljø og sikkerhed.
Lige nu er dagsordenen i EU deregulering og nedskæringer. EU har en tendens til at se arbejdsmiljøregler som en belastning for virksomhedernes konkurrenceevne. Tankegangen med social dumping, usikre job og markedsgørelse af den offentlige sektor har ført til en brutalisering af arbejdslivet. Og det ser vi tydeligt på den fysiske og psykiske nedslidning.
",0.0,28. april 2016,"Lige nu er dagsordenen i EU deregulering og nedskæringer. EU har en tendens til at se arbejdsmiljøregler som en belastning for virksomhedernes konkurrenceevne. Tankegangen med social dumping, usikre job og markedsgørelse af den offentlige sektor har ført til en brutalisering af arbejdslivet. Og det ser vi tydeligt på den fysiske og psykiske nedslidning."
6243,/debat/2013/11/laeserbreve-11,Læserbreve,," 
	Corydon svækker SF

Niels I. Meyer, Hørsholm

	SF’s finansordfører, Lisbeth Bech Poulsen, gør i sin kommentar d. 13. november klart rede for svaghederne i de anvendte makroøkonomiske modeller. Derimod gør hun ikke klart, hvorfor regeringen ikke for længst er gået i gang med udbedre disse svagheder, selv om opgaven er en del af regeringsgrundlaget. Tidligere artikler i Information har antaget, at det er finansminister Bjarne Corydon (S), der sylter arbejdets igangsættelse.

	Sagen illustrerer tydeligt årsagen til SF’s styrtdyk i meningsmålingerne. SF er officielt en del af regeringen og har angiveligt fornuftige politiske meninger og forslag. Problemet er bare, at Corydon ikke er særlig fornuftig, og det er åbenbart ham, der bestemmer.

	Hvis SF fortsat finder sig i denne form for mobning vil partiets kurs mod spærregrænsen fortsætte. Måske skulle ledelsen seriøst overveje, hvad partiet har at gøre regeringen.

	Stemmeret ikke stemmepligt

Jeppe Madsen, Rødovre

	Det er efter sigende et problem, at mange unge ikke har tænkt sig at stemme ved kommunalvalget. Men hvorfor? Mig bekendt hedder det stemmeret og ikke stemmepligt.

	0 procent af de 16- til 18-årige har ret til at stemme, men alligevel bliver det fremstillet som et kæmpe demokratisk problem, når ikke 100 procent af de 18- til 30-årige stemmer. Hvad er der egentlig galt med, at de, der gider sætte sig ind i politik, stemmer, mens de, der ikke gider, lader være.

	Man har debatteret, om det er okay at have stemmebokse på McDonald’s for at få de unge til at stemme. Hvis folks lyst til at stemme ikke er tilstrækkelig stor til, at de gider tage ned på en skole eller lignende for at stemme, er det så ønskværdigt, at de har indflydelse på den førte politik? Det mener jeg ikke.

	Jeg kan dog sagtens se fordelen i at få flere unge til at interessere sig for politik. På mange måder er det at foretrække frem for de ældre generationer, hvor alle blindt stemmer på Socialdemokraterne eller Venstre med begrundelsen »det har jeg altid gjort«.

	Psykiatri i almen praksis

Pernille Neess Blix, Otterup

	Hvornår ser vi i øjnene, at de praktiserende læger har brug for at have specialister i psykiatri tilknyttet lægehusene?

	Vi ved, at antallet af mennesker, som går ned med stress, angst og depression, aldrig har været højere. Og vi ved, at mange af disse mennesker bliver ramt igen og igen. Hvorfor mon? Fordi der ikke bliver taget tilstrækkeligt hånd om dem.

	I dag får langt de fleste af disse patienter en recept på et antidepressivt eller angstdæmpende præparat. Det er problematisk, at disse patienter kun meget sjældent bliver henvist til en psykolog eller anden form for terapi, når de bliver tilbudt medicin.

	Jeg har ikke noget imod medicin, men den bør ikke være førsteprioritet, når det gælder folk, som er ramt af stress, angst eller depression. Er vi virkelig så bange for at mærke efter, når noget er ubehageligt? Vil vi lære vores børn, at alt kan klares med en pille? Måske er det på tide, at vi ændrer det såkaldte velfærdssystem og ser på patienterne med helt andre briller.

	Frank Jensen misbruger tal

Mikkel Warming, socialborgmester i København (EL)

	Overborgmester Frank Jensen ser gerne, at København i højere grad straffer forældre økonomisk for ikke at passe på deres børn. Derfor skal kommunen bruge det såkaldte forældrepålæg oftere, skriver han i sit indlæg den 13. november.

	Men Frank Jensen tager fejl i flere ting. For det første står det ikke i loven, at sagsbehandlerne skal bruge forældrepålæg, men at de kan gøre det. Når Københavns sagsbehandlere så sjældent vælger den berygtede sanktion, skyldes det, at den ikke virker. Det står faktisk tydeligt i den rapport fra Rambøll, som Frank Jensen misbruger i sit indlæg.

	Kommunens mange tusinde pædagoger og socialrådgivere bruger hver dag deres faglighed og erfaring til at træffe svære beslutninger. De foretager en række vurderinger, som overborgmesteren ikke selv er i stand til at foretage – heller ikke selvom der er valgkamp.

	Måske burde Frank Jensen selv tage ud i Sydhavnen eller på Nørrebro og fortælle sagsbehandlerne, at han er bedre end dem til at vurdere, hvordan man hjælper fattige mennesker med komplekse sociale problemer.

	Opgør med folkepartismen

Lars Weiss, gruppeformand på Københavns Rådhus (S)

	Når nu den statsstøttede, overvejende borgerlige danske presse ingen interesse har i at afdække Dansk Folkepartis socialpolitiske dobbeltspil, men fremstiller »folkepartismen« som en hyggelig dansk egenart, er det godt, vi har New York Times. Her trækkes indlysende paralleller til andre aggressive højrenationalistiske tendenser i Frankrig, Østrig Storbritannien, Tjekkiet, Finland og Holland.

	Til avisen siger tidligere statsminister Poul Nyrup Rasmussen (S), at »det er en ny populisme, der bliver pakket ind i socialdemokratiske værdier«. Og han har ret. Gennem 10 år støttede Dansk Folkeparti VK-regeringens dybe sociale nedskæringer, herunder halveringen af dagpengeperioden. Og i dag peger partiet stadig på en Venstre-regering, der ønsker nulvækst.

	R samarbejder med alle

Anna Mee Allerslev, spidskandidat til Borgerrepræsentationen (R)

	Ingen er for alvor i tvivl om, at Frank Jensen (S) stadig er overborgmester i København efter kommunalvalget den 19. november. Alligevel fortsætter Enhedslisten sin kritik af Radikale Venstres ønske om at være et uafhængigt, progressivt midterparti.

	Senest skriver Mikkel Warming, at de radikale i København altid peger på Venstre. Det er noget sludder. I Radikale Venstre peger vi ikke på personer eller partier, men på politik. Vi er et midterparti, der samarbejder med dem, der vil.

	De sidste fire år har Radikale Venstre indgået aftaler om byens budget med Socialdemokraterne og SF. Det samme gør sig desværre ikke gældende for Enhedslisten, der har glimret ved deres fravær i den såkaldte røde blok.

	Mikkel Warmings insisteren på, at de radikale på forhånd skal pege på denne blok, kan derfor ikke ses som andet end taktiske manøvrer i valgkampen.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,15. november 2013,E-mail *
3063,/debat/2015/02/vores-arme-korte-vores-normer-selvfede,Vores arme er for korte og vores normer for selvfede,Jesper Juul," Der findes tilsyneladende næsten ingen grænser for offerviljen og budgetterne, når det gælder om at redde radikaliserede unge, som lader sig forføre til krig og terror, og fred være med det.Det vælter også frem med forslag om, hvordan vi kan forhindre radikalisering i fængsler og moskeer og andre steder i samfundet, hvor risikoen findes. Jeg bøjer mig i støvet for de kreative og dedikerede hjerner, som forhåbentlig kan finde måder at få det til at lykkes på.
Men … det er jo alt sammen (nødvendig) symptombehandling og derfor denne opfordring til at grave lidt dybere i et af den vigtigste problemer i vores samfund, som er med til at gøre de unge sjæle modtagelige. Det handler om et helt almenmenneskeligt og tværkulturelt fænomen: vores allesammens behov for at føle os værdifulde i de fællesskaber, vi lever i – hele livet.
Når det ikke lykkes at etablere denne kvalitet i forholdet mellem den enkelte og fællesskabet, nedbryder det individet med foruroligende hast. Det gælder helt små børn, langtidsarbejdsløse, volds- og voldtægtsofre og alle andre, som enten ikke får den rette næring i og af fællesskaberne, eller som bliver krænket og ribbet for personlig værdighed.
Et af resultaterne er en ophobning af sorg og aggression, som uvægerligt må omsættes til handling. For ca. halvdelen af de berørte – stadig fortrinsvis piger og kvinder – rettes aggressionen indad eller undertrykkes helt. Konsekvenserne er velkendte: spiseforstyrrelser, selvmordstanker og -forsøg, misbrug, cutting og alle de andre selvdestruktive handlinger og tilstande. Den undertrykte aggression, som er specielt tydelig hos meget velintegrerede, superintelligente og højtuddannede anden- og tredjegenerations indvandrerkvinder, bryder (som hos etnisk danske kvinder) typisk igennem i 35-45 års alderen i form af depressioner, misbrug, burn-out o.l.
Ydmygelse på ydmygelse
Begge parter i en relation er ansvarlige for kvaliteten af det samspil, som skaber eller forhindrer oplevelsen af at være et værdifuldt menneske. I samspil, hvor den ene part er markant mere magtfuld end den anden, har den magtfulde det største ansvar. Det gælder mellem forældre og børn, arbejdsgiver og arbejdstager, lærer og elev og samfund/borger-relationen.
Jeg har været med i det danske samfunds modtagelse af flygtninge og indvandrere i mere end 40 år på mange forskellige fronter. Lige fra dengang, hvor vi syntes, at det måtte være nok at give staklerne penge og bolig og forbød dem at hjælpe til i de centre, de boede i, og dermed udsatte dem for to af de alvorligste ydmygelser, man kan udsætte mennesker for: at være modtagere af nødhjælp og berøvet muligheden for at give tilbage ved at gøre nytte.
Dertil kom, at vi gjorde det umuligt for dem at bruge deres håndværk og uddannelser og dermed fastfrøs dem i afhængighed og mistet værdighed. Nu pludselig vender regeringen på en tallerken og mener, at vi skal kræve, at de arbejder så hurtigt som muligt efter ankomsten. På samme måde som alle danske modtagere af overførselsindkomster pludselig betragtes som dovne nassere. De ansvarliges retorik afslører ubarmhjertigt deres totale mangel på empati, på samme måde som en del mennesker i disse uger pludselig finder det opportunt at udbasunere deres småracistiske lavpandethed.
Pia Kjærsgaard, som er DF’s værdiordfører, har i årenes løb ydet sit store bidrag til de unge muslimers radikalisering med sin krænkende og nedgørende retorik. Hun og hendes partifæller har for det meste holdt sig på den lovlige side af racismeparagraffen, men det gør ikke den anden parts oplevelse af at blive krænket og ydmyget mindre. Hun og DF kan yde et kolossalt bidrag til at mindske radikaliseringen, hvis de bare ville se de unge og deres forældre i øjnene og sige undskyld for at have medvirket til polariseringen mellem dem og os. Det ville være i overensstemmelse med de fundamentale danske værdier, vi forsøger at præge vores børn med. Men lur mig, om ikke Kjærsgaard synes, at de først skal gøre sig fortjent til det ved at fodre deres børn med frikadeller og flæskesteg.
Det glemte medansvar
De politiske magthavere anvender samme nedgørende retorik i forhold til den voksende gruppe af unge arbejds- og uddannelsesløse, og det varer ikke så længe, før vi vil se en meget større del af dem blive voldelige. De er ganske vist opdraget med danske normer, og hovedparten nøjes med at blive selvdestruktive og lader viljeløst livet gå til spilde. De koster ikke Justitsministeriet penge, men Socialministeriets område må punge ud. En del af dem tilslutter sig amoralske, asociale og fundamentalistiske miljøer som HA, Bandidos o.a. af samme årsager, som indvandrerungdommen tilslutter sig lige så indskrænkede bander. De finder simpelthen tryghed, mening, identitet og værdi, som hverken familien, skolen eller samfundet magtede at give dem.
Min pointe er hverken af romantisk eller naiv art, men særdeles nøgtern og saglig: Vi må som samfund lære karakteren og omfanget af vores medansvar at kende, stå ved det og ændre adfærd. Ellers øges radikaliseringen og aggressionen mod samfundet, og de tilfældige ’undermennesker’, de ekstreme udvælger – jøder, kristne, skamløse, frigjorte kvinder, kommunalpolitikere eller hvem det nu bliver næste gang.
Der er mange sociale faktorer på spil i dette problemkompleks. Jeg har været gift med en ’udenlandsk kvinde af europæisk afstamning, udseende og kristen tro’ i 23 år og kan fortælle tusinder af historier om, hvordan og hvornår den danske småracisme stikker sit nedladende ansigt frem i familien, sundhedsvæsnet, butikker, banker og you name it. Så længe vores politiske magthavere ikke viser en tydeligt anderledes adfærd (det er langt fra nok at være politisk korrekt), vil vi som samfund fortsætte med at skabe mere aggression imod os, end vi er klar til at tage imod.
Fra svigt til vrede
Det lykkedes med villig hjælp fra medier og politikere at få Jyllands-Postens offentliggørelse af Muhammed-tegningerne forsimplet til et spørgsmål om ytringsfrihed. Både tegneren og kulturredaktøren er normalt begavede, oplyste mennesker, og de var selvfølgelig helt bevidste om, hvor mange mennesker de ville krænke ganske alvorligt. De var også vidende om, at de muslimsk dominerede samfund ikke prioriterer nordeuropæiske værdier som demokrati og ytringsfrihed og derfor selvfølgelig ville reagere på måder, som de finder retfærdige, og vi mener er primitive.
Omar Abdel Hamid El-Hussein, som efter alt at dømme var ansvarlig for sidste weekends såkaldte terrorangreb, er ikke først og fremmest et eksempel på, at nogle unge bliver radikaliserede i fængslerne. Det havde gjort sagen værre, hvis han havde siddet tiden ud, så det er meningsløst at anklage forsvarer og dommer for den tidlige løsladelse og PET for ikke at have døgnovervåget ham. Ingen fængsler i verden har nogensinde fået æren for vellykket resocialisering, og det kommer heller ikke til at ske.
Omar Abdel Hamid El-Hussein er et eksempel på, hvad der sker, når den svageste part bliver svigtet af den stærkeste og tilmed har sine rødder i en ekstrovert kultur, hvor unge mænd ikke først tænker selvdestruktivt. Vi kan, hvis vi tør, gennemlyse hans vigtigste relationer til voksne – forældre, naboer, pædagoger, lærere, socialarbejdere og fængselsbetjente – og finde ud af, at de alle gav op. De formåede ikke at møde ham på en måde, som fik ham til at føle sig værdsat og ønsket. Ikke fordi Omar Abdel Hamid El-Hussein og de andre knægte er uden for pædagogisk rækkevidde, men fordi vores arme er for korte og vores normer for selvfede.
Jesper Juul er familieterapeut og forfatter. Han har senest udgivet bogen ’Aggression. En vigtig del af livet’. Han er faglig leder af Familylab international, Family-lab.com
",86.0,27. februar 2015," Der findes tilsyneladende næsten ingen grænser for offerviljen og budgetterne, når det gælder om at redde radikaliserede unge, som lader sig forføre til krig og terror, og fred være med det.Det vælter også frem med forslag om, hvordan vi kan forhindre radikalisering i fængsler og moskeer og andre steder i samfundet, hvor risikoen findes. Jeg bøjer mig i støvet for de kreative og dedikerede hjerner, som forhåbentlig kan finde måder at få det til at lykkes på."
10983,/debat/2011/12/oproer-uden-opbakning,Oprør uden opbakning,Kasper Søndergaard og Rasmus Nørlem Sørensen," De frø, der blev sået under Det Arabiske Forår, spirer i øjeblikket op over hele kloden. De næres af indignation over uretfærdighed, arbejdsløshed, boligmangel og sorte fremtidsudsigter. Selv om man kan ærgre sig over den barske realitet bag protesterne, kan man også glæde sig over den enorme politiske energi, som ungdommen sit-rer af lige nu.
Men i de danske protester er der er et oplagt spor, der ikke er blevet fulgt. De etablerede organisationer og fagbevægelserne har kun i meget ringe grad kunnet eller villet spille med i protesterne og har ikke formået at få tag i den politise- rede ungdom, som bør være deres eget vækstlag og fremtid.
Hvorfor er civilsamfundsorganisationerne ikke en del af protesterne? Hvorfor er de faglige organisationer ikke blevet brugt som kanaler for indflydelse? Hvorfor er det ikke lykkedes at indfange og organisere en del af det håb og engagement, vi kan konstatere i protestbevægelserne?
Den diffuse appel
En del af svaret skal findes i protestens logik, der ligger ganske langt fra de etablerede organisationers tankegang. Til forskel fra mange af de traditionelle interesseorganisationer repræsenterer bevægelsen Democracia Real Ya og Occupy-bevægelsen ikke en særinteresse eller en klasseinteresse. Det centrale budskab er ikke radikalt, men både demokratisk og rimeligt: Vi ønsker at blive hørt, vi kræver vores demokratiske ret. Ægte demokrati og opgør med den ene procent af verdens befolkning, der sidder på flæsket. Hvem vil kunne argumentere mod det? Det er diffuse, men samtidig stærkt inkluderende slagord.
De etablerede organisationers logik er modsat at sætte grænser for, hvem der er tilknyttet, og hvem der står udenfor. De har specifikke og velkendte politiske mål og legitimerer sig selv ved at kunne repræsentere folk, der deler disse. Organisationerne definerer sig i modsætning til andre organisationer, der forsøger at spille en rolle på samme felt. Og de kommer i den optik ofte at ligne konkurrenter.
Det væsentlige for enhver social bevægelse — hvis den skal holde sig i bevægelse — er at fastholde spændingen mellem det konkrete, der giver det universelle mening, og det universelle, der åbner for en fælles mobilisering af et væld af små protester over samfundets tilstand. Sociale bevægelser kan meget let blive omklamret af organisationer, der bryder oprørets fortryllelse. Det bliver pludselig meget konkret, hvis det er fagbevægelsen, der optræder som talsmand for oprøret. Så får folk en klar oplevelse af, at nåh … var det bare det. Protesten identificeres som en velkendt konflikt, der ikke har det mystiske element i sig, der ansporer en til at lade sin indignation knytte an til kravet om et rigtigt demokrati eller politisk og økonomisk retfærdighed.
Tag medierne som eksempel. Var det ikke spændingen omkring, hvem det egentlig var, der stod på Tahrir-pladsen, der fik medierne op på tæerne? Hvis det var en protest, der var repræsenteret ved Det Muslimske Broderskab, ville spændingen være udløst, og hvem gad så høre om de demokratiske perspektiver i Egypten? Det var den brogede masse med ukendte eller ikke helt veldefinerede mål, som var krogen, der fik tag i en halv verden og skabte Det Arabiske Forår.
’Occupy everything’
Mange af fortidens folkelige protestbevægelser synes i dag forvandlet til interesseorganisationer, hvis politiske budskaber fungerer som smørelse i det eksisterende systems maskineri. De politiske kampe er blevet konkretiseret og institutionaliseret i en sådan grad, at de er stivnet og affortryllet. Borte er enhver vild fantasi om en anden verden. Organisationerne etablerer sig i stedet som inkarnationer af lønkrav, beskyttelse af regnskoven eller humanitær bistand og deres sag begynder gradvist at ligne et produkt, der i konkurrence med de andre skal tiltrække medlemskontingenter og donationer.
Branding, logorytteri og rivalisering er trådt i stedet for skabelsen af social og politisk bevægelse. Hvis dette skal ændres, bliver organisationerne nødt til vove andet end at skabe værdi for deres egne medlemmer og arbejde for deres egne snævre politiske mål. De må igen vove pelsen og knytte an til de voksende krav om et mere demokratisk og retfærdigt samfund.
Organisationernes kan i kraft af deres position i det politiske system og deres betydelige finansielle og organisatoriske ressourcer gøre en stor forskel for protestbevægelsernes brede mobilisering. 10.000 kroner er meget for en Occupy-aktivist. Det er et beløb, man kan organisere en konference for — eller bespise hundredvis af mennesker i en teltlejr. Aktivisterne har energien tiden og idéerne til at skabe en masse effekt for pengene, hvis de kunne få fat i dem. Det koster dem meget tid og energi at stampe selv et så relativt beskedent beløb op ad jorden. Tid og energi, der kunne have været brugt på indholdet i stedet. LO kan få én annonce på forsiden af Politiken for 10.000 kr. med et budskab, der ikke motiverer nogen.
’Occupy everything’ lyder et af de mere ironiske slagord blandt de protesterende unge. Men der er faktisk god grund til at tage det helt alvorligt. De fleste organisationer i Danmark bygger på en demokratisk struktur, der faktisk giver mulighed for indflydelse til aktive medlemmer. Hvis 20 aktive mennesker omsætter deres indignation til en indsats i en etableret organisation eller fagbevægelse, vil det udgøre en mindre paladsrevolution. De fleste steder vil de endda blive mødt med åbne arme og taknemmelighed. Der er ingen undskyldning for ikke at trække på de tilgængelige ressourcer, der kan sikre bevægelsernes politiske slagkraft.
Politisk ’førstehjælp’
Mere mod hos etablerede organisationer vil ikke alene komme de nye protestbevægelser til gode. Det vil også bringe livskraften tilbage i organisationerne. Et eksempel til inspiration er den alliance, der blev skabt under klimatopmødet i København i 2009. Her samledes klima- og miljøorganisationer og netværk, fagforeninger, freds-, solidaritets- og udviklingsorganisationer og bevægelser, politiske, kirkelige og andre civilsamfundsorganisationer med en massiv folkelig bevægelse til en af danmarkshistoriens absolut største demonstrationer. Mere end 100.000 mennesker var på gaden for at lægge pres på klimaforhandlerne i Bella Center.
Under det universelle krav om ’Kloden først, mennesker først’ og de mangfoldige konkrete protester opstod den spænding, der vandt den brede folkelige tilslutning. Med alliancer som disse vil det igen blive muligt at forvandle organisationernes medlemmer fra at være kunder i butikken til at være politiske aktivister i en social bevægelse.
Hvis de folkelige protester, vi ser verden over, skal vokse og for alvor lægge pres på det politiske og økonomiske system, så må det træge civilsamfund også på banen og give direkte støtte til de folkelige protester.
Fagbevægelsen og de gamle organisationer er for dårlige til at se, hvordan de kan gøre en forskel med de betydelige ressourcer, de har til deres rådighed. Et godt råd vil derfor være: Drop logoerne. Drop kravene om at få æren for jeres indsats — der er mere på spil!
 
Kasper Søndergaard og Rasmus Nørlem Sørensen er henholdsvis projektleder og sekretariatsleder i Oplysningsforbundet DEO




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",23.0,5. december 2011,"Hvis de folkelige protester, vi ser verden over, skal vokse og for alvor lægge pres på det politiske og økonomiske system, så må det træge civilsamfund også på banen og give direkte støtte til de folkelige protester."
1530,/debat/2015/10/maa-skaere-syriensfarere-kam,Vi må ikke skære alle syriensfarere over en kam,Maja Touzari Janesdatter Greenwood," Man bør være bange for syriensfarerne. Sådan helt konkret bange.
Det indtryk får man nemt i medierne, hvor de gang på gang bliver sat i forbindelse med terror og beskrevet som vanvittige fundamentalister, der er så farlige, at det er nødvendigt at sætte ind på alle fronter. Og senest efterlyste justitsminister Søren Pind (V) på sin facebookside et alternativ til udtrykkene »hellig kriger« og »syrienkriger«, fordi han synes, de giver de pågældende personer alt for meget anerkendelse.
Men hermed afslører han en uheldig ideologisk og unuanceret position, som er kendetegnende for den generelle dæmonisering af syriensfarerne fra politisk hold og i medierne. For hvis man ignorerer alle afgørende distinktioner og skærer alle hjemvendte syriensfarere over én kam som potentielle terrorister, risikerer man uretmæssigt at mistænkeliggøre og fremmedgøre en gruppe unge.
Ideologiske forskelle
To udbredte opfattelser om syriensfarerne kalder på nuancer. For det første: Frygten for syriensfarerne drejer sig ikke om deres aktiviteter i Syrien, men om frygten for at de på et tidspunkt vil skifte deres fokus og i stedet angribe i Danmark. Men det mest citerede studie af dette afgørende spørgsmål konkluderer faktisk, at selv om det generelt antages, at alle jihadister ønsker at angribe Vesten, indikerer statistikkerne det modsatte: Jihadister foretrækker generelt at være fremmedkrigere; altså at kæmpe i udlandet og ikke hjemme.
For det andet: IS har formået at kapre vestlige mediers opmærksomhed så effektivt, at hvis man ikke interesserer sig videre for Syrien-konfliktens kompleksitet, får man nemt indtrykket af, at alle danskere, der er rejst til Syrien, er rejst ned til IS eller grupper, som minder om dem til forveksling. Det er dog langt fra tilfældet. Faktisk har størstedelen meldt sig til andre og mere moderate grupper med fokus på at bekæmpe Assad, ikke at opbygge et kalifat.
Det er umuligt at give enkle svar på, hvorfor folk rejser til Syrien for at kæmpe, men der er åbenlyse og helt afgørende forskelle på at melde sig til en gruppe, der involverer sig i en lokal konflikt, som ikke har nogen umiddelbar relevans eller modsætningsforhold til ens vestlige nationalitet, og at emigrere for at erobre land og opbygge den nye islamiske stat, som IS har udråbt.
Særligt i de tidlige faser af borgerkrigen i Syrien – mens Danmark stadig overvejede at gå militært ind mod Assad – så mange syriensfarere deres rejse som en tidsbegrænset aktivitet efter hvilken, de vendte hjem og fortsatte deres hverdag. Hvilken gruppe, de kæmpede med, virkede ofte til i højere grad at være bestemt af tilfældigheder og praktiske årsager end af ideologiske overvejelser.
Men som konflikten er spidset til, og interne kampe i mellem oprørsgrupperne er intensiveret, har ideologiske forskelle krystalliseret sig, og de danske syriensfarere er blevet tvunget til at træffe mere bevidste valg om, hvilken gruppe de kæmper med.
Nogle danskere melder sig dog stadig til den al-Qaeda-affilierede al-Nusra Front uden at være deciderede al-Qaeda-sympatisører, alene fordi al-Nusra Front repræsenterer den stærkeste front imod Assad-regimet såvel som IS. Andre undgår netop al-Nusra Front, fordi de ikke ønsker at kæmpe mod den rivaliserende og mere lokalt funderet oprørsgruppe Ahrar al-Sham, som mange danskere har meldt sig til. De ønsker med andre ord at vende deres våben mod Assads hær og ikke mod deres venner fra hjemstavnen.
Uønskede resultater
At konstatere at ikke alle syriensfarere er terrorister, er naturligvis ikke det samme som at sige, at ingen er. Men det er vigtigt at pointere, at spørgsmålet om, hvorvidt hjemvendte syriensfarere udgør en øget risiko, står ubesvaret hen.
Selv om det ikke kan udelukkes, at nogle kan udvikle en motivation til at angribe hjemme efter at være rejst ud, har vi endnu ikke set den voldsbølge fra tidligere syriensfarere, som forekommer at være lige på trapperne, hvis man lytter til medierne og politikere som Søren Pind. Og sikkerhedsinstitutionerne har da også formået at etablere fænomenet inden for deres domæne med tilhørende ekstrabeføjelser, ligesom Folketinget har vedtaget særlove.
Men når Søren Pind lægger an til retsforfølgelse og administrative udvisninger for at afskrække folk fra at tage af sted og for at minimere antallet af personer, der vender hjem, bør han nøje overveje, om en sådan linje kan give uønskede resultater på længere sigt.
At kriminalisere de syriensfarere, som har meldt sig til at kæmpe med lokale oprørsgrupper (altså ikke med IS), kan have den uheldige effekt at booste de globale jihadistbevægelser – dette når syriensfarere, som faktisk ønsker at vende hjem til et almindeligt liv, ikke længere har den mulighed og derfor bliver hængende. Hvis disse bevægelser en dag vender blikket væk fra Syrien, kan de ende med at blive involveret i angreb i Vesten. I yderste konsekvens kan de ligefrem føle sig nødsaget til at melde sig under IS’ sorte faner, fordi de er blevet endegyldigt stemplet som en sikkerhedstrussel i deres hjemland og er afskåret vejen hjem til et almindeligt liv.
Unge bliver fremmedgjort
Sideløbende med, at Søren Pind forsøger at svinge hammeren over dem, som ønsker at vende tilbage fra kampene i Syrien, har der også været gang i præventive tiltag såsom etableringen af omfattende netværk af familie, nærmiljø, religiøse autoriteter, lærere, lokale myndigheder, politiet og efterretningstjenesterne, som forsøger at ændre unge menneskers intentioner om at rejse til Syrien.
Dette afspejler ganske givet et reelt ønske om at hjælpe nogle unge til ikke at risikere deres liv, men fordi politiet er centralt placeret i ordningen, kan det også have den kontraproduktive effekt at fremmedgøre de unge fra omgivelser og institutioner, de ellers havde tillid til.
Danmark markedsfører sig internationalt på denne tilgang som et eksempel på, hvordan man kan gå ’blødere’ til værks, men der mangler en kritisk refleksion over den effekt, det kan have at omkranse potentielle syriensfarere af sådan et netværk. Kombinationen af beskrivelsen af syriensfarerne som en sikkerhedstrussel, som efterretningstjenesterne får særlige beføjelser for at kunne overvåge, og mobiliseringen af deres nærmiljø kan udgøre en særdeles uhensigtsmæssig cocktail.
Det bør vedblive sikkerhedstjenestens job at forhindre terrorangreb i Danmark, mens civilsamfundets opgave bør være en ganske anden – og grænserne imellem de to bør være skarpt optrukne.
Jeg efterlyser derfor, at justitsministeren fremfor at lave useriøse konkurrencer på Facebook sætter sig ind i et minimum af nødvendige nuancer af syriensfarer-begrebet i praksis samt mere kritisk refleksion hos myndighederne over deres relationelle forhold til hjemvendte syriensfarere.
Fremfor kriminalisering bør der mobiliseres politisk vilje til at tage imod hjemvendte syriensfarere på en måde, som ikke aktivt støder dem fra samfundet. Hvis man ønsker at forhindre unge i at rejse til Syrien eller hjælpe dem med at vende hjem til Danmark, bør man gå anderledes til opgaven i form af reel inklusion og en åbning af det demokratiske og religiøse spillerum – også for yderpunkterne på det ideologiske spektrum. For frie samfund er det hverken muligt eller ønskværdigt at være fuldstændigt uden positioner, der anses for ekstreme – kun totalitære regimer har den ambition.
Maja Touzari Janesdatter Greenwood er ph.d.-studerende på DIIS




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",45.0,15. oktober 2015,Leave this field blank 
8002,/debat/2013/02/laeserbreve-2,Læserbreve,," Inhabile aktionærer
Geo Horn, Gandrup
Sundhedsminister Astrid Krag (SF) ønsker forbud mod, at læger og sygeplejersker investerer i medicinalindustrien. Jeg går ud fra, hun ønsker at forhindre interessekonflikter.
I det perspektiv må regeringen i givet fald også forbyde politikere og militærfolk at have interesser i militærindustrien, og politifolk i sikkerhedsindustrien. Og hvad med bankfolk og finansindustrien?
Det bliver vist svært, det her. Men fat mod: Man skal som bekendt ikke hænge med hovedet, når man står i lort til halsen.
Elendige sociale tilbud
Mogens Elmer, praktiserende læge emeritus
Matchgruppe 3. Det er betegnelsen for de cirka 28.000 personer, som er så lavt rangeret i samfundet, at de i årevis er blevet behandlet som spedalske.
Som læge på Nørrebro i 38 år kender jeg disse stakkels mennesker rigtig godt. Der er ofte tale om forsømte skæbner med dårlig opvækst, dårlig uddannelse, usle boligforhold, blandede misbrug som led i en ressourcefattig livsførelse, subkroniske helbredsproblemer og – vigtigst – ubehandlet psykisk dysfunktion.
Det er mennesker, som opsøgte mig, fordi det brutale og ineffektive sociale system (mis)brugte min lægelige rolle som kontrollant foruden de utallige sagsbehandlere og speciallæger, der udgjorde den labyrint, som mine stakkels patienter rendte spidsrod igennem i årevis.
Det er mennesker, som i al almindelighed er så mishandlede, forsømte og ressourcesvage, at de i langt højere grad udgør en socialmedicinsk behandlingsudfordring end et nyt nedskæringsområde for en socialdemokratisk ledet regering. Det ville klæde regeringen bedre, hvis sundhedsministeren og socialministeren i fællesskab rettede op på mange års elendige sundhedssociale tilbud.
Tænk, hvis det efter behandlingen viste sig, at de nederste også havde bevaret deres erhvervsevne. Og der var job til og forståelse for dem.
Dimittender som lønpressere
Mads Knudsen, studerende
Baggrunden for en SU-reform er soleklar: Finansministeriets modeller kræver produktivitetsfremgang gennem reallønsnedgang – det korrekte ord for øget arbejdsudbud. Gentagne forsøg på at få fat i ministeriets beregninger er blevet afvist, men hvorfor?
Det er korrekt, at hurtigere studerende vil agere lønpressere, når de pludselig står i hobetal på et stillestående arbejdsmarked. Men lønpressere er vi allerede qua studenterarbejde og praktik. I SU-debatten nævnes værdien af det arbejde, som studenter og ulønnede erhvervspraktikanter leverer i det private, staten og kommunerne på det sjette SU-år aldrig. Vores de facto akademiske arbejde giver vi enten væk gratis eller for 118 skattepligtige kroner i timen, men dets reelle værdi vises ingen steder i ministerielle regneark eller af arbejdsgiverforeningerne.
Regeringen, LO og Dansk Erhverv er kyniske, tarvelige og ubegavede når de hellere vil anvende dimittender som lønpressere, fremfor at støtte os i et rationelt ønske om opkvalificering på det sjette studieår.
Per Hansen på afveje
Lise Koch, Vanløse
Den 19. februar har Per Hansen en kommentar, hvor han som næstformand i DJØF forsvarer regeringens og VK’s forslag til ny offentlighedslov. Som medlem af DJØF må jeg på det skarpeste protestere mod, at han udtaler sig på mine vegne.
Først og fremmest skal DJØF som fagforening holde sig til fagforeningsspørgsmål. Dernæst holder hans argumentation ikke, når han sammenligner ministerbetjening og rådgivning om kommende lovgivning og politiske forhandlinger med bestyrelsesmøder i virksomheder, på redaktioner og i andelsboligforeninger med mere. De sidstnævnte er private foretagender og ikke et led i en nødvendig offentlig, demokratisk og åben proces.
Og endelig har tilhængere af den – efter min mening – katastrofale begrænsning af adgangen til aktindsigt ikke kunnet nævne bareét eksempel på, at de eksisterende regler har været til hinder for ordentligt lovgivningsarbejde eller politiske forhandlinger. Tværtimod har de hjulpet til at afsløre eksempler på magtmisbrug, som med de foreslåede regler vil forblive skjulte for offentligheden.
Hvornår siger medierne fra?
Dodo Marit Astrup, København
Nu har der været himlet op over attentatforsøget på Lars Hedegaard og den hæderkronede ytringsfrihed i ugevis, alt imens en anden og meget reel mundkurv sniger sig ind ad fuldt legale kanaler: Loven om Offentlighed i Forvaltningen med dens famøse §24.
Ændringerne i den gældende offentlighedslov vil indskrænke aktindsigten i interne dokumenter, der kan tolkes som ministerbetjening. Hele paragraffen er ganske uhyggelig læsning, og ordet ’beskyttelse’ forekommer mange gange. Her forstås, at staten skal beskytte sig mod folket. Mange sætninger og ordlyde i loven er da også formuleret, så de kan gradbøjes efter forgodtbefindende. Loven er i øvrigt blevet beskyldt for at være tilvejebragt i lukkede fora. Man føler sig helt hensat til en bananrepublik eller en totalitær stat.
Lovforslaget kommer i dag til første behandling i Folketinget. Jeg fatter ikke, at alle landets journalister ikke råber højere. Det er snart sidste udkald, hvis deres arbejde ikke skal obstrueres i fremtiden. Hvorfor protesterer I ikke?
Vi har glemt asylpolitikken
Anders Geisler Møller, Aalborg
Alt imens vi (med rette) diskuterer arbejdsløshed og angreb på faglige rettigheder, sender den danske stat mennesker ud af landet, mens andre lever i uvished om eget liv bag tremmer i asyllejre afskærmet fra omverdenen.
Vi dømmer de facto mennesker til døden gennem asylafslag og udvisninger til lande som Iran og lader fortvivlede venner og slægtninge blive tilbage i Danmark. Det er selvfølgelig ikke i orden. Vi må og skal respektere menneskers liv og menneskers ret til at leve livet uden frygt, fortvivlelse og konstant uvished omkring deres eget eller deres nærmestes liv.
Regeringen har magten til at handle. Hvor længe kan S-SF-R lade taktiske overvejelser forhindre dem i at udvise menneskelig anstændighed og ændre praksis på området?
 




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,26. februar 2013, Inhabile aktionærer
747,/debat/2016/02/foeler,Hvad føler du nu?,Lasse Jensen," Hvad skulle mange såkaldt toneangivende medier gøre uden meningsmålinger?
Svaret er meget enkelt: De ville være tvunget til at lave rigtig journalistik!
Meningsmålinger er i stigende grad blevet til meningsløse historier. I den forløbne uge levede analysebutikken Megafon to gange op til det slogan, man kan læse på dens hjemmeside: »Sæt dagsordenen med en meningsmåling fra MEGAFON.«
Den ene måling fastslog i Politiken, at »knap seks ud af 10 danskere forventer et nyt terrorangreb«. Altså 60 procent. Det er mange, og målingen afstedkom da også et langt indslag i DR’s 21 Søndag, hvor der heldigvis var en forsker, der mente, at »risikoen for at blive ramt af et terrorangreb er lige så stor som risikoen for at blive ramt af en meteorit«.
Da et andet analysebureau, YouGov, lavede den samme undersøgelse for MetroXpress lige efter tragedien i Krudttønden og synagogen, var frygttallet 53 procent. Det faldt dog til 38 procent på to måneder ifølge en ny måling i maj 2015. Der er gået 10 måneder uden terror i Danmark, men frygten er altså voldsomt forøget ifølge Megafon. Det har ingen sat spørgsmålstegn ved.
Prioriteringen af frygt og forventninger er i øvrigt i smuk overensstemmelse med medieudviklingen, hvor følelser erobrer stadigt mere plads. Engang var følespørgsmålet isoleret til sportsjournalistikken, nu skal Gud og hvermand, inklusive politikerne, tilspørges: »Hvad føler du nu?«
En anden meningsmåling, ligeledes i Politiken, fik i mandags fem spalter og en stor tegning på forsiden med rubrikken »Det røde ry klæber til Danmarks Radio«.
Megafon havde fundet ud af, hvad danskerne mente om DR-Drama efter fhv. dramachef Ingolf Gabolds malplacerede, men voldsomt oppustede udsagn om, at han var rød lejesvend (formentlig sagt morsomt-ironisk, men nedfældet på papir et markant udsagn).
Politikens diagram viser, at 21 procent mener, at DR-Drama ligger til venstre for midten. Samme procentdel mener, at det ligger omkring midten. 18 procent mener, at DR-Drama generelt slet ikke er politisk. 37 procent ved ikke, og tre procent mener, de ligger til højre for midten.
Tre fjerdedele af danskerne mener altså enten ikke noget, ved ikke, om de mener noget, eller synes, at DR-Drama ligger på midten. Men inde i avisen lød rubrikken »Blå vælgere ser rødt på Danmarks Radio«.
Man kunne så forstå, at det ikke kun handlede om DR-Drama, men om DR i almindelighed. Den undersøgelse viste ifølge Politiken, at 27 procent af danskerne mente, at »DR’s bredere dækning« var mere venstreorienteret end eksempelvis TV 2’s. Næsten halvdelen – 43 procent – mente imidlertid ikke, at der er forskel på DR’s og TV 2’s observans i deres dækning. Men rubrikken var ikke »Næsten halvdelen af danskerne mener ikke, at der er politisk forskel på DR og TV 2«. For det var ikke nogen historie.
På Mediawatch skrev pensionist Erik Werner Hansen: »Jeg har selv deltaget og påpeget over for Megafon, at spørgsmålene er formuleret, så det var indlysende, at denne konklusion fremkom.«
Han fortsatte: »Fejlen er, at alle spørgsmål var sammenligninger mellem DR og TV 2. Hvis man sammenligner en hvilken som helst tv-kanal med en højreorienteret, bliver de jo ikke automatisk venstreorienterede. Selv TV 2 NEWS kunne blive venstreorienteret, hvis man fra Megafon spurgte: Er TV 2 mere venstreorienteret end Fox-TV?« skrev Erik Werner Hansen.
Det lyder, som om han har fat i noget helt centralt.
For nogle år siden påpegede forskeren Kresten Roland Johansen og hans kollega, Lars Friis, faren ved de mange mere eller mindre troværdige meningsmålinger. Det skete i bogen En undersøgelse viser – eller gør den? Medierne fyldes fortsat med meningsmålinger. De er blevet hurtigere og billigere at lave. De synes ofte at være igangsat af redaktioner, der er løbet tør for journalistiske ideer. Det er altid fascinerende at høre, hvad ’danskerne’ mener. Spørgsmålet er, om det er væsentligt?
Lasse Jensen er mediejournalist. Klummen er udtryk for skribentens egen holdning
",5.0,17. februar 2016,"En anden meningsmåling, ligeledes i Politiken, fik i mandags fem spalter og en stor tegning på forsiden med rubrikken »Det røde ry klæber til Danmarks Radio«."
12991,/debat/2010/12/hvorfor-omar-al-bashir-boehmand,Hvorfor Omar al-Bashir ikke er en bøhmand,Simon Tisdall," Det er et populært tidsfordriv i progressive kredse, ikke mindst i de samvittighedstyngede miljøer omkring skuespilleren George Clooney og andre berømte kampagneledere, at svine Omar al-Bashir til. Sudans præsident, som er blevet dæmoniseret af FN på grund af Darfur, dømt på forhånd af Den Internationale Straffedomstols chefanklager og sat i skammekrogen af vestlige regeringer, er en nem syndebuk. USA har altid behov for bøhmænd, og Bashir passer til beskrivelsen: en stor, besværlig, hidsig, sort, arabisk muslim.
Men med folkeafstemningen i Sudan den 9. januar, hvor den sydlige del af landet forventes at stemme for en løsrivelse fra Khartoum, nærmer sig, oplever Bashir-haderne hårde tider. Bashir har gjort sine kritikere til skamme ved ikke målrettet at forsøge at stoppe valget, ikke at forsøge at forhindre vælgerne i at registrere sig og ikke at hengive sig til trusler mod syden. Bashir har hidtil opført sig rimelig pænt. Det er særligt imponerende i betragtning af, at norden (som den del af Sudan, der regeres fra Khartoum, snart kan blive kendt) står til at miste 25 procent af sit territorium, store olieindtægter og 20 procent af sin befolkning, hvis syden løsriver sig. Enhver leder ville være nervøs i en sådan situation. Og Bashir, som snarere end en diktator er en slags overhøvding i Sudans Nationale Kongresparti, er sårbar. Han har ikke noget automatisk greb om magten.
Efter folkeafstemningen
»Perioden efter folkeafstemningen vil sandsynligvis blive præget af ængstelse i den nordlige del af landet, hvor bekymringerne for regimets holdbarhed og Vestens vil dominere,« siger Michael Ryder, som er Storbritanniens særlige repræsentant i Sudan.
Andre observatører har mere dramatiske analyser. De mener, at hvis syden løsriver sig, kan det opmuntre separatister i Darfur, i Nuba-bjergene i det sydlige Kordofan og i den østlige del af landet, hvilket vil fremskynde fragmenteringen af Afrikas største land. Aggressive nabostater kan finde på at udnytte, hvad de opfatter som svagheder. Og hvis den sydlige del af Sudan bliver selvstændig med amerikansk støtte og olierigdomme, kan den nye stat forsøge at underminere Khartoums indflydelse, territorium og rigdom.
I disse scenarier bliver Bashir den leder, der har »mistet« syden uden at få noget igen. Oppositionen kan måske se dette som det rette øjeblik til at reparere forholdet til USA og udlevere præsidenten til retsforfølgelse i Haag. Men kompromisløse islamister, som vil begræde det store forræderi, kan omdanne Sudan til en revolutionseksporterende islamisk republik som Iran.
Store spørgsmålstegn
Hvordan det sydlige Sudan skal gøre sig gældende i verden, har indtil videre ikke fået meget opmærksomhed. Den halvautonome regering i Juba, som har været ved magten siden underskrivelsen af en omfattende fredsaftale i 2005, skæmmes af ineffektivitet og korruption og er besat af at øge sine væbnede styrker (med amerikansk hjælp). Det sydlige Sudan er et af verdens mest underudviklede områder og har blot 150 kilometer asfalteret vej og næsten ingen infrastruktur. Og området er langt fra homogent. I sidste uge dræbte eller kvæstede oprørsstyrker, som er loyale over for en frafalden generel, 70 soldater. Selv om olien en dag kan gøre det sydlige Sudan til et stabilt land, er der lang vej igen. Det vil kun ske, hvis konflikterne med Kenya, Uganda og regeringen i Khartoum bliver løst; hvis der indgås aftale om deling af olieindtægterne; hvis spørgsmålet om den olierige Abyei-provins bliver løst; hvis de komplekse spørgsmål vedrørende borgerskab bliver løst, når titusinder (måske hundredetusinder) fordrevne fra den sydlige del af landet vender hjem med få eller ingen indtægtsmuligheder; og hvis landet bliver regeret på klog og ærlig vis. Det er nogle store spørgsmålstegn. Og ingen aner, hvordan terningerne falder.
Vigtige signaler
Der er forskellige ting, man kan gøre for at holde Bashir på den rigtige side og øge chancerne for en fredelig overgangsperiode. Præsident Barack Obama har for nylig givet en skriftlig garanti om, at USA ikke vil blande sig. Det er et vigtigt signal til det paranoide styre i Khartoum. Incitamenterne fra Vesten er tilsyneladende på tilbud for tiden og omfatter bl.a. ophævelse af sanktionerne, genindlemmelse i Verdensbanken og IMF, gældsaflastning og investeringer. Hvis Khartoum gør sig fortjent til det, skal løfterne indfries.
Storbritannien afsætter 140 millioner pund (1,2 milliarder kroner) til nødhjælp om året, det samme beløb til FN's fredsbevarende operationer og fremskynder for øjeblikket bevillinger til mad og husly forsyninger som en del af beredskabsplanlægningen. Denne støtte bør øremærkes og om muligt forøges. Bestræbelserne på at opnå fredsaftale for Darfur bør intensiveres, især i betragtning af de nye kampe i området.
Det ville også være forfriskende, hvis man kunne anerkende Bashirs evne til at holde sammen på tingene, selv om hans land er ved at gå i opløsning, og dermed tilskynde ham til at fortsætte med at gøre dette i kommende farefulde måneder. Den Internationale Straffedom-stol, George Clooney og alle de kendte korsfarere bør holde sig i baggrunden. Alt for mange liv afhænger af, hvordan tingene kommer til udvikle sig i begge dele af det nuværende Sudan.
© Guardian & Information 2010 Oversat af Mads Frese
",0.0,29. december 2010,Store spørgsmålstegn
12441,/debat/leder/2011/03/cbs-toesedrenge,CBS' tøsedrenge,Mette Klingsey," »Han er arrogant, egenrådig og decideret skadelig for CBS. Men du må ikke citere mig.« Kritikken af den nu fyrede CBS-rektor Johan Roos har længe været udbredt, men utilfredsheden har manifesteret sig som hvisken i krogene, og i det omfang, den blev luftet over for pressen, har det været med den strenge ordre: Uden for citat.
Ønsket om at udvise loyalitet over for ledelsen har været begrundet med frygt for, hvilken betydning det kunne få for de pågældendes virke på CBS.
Umiddelbart forståeligt, men det manglende mod har haft omkostninger. Først og fremmest har den kontroversielle rektor kunne køre tingene så langt ud, at en gruppe studerende nu står med ugyldige eksamensbeviser. Derudover står Handelshøjskolen tilbage med alvorlige ridser i sin troværdigheds-lak, hvilket kan komme til at koste institutionen dyrt.
Johan Roos' ledelses-misere stopper først, da medierne blander sig med historier om den ulovlige fusion og om hans tvivlsomme dobbeltrolle som bestyrelsesformand en privat fond og rektor for CBS. Og de historier kan kun skrives, fordi folk uden fast ansættelse på CBS omsider står frem med kritik.
Ét er, at de menige medarbejdere ikke tør træde frem, men heller ikke blandt de medarbejdervalgte repræsentanter i Akademisk Råd eller blandt institutlederne har der været rejst kritik i offentligheden af CBS' ledelse.
Hvis universiteterne skal være deres selvstyre bekendt, kræver det, at ansatte — ikke mindst på mellemlederniveau — går sammen om at indvie offentligheden, hvis de er bekendt med, at der forvaltes i strid med loven.
Ulig praksis på landets øvrige universiteter er arbejdet i Akademisk Råd på CBS lukket for offentligheden, ligesom bestyrelsen som oftest lukker døren til mødelokalet, selv om møderne ifølge Universitetsloven 'i videst muligt omfang' skal være offentlige.
Den lukkede praksis kan være i orden på de private virksomheder, som CBS så gerne vil være relevant for. Men for et skattebetalt universitet er den decideret skadelig.
",0.0,1. april 2011,"Umiddelbart forståeligt, men det manglende mod har haft omkostninger. Først og fremmest har den kontroversielle rektor kunne køre tingene så langt ud, at en gruppe studerende nu står med ugyldige eksamensbeviser. Derudover står Handelshøjskolen tilbage med alvorlige ridser i sin troværdigheds-lak, hvilket kan komme til at koste institutionen dyrt."
4242,/debat/leder/2014/09/haand-sparekniven,Hånd om sparekniven,Anna von Sperling," Politikerne bad DR om at skære. DR skar, herunder et orkester. Og nu bliver politikerne så sure over, at DR skar. »Fuldstændig uhørt,« sagde de konservatives Lars Barfoed til nyheden om, at DR UnderholdningsOrkestret bliver nedlagt. »Politisk styring,« lød hans opfordring ligefrem.
Lars Barfoed har måske bare spottet en hjertevarm sag blandt konservative vælgere, og det skal han da have lov til. Men et indgreb ville ikke alene stride groft mod den normale arbejdsfordeling mellem Folketinget og DR’s ledelse. Det ville også være et skred til fordel for politisk detailstyring med helt uoverskuelige konsekvenser for den ret radikale omstilling, som Danmarks Radio nødvendigvis må gennemgå i årene, der kommer.
Det skal selvfølgelig hele tiden diskuteres, men fra politisk side må der holde fast ved, at DR’s ledelse evner at træffe de nødvendige og rette beslutninger. Er det ikke tilfældet, er det ikke de rigtige folk, der besidder nogle af landets vigtigste topposter.
For DR er vigtig. Det er flow-tv til gengæld ikke. Der er et hastigt skred i medievanerne, ikke mindst hos de yngste, som DR meget rigtig ønsker at tiltrække. Det er derfor en god nyhed, at nedskæringerne sker for at frigive penge til udvikling af tv til net samt at knytte DR tættere til de sociale medier, som i stigende grad udgør rammen for unges medieforbrug.
Centrum for DR’s udvikling må være indholdsproduktion til en solid og bred hovedkanal suppleret af en række stærke nicher. Så det næste store spørgsmål, der må melde sig, er, om det i en fremtid af demand-tv giver mening at smøre margarinen tyndt ud over hele seks ’gammeldags’ kanaler.
DR skulle nødigt ende som en meget stor lejlighed med alt for få møbler af ringe kvalitet.
",0.0,10. september 2014," Politikerne bad DR om at skære. DR skar, herunder et orkester. Og nu bliver politikerne så sure over, at DR skar. »Fuldstændig uhørt,« sagde de konservatives Lars Barfoed til nyheden om, at DR UnderholdningsOrkestret bliver nedlagt. »Politisk styring,« lød hans opfordring ligefrem."
13038,/debat/2010/12/laeserbreve-8,Læserbreve,Informations Webredaktion," Mærsk skal  bøde for fejl
Helle Maigård Erhardsen, København, folketingskandidat for partiet Fokus
At mene, at noget er lovligt, fordi man ikke har fået at vide, at det er ulovligt, er ikke en særlig tillidsvækkende holdning fra en virksomhed, der selv får lov at stå for indrapportering og måling af sine udledninger af giftigt spildevand i Nordsøen. Udledninger, som i årevis ikke har overholdt grænseværdierne.
Derfor er jeg som medlem af partiet Fokus, forarget over afsløringerne af, at Mærsk systematisk har misbrugt flyplaner til at advare boreplatforme, før Miljøstyrelsens fly kom på kontrolbesøg.
Mærsk undskylder sig med, at de først nu bliver klar over, at miljøstyrelsen ikke billiger deres kreative brug af flyplanerne, alt imens ansatte fortæller, hvordan oplysningerne f.eks. er blevet brugt til at fabrikere falske rapporter.
Fokus ser frem til at høre miljøministerens forklaring på, hvorvidt Mærsk skal fortsætte sine egne miljøkontroller. Når Fokus at blive opstillingsberettiget til folketingsvalget, vil vi ikke acceptere, at forskelsbehandling og misbrug af oplysninger ingen konsekvenser får.
Asylbørn
Tina Luthon, København
Regeringen vil sende uledsagede børn tilbage til deres oprindelsesland, og straks lyder det sædvanlige ramaskrig fra diverse organisationer om barnets tarv. Jeg kan ikke se, hvordan det nogensinde kan blive den danske regerings ansvar at varetage disse børns tarv. Det kan da kun være forældrenes skyld. De har på egoistisk vis sendt deres børn af sted i håb om, at de kan åbne døren til Europa. Det kan man kalde dårlig varetagelse af barnets tarv.
Den argumentation, der bliver fremført af de forskellige organisationer i Danmark, er jo totalt bagvendt. De siger det kun for at pleje deres egen bagdel.
Sæt Magrethe på folkeaktier
Evert Friberg-Jensen, Helsinge
Statsministeren oplyste for nylig de formentlig kendte udgifter til driften af kongehuset m.m.
Lakonisk nævnte han, at en præsident sandsynligvis ville koste lige så meget, så derfor er det nok bedst at beholde de royale.
Men den liberale statsminister overser, at man kan overvinde et demokratisk overskud af dimensioner ved at gøre Danmark til republik. En præsident kan vælges for en begrænset periode, ligesom hans eller hendes funktion kan gøres rent symbolsk og repræsentativt.
En valgt præsident formodes at have visse intellektuelle kvalifikationer og sociale kompetencer. Og hvis det ikke viser sig at holde stik, kan vedkommende afsættes og en ny vælges. Men ingen kan blive præsident, bare fordi man er født ind i en bestemt familie.
Vil man alligevel forblive tro mod de royale, så skulle man sætte Kongehuset på folkeaktier. Alle skal have mulighed for at bidrage til Kongehusets daglige drift ved på skattebilletten at markere sig som royalister. Analogien til kirkeskatten ligger lige for!
DF's surrealistiske verden
Peder Kyst, København
Under et debatmøde i sidste uge udtalte fra Morten Messerschmidt, at det Europa- Parlament, han selv er valgt til, er »et system, der må væmme enhver demokrat«, at det »er lykkedes ... at gennemtvinge en enorm indflydelse til folk, der har et nærmest ulæseligt lille mandat«, og at »det ikke er sundt for nogen at være i en så surreal verden i mere end en valgperiode«.
Nu er det jo sådan, at Messerschmidt blev valgt ind i parlamentet med et så højt antal personlige stemmer, at hans parti opnåede et mandat ud over hans eget. Hvis det ikke skulle være et tilstrækkeligt demokratisk grundlag for at udøve sit parlamentariske mandat, hvad i alverden vil Messerschmidt og DF så overhovedet i Europa-Parlamentet?
Er det ikke snarere netop Messerschmidt og hans parti, der udgør det surrealistiske element. Han har lokket sine vælgere til at give sig et parlamentarisk mandat, som han helt åbenlyst ikke ønsker at udøve på en seriøs måde. Han har tilsluttet sig en politisk gruppe, som heller ikke ønsker at bruge sin indflydelse på EU-lovgivningen, som de ellers er valgt til at varetage.
Man får næsten lyst til at citere en afdød konservativ finansminister, der fra Folketingets talerstol sagde, at »når man løber panden mod en mur, og der lyder en hul lyd, ja så behøver det altså ikke at være muren, der er noget i vejen med!«
Usund logik
Helgi Breiner, København
Det er komisk, at det i vores samfund på den ene side er alment accepteret at man skal vænne sig til en række usunde ting så som øl, vin, cigaretter og kaffe, mens man på den anden side forventer at det smager godt med det samme, hvis man prøver en ny sund ting som rå selleri eller en bitter frugt.
99,95
Søren Blaabjerg, Hørning
99,95 - 129,95 - 699 - 149,95 osv. Gad vide, hvor mange handlende, der spekulerer på, hvilken hån mod normalt begavede menneskers sunde fornuft disse psykologisk fastsatte priser i grunden repræsenterer.
Er det monstro en systematisk uhæderlighed, der ligefrem undervises i på landets handelsskoler - ligesom den kendte praksis med i supermarkeder at placere impulsvarer som slik og ugeblade i nærheden af kassekøerne?
Og tænk engang, hvis man gjorde det lovpligtigt at oplyse ikke bare om varernes detailpriser, men også deres sammensætning opdelt på produktion, distribution, diverse avancer mv.? Det kunne være ret så interessant.
Villy vil ikke snakke politik
Camilla Braae Olsen, Birkerød
Det er skræmmende, at en måske (men forhåbentlig ikke) kommende minister som Villy Søvndal nægter at debattere det politiske i sagen om privathospitaler. Lars Løkke svarede helt direkte, hvad han og regeringen stod for - nemlig at behandle patienter. Villy kunne ikke engang svare på, hvad han ville have gjort, hvis han havde været i Lars Løkkes sko tilbage i 2006.
Det eneste, han kunne få arbejdet sig frem til, var noget med nogle rådgivere. Men åbenbart ikke ministeriets egne embedsmænd, for dem lyttede Lars Løkke til som sundhedsminister, og det resultat er ifølge Villy Søvndal helt forfærdeligt.
Hvis S og SF kommer til magten, får vi igen et Danmark med evigt eksisterende kommissioner og uvildige undersøgelser - ikke et Danmark, der løser problemerne og stoler på de embedsmænd, der ansat til det.
VKO's  skydeøvelser
Finn Gunst, Brønshøj
Bedst som vi troede, at det med at skyde sig selv i foden var forbeholdt Lene Espersen (K), skyder undervisningsminister Tina Nedergaard (V) sig nu i stiletterne, ved at give kommunerne frit lejde til at øge klassekvotienten i skoleklasserne.
Minister Karen Ellemann (V) forsøger at lappe på sine huller i fodtøjet ved kun indtil videre (!) at aflyse den dødsensfarlige gifttransport fra Australien til Nyborg.
Marlene Harpsø (DF) rammer sig i sin vinterstøvle ved at fremture med, at lærerne i forbindelse med efteruddannelse nu skal testes, mens Lars Løkke skyder sig i skistøvlen og bider tungen af sig selv efter at have sagt grimme, forkerte ting om andre.
Men så længe de nøjes med at skyde sig selv i foden, slipper vi andre for at ønske os en skydevest i julegave. På den anden side støjer skyderierne, så vi vil gerne være fri for dem. God fredelig jul.
DR2's ørkenvandring
Hanne Schmidt, København
Hvor er det dog kedsommeligt at følge Berthelsens ørkenvandring på Caminoen og hans fortvivlende forsøg på at holde det ud.
Der er ikke meget oplysende public service i denne åndløse vandring, hvor vi aldrig bliver klogere på hverken de mennesker, landskaber eller byer, han møder på sin vej.
Det er ikke svært at forstå hans store ensomhed i følgeskab med et dansk kamerahold, som tilsyneladende aldrig hjælper ham, og de tomme, lidet udbytterige samtaler han fører med folk, han møder.
Det er beklageligt, at man ikke har sendt en mere åben, nysgerrig og vidende person af sted, som kunne give os nogle vedkommende personportrætter og interessante refleksioner, frem for al den jammer over ømme fødder og dårlige herberger; for ideen er rigtig god.
Helten Merkel
Michael Kongstad Nielsen, Virum
Hurra for Angela Merkel, uden hende ville Europa være på vild flugt fra sine gældsproblemer. Hvis man indførte EU-obligationer, som Jean-Claude Juncker og italienske Tremonti har foreslået, kunne de uansvarlige lande blot fortsætte som hidtil og lade krise være krise. Resultatet ville blive et krav om en forbundsstat (hvilket aldrig ville komme igennem en folkeafstemning).
Euroen er presset til det yderste, og kan måske ikke overleve. Hvordan skal lande som Tyskland, Holland og Finland kunne leve med, at deres opsving sluges af understøttelse dem, der har levet over evne? En stille og rolig opløsning af euroen vil være det bedste for alle parter - også de kriseramte, for de vil bedre kunne udvikle sig gennem krisen.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",3.0,18. december 2010,"Mærsk undskylder sig med, at de først nu bliver klar over, at miljøstyrelsen ikke billiger deres kreative brug af flyplanerne, alt imens ansatte fortæller, hvordan oplysningerne f.eks. er blevet brugt til at fabrikere falske rapporter."
11651,/debat/2011/08/folkeskolens-udvikling-bremses-skoleledere-leder,"Folkeskolens udvikling bremses af skoleledere, der ikke leder",Camilla Sløk," Klokken har netop ringet ind til et skoleår, hvor flere tidligere specialelever skal rummes i de almindelige folkeskoleklasser. Hvis det skal lykkes, skal lærerne lægge deres automatreaktion mod alt nyt på hylden et svært holdnings- og mentalitetsskifte, som skolelederne skal føre dem igennem.
Men allerede nu står det klart, at opgaven bliver ikke let. Skoleledernes udfordring bliver, at de alt for godt kan følge lærernes argumenter for ikke at inkludere. Derfor kan det være vanskeligt for dem at komme igennem over for deres som regel meget stærke medarbejdere. Konsekvensen er, at det bliver vanskeligt for skolelederne at gøre omverdenens krav til virkelighed, hvis ikke de passer ind i lærernes kram og det gør kravet om inklusion af svage elever sjældent. Lærerne stejler. Mange er bange for, at de svage elevers tilstedeværelse vil gøre undervisningen ringere. Efter de seneste års nedskæringer på skoleområdet og lukning af specialskoler, betyder det, at der er en masse tidligere specialbørn, som skolen ikke længere vil tage ansvaret for.
I dag er 14 pct. af alle skolebørn i specialskolestøtteforanstaltninger. Det koster ifølge nogle forskere 9 milliarder kroner årligt et svimlende tal, som både skoleledere og kommunernes skolechefer medgiver sagtens kunne bruges anderledes. Men hvis lærerne ikke mener, de er rustede, og Danmarks Lærerforenings udmelding er, at der skal faglig efteruddannelse til, før almenområdet kan tage flere specialbørn, er der ringe udsigt til, at den almindelige folkeskole vil bidrage til at løse problemet.
En interviewundersøgelse af skoleledere fra 18 kommuner, som Center for Skoleledelse CBS/UCC foretog i foråret, viser ellers, at skolelederne gerne vil øge inklusionen, men lærerne er udfordringen.
Pres udefra
Imens vokser presset fra omverdenen. Hos de kommunale skolechefer er der ingen tvivl om, at en højere grad af inklusion er absolut nødvendig. Ikke kun i økonomisk forstand, men også pædagogisk og politisk. I Center for Skoleledelse CBS/UCC's undersøgelse fastslog de, at man naturligvis skal inkludere så mange elever som muligt. Diagnosesystemet og specialskoletænkningen er simpelthen løbet løbsk, og det må der ændres på. Sidste års kaldte det såkaldte Rejsehold sågar tendensen »nutidens apartheid«, fordi nogle specialskolebørn simpelthen ikke møder andre børn end hinanden.
Nogle skolechefer kommer indirekte de svage skoleledere til undsætning ved at følge kravet om inklusion op med økonomiske incitamenter. Flere steder har man besluttet, at det skal koste op til 200.000 kroner at sende et barn væk til et specialtilbud. Hvis en skole fortæller forvaltningen, at Oliver skal i et specialtilbud og ikke kan blive på skolen, siger forvaltningen: 'Fint, vi fjerner Oliver, men så må I sende 200.000 kroner med ham over til specialtilbuddet'.
Skolelederen kan bruge argumentet til at stive sig af over for lærerne i diskussionen om, hvorvidt et barn kan rummes på skolen eller ej. Økonomi og faren for fyringer kan være svære at argumentere imod.
Skoleforvaltningen kompenserer altså skolelederne for deres manglende mulighed for at tage lederrollen på sig. Det betyder imidlertid ikke, at lederen gør inklusionsprojektet til sit eget. I stedet fremstår han som en ført leder. Inklusionsmålet bliver noget, en fjern forvaltning har påduttet skolen det er ikke et positivt projekt, der kan være med til at udvikle undervisningen.
Balancekunst
Undersøgelsen fra Center for Skoleledelse CBS/UCC viser dog også, at nogle skoleledere trods alt forsøger at tage kampen op mod modstanden imod inklusionstanken ved at benytte sociale argumenter, som de selv er klar til at bakke op og sætte ledelseskræfter bag. F.eks. fortalte en skoleleder, at hans argumenter slog på, at almindelige børn må lære at omgås børn med vanskeligheder, fordi de i fremtiden alligevel vil møde dem på en arbejdsplads. Generelt købte forældrene argumentet. Lærerne var fortsat diskussionslystne, men i det mindste var diskussionen åbnet.
Noget kunne tyde på, at disse skoleledere har fundet en balance mellem leder- og lærerrollen, som er værd at se nærmere på. De formår at være ledere af lærere, når der er brug for dét, og bare være lærer, når det er dét, der brug for. Skolelederen ved så at sige, hvornår han skal spille lærerkortet: 'Jeg er ligesom jer', og hvornår han skal spille lederkortet: 'Jeg er ganske vist en af jer, men jeg er også noget helt andet: Jeg er jeres leder. Det afhænger helt af situationen, hvilket kort, der skal spilles. Det afgørende for lederens fremtid på skolen er, om han eller hun kan udfylde både lærer- og lederidentiteten.
Personlighed i centrum
Der findes altså skoleledere, der qua deres personlighed fungerer som fantastiske forandringsagenter. Men det er meget at forlange, at enhver skoleleder skal være en stor personlighed for at kunne gøre omverdenens krav til en del af skolens hverdag. Og for de fleste kniber det da også gevaldigt. En OECD-undersøgelse fra 2007 kritiserede skolelederne for at udøve for meget pædagogisk (lærerfaglig) ledelse og for lidt rigtig, strategisk ledelse.
Det er kritisk, fordi det gør lederne mindre gode til at oversætte omverdenens krav og gøre dem til en del af skolens hverdag. Den læreruddannede leders evne til at sætte sig ind i lærernes modstand resulterer i, at skolelederen ofte tipper over til lærersiden. Det er simpelthen lærerne og læreridentiteten, der trækker hårdest i ham.
Det kan blive et voldsomt problem, efterhånden som de politiske spare- og inklusionskrav stiger. Her fanges skolelederne mellem de politiske krav, den konstante økonomiske uro og en meget stærk lærerkultur, der flere steder resulterer i, at skolerne forskanser sig imod omverdenen, fordi lærerkulturen ikke forstår dens krav.
Det er imidlertid ikke et urimeligt krav at bede skolelærerne forholde sig til inklusion, nu hvor mange specialskoletilbud enten er lukket eller lukker. Det er tværtimod en nødvendig udfordring, som de bør tage på sig i stedet for at gå i baglås og forsøge at undgå at forholde sig til de nye tider.
Inklusionsopgaven bliver en styrkeprøve, der skal vise, om folkeskolen er berettiget til at være fundament for sammenhængskraften i fremtidens Danmark. Samtidig er den en styrkeprøve på, om skolelederen nu også skal være skolelærer, eller om det er en helt ny type leder, der er brug for.
 
Camilla Sløk er lektor på Center for Skoleledelse ved CBS




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",3.0,19. august 2011,Camilla Sløk er lektor på Center for Skoleledelse ved CBS
10359,/debat/2012/03/besaettelsen-foelger-massakren,Med besættelsen følger massakren,Ross Caputi," At uskyldige dræbes i Afghanistan, er ikke nogen nyhed, men denne gang var det anderledes: 16 civile afghanere, heraf ni var børn, blev myrdet af en soldat, der var blevet vanvittig. Det var ikke de sædvanlige droneangreb, luftbombardementer eller vildfarne kugler, der tog livet af dem.
Episoden har udløst harme blandt såvel afghanere som blandt vesterlændinge. I Vesten er vi langt mere oprørte, end når et droneangreb slår hele familier ihjel. Hvorfor? Fordi droneangreb, hvorunder også civile dræbes, falder ind under kategorien ’følgeskader’. Heri ligger, at disse drab på civile ikke var tilsigtede. Det var blot ’de uheldige konsekvenser af krig’, og det kan ikke sidestilles med overlagte mord.
Et begrænset antal uskyldige dræbte i krig kan altså forsvares moralsk, når blot drabene ikke var forsætlige. Det gælder vel at mærke, uanset om drabene kunne forudsiges eller ej.
Spørgsmålet er nu: Hvis civile drab vitterlig er det forudsigelige resultat af en militær handleplan, og vi træffer et velovejet valg om at handle efter netop denne plan, bliver drabene så ikke på en måde tilsigtede alligevel?
Hvordan kan det trøste afghanerne at fortælle dem, at vores angreb ikke var rettet imod deres familiemedlemmer, selv om vi nok havde en klar forventning om, at det ville dræbe tilfældige forbipasserende?
Forudsigeligt
Fra Abu Ghraib til Fallujah og fra Haditha til Panjwai har amerikanske styrker begået massakrer på civile. I den vestlige tankegang skiller disse hændelser sig ud ved deres uhyrlighed, ligesom vi forarges, når vi hører, at amerikanske soldater urinerer på ligene af deres dræbte modstandere. Men for afghanere og irakere adskiller uhyrlighederne sig næppe fra de daglige nedslagtninger af civile, som følge af droneangreb, luftbombardementer, beskydning med uranforstærket ammunition og vildfarne kugler.
Fortæl den mor fra Fallujah, hvis børn er vansirede som ’en følgeskade’ af et angreb med uranammunition, at hendes børnenes lidelser aldrig var tilsigtede, selv om de sundhedsmæssige effekter af uranbaserede våben er veldokumenterede.
Fortæl de overlevende efter et droneangreb, at drabene på deres familiemedlemmer aldrig var forsætlige, men blot en uheldig følge af krigen. Hvorved adskiller deres smerte sig fra smerten hos den far, hvis hele familie blev myrdet ved den seneste ugerning begået af en vanvittig soldat? Hvis følgeskader kan forudses og er uundgåelige i krig, er det så ikke i sig selv en forbrydelse at starte en krig?
Er der nogen moralsk signifikant forskel mellem overlagte mord og følgeskadedræbte?
Vestlig arrogance
En konsekvensetiker vil hævde, at de gode resultater opvejer de dårlige. Og at demokrati, frihed og frigørelse for afghanske kvinder forbedrer livet for afghanerne så meget, at prisen – et mindre antal dræbte uskyldige civile – er værd at betale.
Det er en nem moralsk dom at fælde på afstand for vesterlændinge i tryg velstand, og den lugter af samme formynderiske arrogance og ’hvid mands byrde’-tankegang, som blev brugt til at retfærdiggøre kolonialismen.
Har nogen rådført sig med afghanerne og spurgt, om de også mener, at alt det gode, Vesten lover, kan opveje tabet af deres dræbte familiemedlemmer?
Besættelsen af Afghanistan skaber vilkår, der avler grusomhed. Det samme var tilfældet i Irak. I begge tilfælde indrullerede vi afghanere og irakere i projektet uden at spørge, om det var det, de ville.
Den udpegede fjende, fraværet af en slagmark uden civile, besætternes formodede moralske overlegenhed, missionens dunkle mål, de uddannelsesmetoder, der skal forberede soldaterne til besættelsen og krigsførelsens egne metoder, vil nødvendigvis gøre mord på civile uundgåelige. I moderne krigsførelse er 90 pct. af ofrene sårede civile. Dette er en realitet, man i Vesten helst ignorerer.
Umenneskeligt pres
Jeg har selv erfaret, hvordan soldater udsættes for et uudholdeligt pres og ansvar, der uundgåeligt fører til grusomheder. Da jeg var amerikansk marinesoldat i Irak, oplevede jeg, hvordan vi blev mødt med modstridende forventninger fra vores ledere, der krævede betingelsesløs lydighed; fra USA’s offentlighed, der ønskede sig en sejr i Hollywood-klassen; fra vores familier, der behøvede os; fra vores soldaterkammerater, der krævede vores loyalitet, og fra os selv, når vi kæmpede for at holde fast i vores menneskelighed.
Selv om vi forsøgte at gøre alle tilpas, lykkedes det ikke. Vi var mennesker, der blev bedt om at bære umenneskelige byrder. Resultatet blev umenneskelige adfærd.
Vi legede ofte med tanken om selvmord og drab. Vi jokede om, at vi en dag kunne ende som sindslidende hjemløse på gaden, eller gå amok og skyde på fodgængere fra et klokketårn. Vi vidste, at det var reelle muligheder, og det skræmte os, men vores sorte humor gjorde frygten til at bære.
Men i de besatte områder kunne det ske, at vi rettede volden udad. I Fallujah oplevede jeg, hvordan vi slap vores frustrationer, ensomhed, sorg, forvirring, had, frygt og vrede løs. Fallujahs borgere kom til at betale dyrt.
Jeg så, hvordan gode mennesker gjorde frygtelige ting. Nogle af mine nærmeste venner lemlæstede lig, stjal trofæer fra dræbte modstandskæmperes lommer, ødelagde almindelige menneskers hjem og myrdede tilfældige civile.
Hændelser som den i Panjwai kan ikke affærdiges som en enlig galnings værk. De er produktet af en umoralsk og umenneskelig besættelse. Sådanne grusomheder ophører først, når besættelsen ophører. Hvornår vil vi opgive den illusion, at det er umuligt at udkæmpe den humane krig?
 
 
Ross Caputi blev som soldat i 1st Battalion 8th Marines indsat i Slaget om Fallujah i november 2004. Han læser i dag lingvistik ved Boston University og er leder af ngo’en ’Justice for Fallujah Project’.
© The Guardian og Information
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",14.0,15. marts 2012,"Men i de besatte områder kunne det ske, at vi rettede volden udad. I Fallujah oplevede jeg, hvordan vi slap vores frustrationer, ensomhed, sorg, forvirring, had, frygt og vrede løs. Fallujahs borgere kom til at betale dyrt."
3547,/debat/2014/12/giv-plads-noerderne,Giv plads til nørderne,Michael Tveden Gundesen," Jeg læser medicin på femte år. Jeg er instruktor, jeg forsker, jeg elsker studiet, klarer mig godt og skal nok blive en god læge engang. Men jeg er nervøs og genert og klarer mig altid skidt, når jeg gør noget første gang. Hvis optaget for fem år siden udelukkende havde været via kvote 2, var jeg aldrig kommet ind.
I min dagligdag som medicinstuderende på Syddansk Universitet har jeg bemærket, at skyerne har samlet sig om kvote 1. I debatten om kvoterne hører man gang på gang, at kvote 2-studerende klarer sig bedre og har lavere frafald, fordi de er mere motiverede for uddannelsen og ikke bare er kommet ind på et højt snit.
Selveste Syddansk Universitets rektor er i egen høje person gået foran med et erklæret mål om, at kvote 1 fuldstændigt skal udryddes og alle studerende optages via samtaler og prøver. På medicinstudiet er man allerede langt: 50 procent af de medicinstuderende optages på kvote 2. På Idræt og Sundhed er tallet helt oppe på 80 procent.
Men skulle man stadig være i tvivl om, hvor meget bedre kvote 2-studerende er, giver en hurtig Google-søgning følgende avisoverskrifter: »Kvote 2-ansøgere klarer sig bedre end stræbere« og »Kvote 2-studerende er de bedst kvalificerede, mener uddannelsesinstitutioner«.
Vi kvote 1’ere er tilsyneladende en bunke umotiverede stræbere, som taber i kapløbet til de bedre kvalificerede kvote 2’ere, som oven i købet bliver bedre læger. Dette passer bare ikke med dagligdagen. I modsætning til, hvad man får at vide om andre studier, er medicin ikke et kapløb. Dit job bliver altid nemmere, hvis din kollega er dygtig, og vi hjælper hinanden både til hverdag og eksamen. Herved nyder man stor fordel af mennesker med forskellige forudsætninger.
Ved fuldt optag via kvote 2 risikerer man at miste en meget vigtig ressource, nemlig de dygtige studerende, som arbejder hårdt og bliver en fantastisk ressource, men måske ikke kan slå de mere veltalende konkurrenter til en optagelsessamtale. Skal vi smides ud med badevandet?
Det viser sig, at store dele af helgengørelsen af kvote 2 fører tilbage til en undersøgelse af Lotte Dyhrberg O’Neill fra Syddansk Universitet. Undersøgelsen viser, at tiden hvormed kvote 1- og kvote 2-studerende gennemfører studiet såvel som dumpeprocenten er omtrent den samme. Hvad der ikke bliver nævnt i de mange artikler er, at karaktergennemsnittet favoriserer kvote 1 med cirka en halv karakter. Det eneste, artiklerne nævner, er, at kvote 2 tilsyneladende har en lavere frafaldsprocent. Der er altså muligvis penge at spare for universitetet.
Hvordan denne undersøgelse kan lede til overskrifter om, at studerende fra kvote 2 bliver bedre læger og er mere kvalificerede end kvote 1’ere, er et mysterium.
Sølle argumenter
Ikke desto mindre er der blæst til krig mod kvote 1. Og våbnet er optagelsesprøver og -samtaler, de såkaldte MCQ (Multiple Choice Question) og MMI (Multiple Mini Interview). Prøverne foregår nogenlunde på denne måde: 100 MCQ på 2,5 timer. Ifølge SDU tester de for »kvantitativt, kritisk og sprogligt ræsonnement«. Derefter kommer dem med de bedste besvarelser til MMI, som består af seks til otte såkaldte interviewstationer, hvor der gives point fra 1-7.
En af disse er sædvanligvis en såkaldt motivationsstand, hvor eleven skal tale i otte minutter om, hvor meget han eksempelvis altid har ønsket at være læge, og hvor gerne han vil ud med Læger Uden Grænser, udrydde cancer osv. osv. Et andet eksempel kunne være en samarbejdsstand, hvor den ene ansøger skal anvise den anden i at bygge et Lego-/pasta-tårn med bind for øjnene.
Ideen er, at 50 minutter med forskellige opgaver fortæller mere om den enkelte end karakterer fra tre år i gymnasiet og adskillige eksaminer.
Det er ikke noget mysterium, hvordan disse samtaler var forløbet for mig. Det var aldrig lykkedes mig at komme ind på medicinstudiet. Jeg var sikkert kommet igennem de 100 spørgsmål, hvorefter jeg var blevet inviteret ind til MMI. Her havde jeg så bygget pastatårne og pakket gaver ind efter bedste evne. Med mine 10 tommelfingre er det tvivlsomt, hvor godt jeg havde klaret mig. Så havde jeg forsøgt at se fordele og ulemper ved det fælles medicinkort. Derefter havde jeg på motivationsstanden forsøgt at forklare, hvordan jeg havde søgt ind på medicin, fordi jeg er egnet og har evnerne. Et noget sølle argument, når de andre vil redde menneskeheden. På den anden side kunne jeg bare have løjet og sagt, at jeg ville ud med Læger Uden Grænser som alle de andre.
Tre års arbejde, over 11 i snit ville ikke være nok, fordi jeg har 10 tommelfingre og ingen planer om at redde verden. Men jeg kom ind, fordi der stadig findes kvote 1.
Talent og udholdenhed
Man kan mærke, at der er en hvis stolthed forbundet med at komme ind på kvote 2, at man ikke »bare« er en af dem, der er kommet ind på kvote 1, for det er jo den »nemme« vej. Kvote 2-ansøgerne har jo gået gennem ild og vand. At nogen mennesker spilder flere år og aldrig kommer ind, bliver der ikke talt højt om, for det er jo ikke universitetet, det går ud over, kun det enkelte menneske.
Man må spørge sig selv: Kan karakterer overhovedet bruges til noget?
Ja, det kan de! Problematisk som vores karaktersystem er, fortæller karakterer noget både om en persons talent og udholdenhed. Folk siger: Jamen, hvorfor skal min karakter i oldtidskundskab bruges til at vurdere, om jeg kan komme ind på medicin? Er det ikke ligegyldig viden?
Det er det givetvis, men karakteren i oldtidskundskab fortæller noget andet – nemlig, om du er villig til at lægge dig i selen og lære noget, som du finder røvsygt. En evne, som i allerhøjeste grad er vigtig på en lang række uddannelser, deriblandt medicin. Den vigtige viden er ikke nødvendigvis den mest interessante, men din villighed til at kæmpe for noget, som du egentlig ikke gider, kan være altafgørende. Det kan godt være, det ikke er spændende at lære 200 skemaer med beskrivelser af diverse enzymer og lægemidler, men ved gud, det kan være vigtigt. Er du villig til at lægge arbejdet i noget, selv om det er dødens pølse? Var du villig til det i gymnasiet?
Der skal være plads
Et andet argument, der ofte fremføres, er: Jamen, hvad med dem, som bare ikke var klar i gymnasiet, men som er blevet bedre nu?
Ja, hvad med dem? De kan vel fint søge ind på en kvote 2, der optager 50 procent af de studerende. Er det ikke lige så relevant at beskytte dem, som har knoklet tre år i gymnasiet, fordi de har en drøm om at blive læge, advokat eller lignende? Er det rimeligt, at en studerende skal skubbes ud, fordi vedkommende ikke er helt så god til malende fortællinger om fantastisk motivation, som den mere veltalende klassekammerat?
Der er ingen tvivl om, at kvote 2 er en god idé. Jeg kender en lang række mennesker, som bliver fantastiske læger, men kun kom ind på grund af kvote 2. Men ved at sætte et mål om, at 100 procent af de studerende skal optages via kvote 2, er man gået langt over stregen.
Der skal være plads til, at folk kommer ind, fordi de har knoklet i gymnasiet. Ligesom der skal være plads til dem, som var lidt langsomme i gymnasiet, men er villige til at kæmpe tilsvarende hårdere nu.
Der skal være plads – også til kvote 1.
Michael Tveden Gundesen læser medicin




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",45.0,15. december 2014,Der skal være plads – også til kvote 1.
11938,/debat/2011/06/skolen-finder-vej-dagligstuen,Skolen finder vej til dagligstuen,Hanne Knudsen," Viden anses ikke længere for at være langtidsholdbar. Eleverne i folkeskolen skal lære et pensum, men de skal også lære at lære, og de skal lære at tage ansvar for egen læring. Nye undervisningsformer tages i brug for at træne elevernes personlige og sociale kompetencer.
Paradoksalt nok forudsætter de nye undervisningsformer, der skal fremme personlige og sociale kompetencer, også at eleven allerede på forhånd besidder en række personlige og sociale kompetencer. Forudsætninger som man anser det for familiens ansvar at tilvejebringe. Forældrene, siges det, skal på banen og tage ansvar. Men hvori det ansvar mere præcist består, ønsker man fra skolens side ikke at lægge sig for fast på.
Forældrene skal, med en lærers ord, 'åbne ind til ungerne'. Familien ses som det sted, hvor grunden for skolens arbejde med børnene lægges. Forældrene får et større men samtidig også et udefineret ansvar for deres eget barns mulighed for at lære  og for de sociale relationer i klassen.
Tidligere tog skolerne ansvaret for at definere dette ansvar. Lærerne kunne spørge forældrene: »Har du hjulpet dit barn med lektier i dag?« eller »Har du læst højt for dit barn i dag?«. De spørgsmål er stadig aktuelle, men de er ikke tilstrækkelige.
Når det at skabe motivation og sociale kompetencer ses som forudsætninger for skolens arbejde  og som forældrenes ansvar  må spørgsmålene stilles mere åbent. Spørgsmålet bliver noget i retning af: »Hvordan har du taget ansvar for dit barns læringsmiljø i dag?« Dermed bliver det samtidig en invitation til forældrene om at se sig selv og familiens interne relationer med et pædagogisk blik.
Spillet om ansvaret
Spørgsmålet er, hvordan man får forældrene til det. Hvilke metoder kan man bruge til på én gang at forpligte forældre på deres ansvar og sikre, at de selv definerer ansvaret på den rigtige måde?
De traditionelle skole-hjem samtaler kan ikke bruges. I den slags 15-20 minutters seancer er det lærerens rolle at beskrive barnet, dets fremskridt, faglige niveau og eventuelle udfordringer. Barnets rolle er at lytte, forældrenes at acceptere beskrivelsen og eventuelt påtage sig det ansvar, læreren definerer  som f.eks. kan handle om at hjælpe med lektier, læse højt og ligende. Læringsmålene er givne, rollefordelingen klar  selv om det selvfølgelig kan forhandles, i hvilken grad læreren gør sig fortjent til sin autoritet, og i hvilken grad forældrene lever op til skolens forventninger.
Skal man for alvor have forældrene på banen, så de selv definere deres ansvar, må man bruge andre metoder. Derfor er flere skoler begyndt at anvende forskellige refleksions- og dialogværktøjer, blandt andet forskellige former for spil.
Et gængs et kaldes ansvarsspillet og går ud på at få forældre til børnehaveklassebørn til i gruppe at diskutere udsagn som 'Hvem har ansvaret for, at barnet kan forstå en kollektiv besked?', 'Hvem har ansvaret for, at barnet lærer at blive en god kammerat?', 'Hvem har ansvaret for, at barnet lærer at tale åbent om sine følelser og problemer?'. De tre mulige svar er skolen, hjemmet og fælles.
Forældrene yder
I næste runde af spillet skal forældrene finde på konkrete handlinger, som kan fremme udsagnene. Hvilke konkrete handlinger kan f.eks. fremme, at barnet bliver en god kammerat? Nogle forældre svarer f.eks., at de kan påtage sig at arrangere legegrupper, så børnene kan komme hjem til nogle af de børn i klassen, de ellers ikke har så meget med at gøre.
Og når det handler om at lære barnet at tale åbent om sine følelser, kan forældre f.eks. tale sig frem til, at det kan ske ved, at forældrene går foran som de gode eksempler og over aftensmaden fortæller om deres udfordringer på og følelser for arbejdet.
Selv om spillene i udgangspunktet kun er for sjov, er det en måde, skolen kan invitere sig selv ind i familien og med til middagsbordet. Forældrenes ansvar i relation til skolen kan i princippet omfatte alt, hvad der foregår i såvel familien som den klasse, barnet går i.
Spillet kan imødekomme den styringsambition, der handler om at få forældre til at forhandle normer om det gode familieliv og familieinterne relationer i grupper med andre forældre. Familien er altså ikke alene om at definere, hvad der er godt for den. Det er åbent for debat og korrektioner fra skolen og den øvrige forældregruppe.
Modkrav
Spillene resulterer dog ikke kun i, at forældrene pålægges nyt ansvar og krav om at korrigere deres opførsel. Kravene går også den anden vej: fra forældre til skole. For når først fantasien er sat i sving, kan forældrene også finde på at tage ansvar for, hvordan man fordeler elever i klasserne, hvilke lærere der egner sig bedst til hvilke fag, hvilke undervisningsmetoder, der er relevante, når nu deres barn er et føle sansebarn osv.
Der er altså en svær balancegang i skolens invitation til forældrene. På den ene side skal de tage et uendeligt og uspecificeret ansvar for at bidrage til, at deres barn er motiveret og socialt kompetent. På den anden side skal de endelig ikke tage ansvar for skolens del af opgaven. Forældrene skal 'på banen', men de skal ikke 'blande sig'.
Kun fantasien sætter grænser for ansvaret, når man spiller spil og får ideer om legegrupper, fællesspisning, at være det gode eksempel osv. Men samtidig er der grænser for det potentielle ansvar, for det er stadig skolens ansvar at definere skolens ansvar.
Ansvar for det uvisse
Ansvarsspillet er langt fra det første forældrespil. Men det er værd at bemærke, at tidligere tiders spil var af en ganske anden støbning.
For små 30 år siden opfandt organisationen Skole og Samfund (nu Skole og Forældre) f.eks. spillet Dialog. Her var spørgsmålet 'Hvad skal en 17-årig kunne?' Svarmulighederne var f.eks. 'vide hvem Freud er', 'ro en robåd', 'spille ludo'.
I modsætning til vore dages spil handlede det altså om resultaterne af elevernes læring og om viden og færdigheder som mål i sig selv  ikke om, hvad der er de nødvendige forudsætninger for fortsat læring. Samtidig var det muligt at være uenige om noget konkret, f.eks. om, hvorvidt det var vigtigt, at en 17-årig kunne ro en robåd eller kende Freud.
Når man spiller ansvarsspil i dag, er formålet ikke at afklare holdninger og diskutere, hvilke fag eller emner som bør prioriteres. Formålet er at stimulere forældrenes fantasi, når det gælder deres ansvar som skoleforældre. Spillet er en metode til at få forældre til at reflektere over 'Hvordan har du taget ansvar for dit barns læringsmiljø i dag?'
Spil og lege kan bruges til at håndtere den fremtid, hvori vi ikke kan eller ønsker at sige, om det er godt at kunne ro en robåd eller spille ludo, men hvor barnets sociale kompetencer og ansvar for egen læring ses som afgørende forudsætninger for fortsat læring  og for at skolen kan være skole. Spil bliver en måde, hvorpå ansvaret for den uvisse fremtid kan placeres et uvist sted mellem skole og familie.
Projektet kan imidlertid hurtigt strande, fordi det er uafklaret, hvordan der kan refereres tilbage til det, forældrene sagde, mens de spillede, og hvordan de kan blive forpligtet på det, de fandt på i grupperne. Derfor handler det ikke kun om at stimulere forældrenes fantasi. Skolen kan med spillet gøde jorden for at kunne stille forældrene til regnskab for deres bidrag til at åbne ind til ungerne. Og det kan skolen  for forældrene var jo selv med. Til gengæld kan skolen ikke være sikker på, at forældrene ser sig forpligtede af det, der blev sagt  det var jo bare et spil.
Hanne Knudsen er adjunkt på Institut for uddannelse og pædagogik (DPU), Aarhus Universitet.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",26.0,1. juli 2011,"Spil og lege kan bruges til at håndtere den fremtid, hvori vi ikke kan eller ønsker at sige, om det er godt at kunne ro en robåd eller spille ludo, men hvor barnets sociale kompetencer og ansvar for egen læring ses som afgørende forudsætninger for fortsat læring  og for at skolen kan være skole. Spil bliver en måde, hvorpå ansvaret for den uvisse fremtid kan placeres et uvist sted mellem skole og familie."
3318,/debat/2015/01/terrorens-onde-cirkel,Terrorens onde cirkel,Ole Thyssen," En historisk statsfornuft dikterer, at krig altid er mulig, og at det er naivt at afvikle det militære beredskab. »I skyerne« lever enhver politiker, som »anser varig fred for mulig«, hævder en tysk historiker. Derfor bruges der verden over milliarder af kroner på militært beredskab og isenkram, som også er økonomisk interessant. Politik og økonomi blander sig uigennemsigtigt.
Mens krige stort set er ophørt i den rige verden, hærger de stadig i fattige og ustabile lande. Mest som borgerkrige, men også som rige landes interventioner. Her er terrorisme blevet en ny kilde til global uorden.
Små ekstremistiske grupper og ensomme ulve kan bevæge sig under det store militærs radarhøjde og gennemføre terroraktioner – lokale nålestik, som kommunikeres verden over og skaber universel foruroligelse. De kan kalde sig al-Qaeda, som ikke er en organisation, men en ideologisk portal, enhver kan skrive sig ind i. Med terror bliver hverdagen uhyggelig. Skønt man ikke har mødt den, og skønt der ikke er meget, man kan gøre, er den massivt til stede i massemedierne, som dagligt viser lig og ødelæggelse fra hele kloden. Rammer terroren de rige lande, går massemedierne i selvsving og leverer gratis reklame til nye terrorister.
Kunstigt åndedræt
Uanset om terroren begås af en lokal galning eller af globale netværker, er det statens opgave at bekæmpe den i samarbejde med andre stater. Politi og efterretningstjeneste sætter ind med infiltration, overvågning og sikkerhed, og befolkningen betaler resigneret prisen, som dels er usynlig overvågning, dels synlig spildtid: køer i lufthavne, blokeret transport, foruroligelse.
Her opstår terrorens cirkel. For terror ikke blot er et onde, som skal bekæmpes, men også en ressource, som skal plejes. Mange har interesse i at kalde den til live, så de kan arbejde på at lægge den død. Også her blander hensynet til terror sig med andre hensyn.
Det gælder massemedier, fordi terror er fabelagtigt egnet til tv – drama, synlige ofre, et globalt plot. I midten af januar gik Europa i selvsving over attentatet på Charlie Hebdo. Er man matematisk interesseret, kan man forsøge at regne ud, hvor meget blæk, der ofres på en død europæer eller amerikaner i forhold til en død araber eller afrikaner.
Det gælder sikkerhedsindustrien, som gerne overbetoner usikkerhed for at forstærke motivationen til at købe sikkerhed.
Og det gælder staten, som har sine egne grunde til at give terroren kunstigt åndedræt.
Jagten på terror kan legitimere krænkelser af retssikkerheden omkring privatliv og kommunikation – telefonsamtaler, internet, sociale medier. Sagen er vigtig, og mantraet lyder, at har du intet at skjule, har du intet at frygte. Med overvågning, kontrol og begrænsning af retssikkerhed lukkes det åbne samfund. En skræmt befolkning er lettere at styre end en tryg.
Juggernauthjulet drejer
Det kan være fristende at puste til den ild, man vil slukke, så politikere, der frembesværger terrorismens spøgelse og lover handling, ender som terrorismens nyttige lejesvende. Foruroligede vælgere er modtagelige for løfter. Men at de er foruroligede, er ingen simpel kendsgerning. Det kræver en indsats at omgive lufthavne, togstationer og hoteller med en sort aura af uhygge.
Statens politi og efterretningstjeneste, som ikke blot skal straffe, men også forhindre terror, får en interessant dobbeltstilling. De kan bruge truslen om terror til at udløse ressourcer. Ligesom læger ikke blot helbreder, men også skaber sygdomme, skaber statens ordensmagter ikke blot tryghed, men også utryghed.
Hver enkelt part afviser påstanden om, at de forstærker angsten for terror. Og de har ret. Ingen enkelt hånd drejer juggernauthjulet.
Men hjulet drejer, angsten hærger, og det blomstrer frem med teorier om, hvordan staten kan trænge helt ind i sjælen hos de mennesker, som fristes af Abrahams eksempel: at slå mennesker ihjel, fordi Gud byder det.
Ole Thyssen er filosof og professor på CBS
",2.0,22. januar 2015,Kunstigt åndedræt
12737,/debat/2011/02/laeserbreve-5,Læserbreve,Informations Webredaktion," Smagdommeri vender tilbage
Jan Krag Jacobsen, Farum
Domænebestyrelsen for social service og omsorg under Socialministeriet har offentliggjort nogle definitioner på at spise og drikke. De lyder således:Drikke: »Handling, der består i at holde fast om en drik, tage drikken op til munden og drikke på en kulturelt accepteret måde. Begrebet rummer også at blande, omrøre og skænke drikke op, åbne flasker og dåser, bruge sugerør eller drikke af rindende vand fra en hane eller kilde samt amning«.
Spise: »Handling af sammensat karakter i forbindelse med indtag af føde, som er serveret for en, herunder at få maden op til munden og spise på en kulturelt accepteret måde. Begrebet rummer også at skære eller bryde maden i stykker, åbne flasker og dåser, anvende spiseredskaber, deltage i måltider og festligheder«.
Man kan undre sig over hvilke brugsværdier, der gemmer sig i dette arbejde. Men det er tragikomisk, at et ministerium, der roder sig ud i dens slags, råder over så lidt faglig filosofisk ekspertise, at det definerer at spise som at spise og at drikke som at drikke. Lidt sproglig omtanke kunne måske også have sørget for, at der stod at die i stedet for amning, som jo er en slags servering.
Men det er mere bemærkelsesværdigt, at det indgår i definitionerne, at det skal foregå på en kulturelt acceptabel måde.
Betyder det, at jeg ikke spiser og drikker, hvis jeg slubrer, smasker, spilder, taler med mad i munden, stritter med albuerne, pudser næse i servietten og fægter med kniv og gaffel.
Noget kunne tyde på, at de forkætrede smagsdommere har infiltreret Socialministeriet, og for skattekroner er i gang med et oprør mod ukultiverede bordmanerer. Nu venter vi spændt på definitionen af en kulturelt acceptabel måde.
Venstre og  erhvervsstøtte
Mads Reinholdt, Bruxelles
Skatteminister Troels Lund Poulsen fra Venstre er blevet godt og grundig knotten over, at dele af dansk erhvervsliv har omtalt SFs nye vækstudspil positivt. Lund Poulsen er endda blevet så arrig, at han har følt sig kaldet til at levere en motivanalyse af disse erhvervslederes handlinger.Lund Poulsens analyse lyder således: »De gør det kun, fordi de får penge. Alle de virksomheder, som støtter SF, gør det kun, fordi der er penge til dem selv.«
Logikken som skatteministeren lægger til grund, er altså soleklar: Hvis et parti fører en politik, som en erhvervsvirksomhed kan få økonomisk fordel af, så støtter man dem. Dermed er  Lund Poulsen også ude i en ren tilståelsessag i forbindelse med de enorme summer, som Venstre modtager i partistøtte fra erhvervslivet og landbruget.
De 17,5 millioner kroner som Venstre modtog i seneste valgår (2007) betyder jo, hvis man skal følge skatteministerens logik, at erhvervsliv og landbrug får en politisk modydelse retur for partistøtten. Interessant nok har den Venstreledede regering både præsteret at sætte selskabsskatten ned og givet massive skattelettelser til landbruget.
Troels Lund Poulsens udtalelser om erhvervslederes støtte til oppositionens politik er udtryk for en ejendommelig mangel på indsigt i hans eget partis politiske gaver til velvillige pengemænd.
Hvis skatteministeren er så nervøs for sammenblanding af partistøtte og politiske vennetjenester, så kunne han passende tage initiativ til en mere restriktiv og gennemsigtig partistøttelovgivning. Det ville gavne demokratiet.
Ikke-kristne bør slippe  for licens
Heinrich Jørgensen, Mårslet
I spørgsmålet om DRs pligt til at formidle den kristne kulturarv er det Grundlovens § 68, der er central:»Ingen er pligtig at yde personlige bidrag til nogen anden gudsdyrkelse end den, som er hans egen«.
Licensbetaling er et personligt bidrag. Formidling af den kristne kulturarv inkluderer i praksis gudsdyrkelse.
Den fjerdedel af befolkningen, der ikke er medlem af Folkekirken, kan med god ret hævde, at licensopkrævning krænker deres Grundlovsgivne ret til ikke at betale til gudsdyrkelse, der ikke er deres egen.
Feminister
Else Dombernowsky, Lyngby
Artiklen De blå feminister i Information (5. februar) gjorde mig forstemt. Rødstrømperne med deres afbrændte bher fik et fur, og en af de borgerlige feminister udtalte, at spørgsmålet er »hvad kvinder kan gøre for sig selv og ikke, hvad de kan gøre for kvinden«.Kvindebevægelsen i 60erne og 70erne , som nu foragtes og latterliggøres, forsøgte præcis at »gøre noget for kvinden« og løfte blikket fra egen barm.
Det var berigende og ofte slidsomt at rokke ved kønsrollerne, så det er trist, at de borgerlige feminister ikke kan anerkende den daværende kvindekamp.
Den smukke borgerlige feminist, der slanger sig på sengen i et foto ved artiklen, er åbenbart ikke klar over, at hun ikke er noget enestående, men et led i en kæde af kvinder, der har orket at tage livtag med kvindeundertrykkelsen.
Jens Rohde og nepotismen
Asger Sams Granerud, København
Det fremstår såre komisk, når lige netop Jens Rohde (V) kritiserer S og SFs forslag om kvoter i bestyrelserne med udgangspunkt i, at virksomhederne selv er bedst til at drive deres egen forretning.Bevares, i langt størstedelen af tilfældene er det da rigtigt, men der er undtagelser, og det komiske er netop, at Jens Rohde selv er et eksempel på en eklatant fiasko, hvor nepotisme fik ham til tops i TV 2 Radio, og hans egen inkompetence fik ham til bunds igen.
Virksomhederne har ansvaret for at gøre, hvad der er bedst for deres forretning, på det punkt kan vi blive enige. Men jeg har ikke en så apatisk tilgang til politik, at jeg ikke også mener, at politikerne er valgt til at gøre, hvad der er bedst for Danmark.
Og når man har indset det, er der ikke lang vej til at erkende, at virksomhederne, i deres jagt på, hvad der er bedst for dem selv, ikke altid formår at gøre, hvad der er bedst for landet. Det er netop der, politikerne skal træde til. De skal ikke bare opremse banale børneremser.
Demokrati  og monarki?
Peter Hess-Nielsen, København
Mellemøsten står i brand. Der er demonstrationer og folkeligt oprør i mange arabiske lande. Folk kræver demokrati og ordentlige levevilkår. Vores udenrigsminister går vist også ind for demokrati  hvis bare de rigtige vinder.Midt i det hele rejser Danmarks statsoverhoved Dronning Margrethe så rundt på den arabiske halvø og besøger bl.a. den enevældige konge af Bahrain og alle hans koner.
Hun har i den forbindelse udtalt til dansk tv, at kongen godt nok er enehersker med flere koner, men at han skam lytter til sine undersåtter. Og det er da godt  så skal det jo nok gå altsammen, må man formode.
Er det virkelig, hvad man kan forvente af et dansk statsoverhoved, i en situation hvor millioner af arabere er på gaden i kamp mod diktatorer og korruption? Er det det signal, den danske stat vil sende til den arabiske verden?
Slingrekurs i bistandspolitik
Jan og Winnie Færk, Hillerød
Zambia skal, ifølge udmeldinger fra udenrigsministeriet, ikke længere være partnerland i det danske bistandsprogram. Omvendt øges bistanden til Somalia bl.a. med militær i forsøg på at kapre pirater.Zambia er et fredeligt, demokratisk land, som har levet op til Verdensbankens og IMFs krav til strukturtilpasningsreformer og efterfølgende Poverty Reduction Strategies.
Udfasningen af bistanden til Zambia begrundes med stigende kobberpriser og opfyldning af mål om skolegang for alle zambianske børn. Alligevel er zambianerne blevet fattigere. Måske har Verdensbankens neoliberalistiske løsninger, støttet af Danmark, alligevel ikke været rigtige?
Somalia er præget af mange års krig og total mangel på demokrati. Et væsentligt dansk krav for dansk bistand er, at stater lever op til krav om demokrati. Når det er så vigtigt, kunne Danmark passende følge sin egen civilsamfundsstrategi og fx følge Lars Engberg Pedersens forslag (se u-landsnyt.dk) om at kenyanisere bistanden til både Zambia og Somalia, det vil sige give bistand gennem ngoer og lokale civilsamfundsorganisationer uden om regeringen.
Det ville være helt i tråd med regeringens civilsamfundsstrategi fra 2008, hvis nogle i regeringen skulle have glemt, hvordan deres egen politik lyder.
Sjov filur
Rune Larsen, København
Information lod fredag David Rehling dække nogle af de kortest uddannede arbejderes berettigede og selvforsørgede faglige aktion. Til sin research benyttede han sig af et par ritzautelegrammer, en radioavis og et tankespindelvæv, han kalder midterdanmark.De sidstnævnte er nogle, de førstnævnte arbejdere bør være påpasselige med at komme i vejen for, forstår man. Han lader Lars Løkke få det sidste ord: »Jeg er den type, hvor det er argumenterne, der tæller.«
Er Rehling ansat som skæg filur? Så er Farhad Kolgi sgu sjovere, og i MetroXpress kunne man velsagtens også have læst ritzautelegrammerne i deres fulde ordlyd.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,9. februar 2011,"Jan og Winnie Færk, Hillerød"
2607,/debat/leder/2015/05/rystelser-britiske-oeer,Rystelser fra De Britiske Øer,David Rehling," Voldsomt geologisk billedsprog er blevet brugt til at beskrive udfaldet af torsdagens parlamentsvalg i Storbritannien. Den tyske avis Die Welt udråber den konservative partileder, David Cameron, til: »Den sejrende i et politisk jordskælv«. Amerikanske The Washington Post skriver om »seismiske politiske forandringer« på De Britiske Øer. Dystert hedder det samtidig i tyske der Spiegel: »Camerons valgsejr: Bad news for Europa«. De dårlige nyheder forklares med, at det nye, knebne konservative flertal i Parlamentet betyder, at Cameron »i sit eget parti bliver endnu lettere at afpresse, end han allerede har været i de seneste fem år. Hans europaskeptiske skrighalse på Parlamentets bageste rækker, som i årevis har anslået tonen i EU-debatten, bliver endnu mægtigere«.
Jovist, de seismiske bevægelser i det endnu forenede kongedømme kommer til at give rystelser over hele Europa.
Havde valget givet flertal uden om Cameron, kunne Storbritannien stilfærdigt have droppet den nyforhandling om EU-regler og efterfølgende EU-folkeafstemning, som Cameron har stillet i udsigt – med det taktiske formål at afvæbne det EU-fjendtlige UKIP og sine egne konservative EU-skumlere.
Men nu fanger bordet for Cameron. Han har lovet, at hvis han efter valget fortsat har adresse i Downing Street, vil han gå til de europæiske partnere med ændringskrav og senest ved udgangen af 2017 lægge resultatet ud til det britiske folk: for eller imod fortsat medlemskab af Den Europæiske Union. Cameron har ildevarslende tilføjet: »Hvis jeg ikke får, hvad jeg vil have, udelukker jeg ingenting.« Altså heller ikke, at Cameron vil anbefale sine landsmænd at byde EU et goodbye.
Noget dunkel har Cameron været om, hvad han egentlig forlanger af EU. Han har talt om at begrænse retten til arbejdskraftens frie bevægelighed og ophæve retten til at modtage sociale ydelser de første fire år af opholdet i andet EU-land end ens eget. Men Cameron har også rumlet om i det hele taget at neddrosle EU.
Hvis Cameron forlanger sine ændringer som egentlige traktatændringer, gør han dem meget vanskelige. De toneangivende EU-lande – især Tyskland og Frankrig – skal i så fald være velvillige nok til overhovedet at ville åbne den ormegård, der hedder ny traktat. Og efterfølgende skal resultatet godkendes – ikke bare af Camerons briter, men af samtlige 28 EU-lande. Muligheden for enkelte lande – f.eks. det nu højrekrængende Ungarn – kræver modydelser på f.eks. EU’s friheds- og menneskerettigheder, vil være særdeles nærværende. Og hvad, hvis en ny traktat strander på modstand fra et eller flere EU-lande? Hvad skal briterne så stemme om: den strandede traktat eller den nugældende?
En mere fremkommelig udvej for Cameron vil være at gå efter ’den danske model’: At forhandle sig til undtagelser, man kan vælge sig til. Men også her kan det gå i kludder. Vil de nye undtagelser kun være for Storbritannien – eller kan andre også koble sig på?
Dansk Folkeparti udsendte i går en jublende pressemeddelelse: »Danmark skal springe på det britiske EU-tog ... Camerons store valgsejr vil give en helt ny dynamik i EU-samarbejdet, som rummer store muligheder for Danmark, hvis vi følger den britiske kurs.«
Spydigt kan man bemærke, at det er et tog med en ukendt destination og et skrøbeligt skinnenet.
Et bagslag kan Camerons EU-manøvre komme til at give på hans bestræbelser på at holde sammen på den britiske union. Det skotske nationalistparti sidder nu på 56 af Skotlands 59 pladser i det britiske parlament. Nu er ikke alene de konservative, men også Labour udraderet som bærende kraft i Skotland. Skotterne deler ikke de engelske nationalisters uvilje mod EU. Tværtimod ser ledende kræfter i Skotland EU som et værn mod engelsk dominans og asocial samfundsindretning.
Hvis Cameron bevæger sig mod EU’s udgang, giver han et godt argument for en ny skotsk folkeafstemning om en uafhængighed, der kunne sikre Skotlands forbliven i den anden union, den europæiske. Cameron har bragt sig i klemme mellem to unioner.
",8.0,9. maj 2015,"En mere fremkommelig udvej for Cameron vil være at gå efter ’den danske model’: At forhandle sig til undtagelser, man kan vælge sig til. Men også her kan det gå i kludder. Vil de nye undtagelser kun være for Storbritannien – eller kan andre også koble sig på?"
8563,/debat/2012/11/vrede-afmagt-dr-congo,Vrede og afmagt i DR Congo,Philip Gourevitch," Hallo, du dér«, sagde den lille, magre mand, da han stillede sig i vejen for mig et par timer efter min ankomst til Goma i det østlige DR Congo. Ugen før havde en oprørsgruppe – den rwandiskstøttede M23-bevægelse – erobret byen. Manden lod til at være ophidset. Vi stod under et halvtag af bølgeblik, som tung regn trommede højlydt på.
»Hør, hvad jeg har at sige,« sagde han. Vi stod meget tæt, ansigt til ansigt. Han havde de mest indsunke kinder, jeg har set hos noget menneske.
»Jeg er nødt til at spørge dig – dig og hele det internationale samfund: Hvorfor bliver I ved med at komme her? Og hvorfor indsætter I kun idioter til at styre DR Congo?« Jeg tændte for min diktafon, og han lænede sig ivrigt over imod mig.
»Du må tage af sted igen. Tag hjem og fortæl jeres ledere – de, som er ansvarlige for den congolesiske befolknings elendighed – at 90 procent af os har mistet alt håb. Det er, fordi vi er intelligente. Vi har lært at bruge vores intelligens. Vi har åndelig og intellektuel kapacitet til at udvikle dette land økonomisk. Men jeres ledere dér, i Vesten – De bruger de her idioter til at regere os, til at forarme os, til at gøre os til bumser.« Han talte fransk: Pour nous clochardizer. Han satte en mine op af intens afsky.
»Det er derfor, at selv i dag har vi congolesere ingen veje og ingen elektricitet. Hvilken slags land er det her? Det er skandaløst. Se dog denne fattige befolkning. Vi fortjener ikke den elendighed. Helt ærligt!«
Politisk elendighed
»Åh, Congo, dit ødelagte land,« skrev jeg efter min sidste tur her. »Det gør ondt at se og lytte. Og det gør ondt at vende sig bort.« Dengang, for 12 år siden, var landet skåret over af krig. Præsident Laurent-Désiré Kabilas svage hær, der blev holdt oppe af angolanske og zimbabwiske styrker og den flygtede hær fra Rwandas tidligere folkemordsregime, kontrollerede vestdelen; østdelen var besat af Rwandas og Ugandas hære som militær spydspids for en skrøbelig alliance af militante congolesiske politisk-militære grupper.
Komplet fiasko
Før Kabila regerede Vestens korrupte klientdiktator, Mobutu Sese Seko. DR Congos eneste demokratisk valgte præsident, Patrice Lumbumba blev myrdet i 1961 af belgierne (som fik ram på ham før amerikanerne, der også var i gang med et mordkomplot).
Kabila var en komplet fiasko som et statsoverhoved. Men rwandere og ugandere fik ham til at virke tålelig i mange congoleseres øjne, da de to hære ragede uklar og gav sig til at kæmpe om kontrollen med diamantknudepunktet Kisangani og udsætte lokalbefolkningen for et blodbad i processen.
Da Kabila blev myrdet i 2001, var der mange teorier om, hvem der havde bestilt mordet. De fleste lød kun alt for plausible. Næsten alle, der havde haft med ham at gøre, havde et motiv. I de tumulter, der brød løs efter mordet, endte Kabilas søn Joseph som hans efterfølger. Hans legitimitet som leder af det land, hvis fulde navn er Den Demokratiske Republik Congo, var diskutabel.
Selv i hovedstaden Kinshasa, hvor man har set alt, blev arvefølge opfattet som en tvivlsom vej til præsidentposten. Men magten greb han, og da rwandere og ugandere slog en fredsaftale af med ham og trak sig ud af DR Congo i 2003, blev det såkaldte internationale samfund (læs: FN spændt for vestlige stormagters vogn) enige om at blåstemple Joseph Kabila. Det skete ved at iscenesætte et kostbart parlamentsvalg i 2006 og indsætte verdens største og dyreste fredsbevarende styrke i landets urolige østregion.
Neoslaveri
Valget af Joseph Kabila løste ingen af DR Congos problemer. Landet er stadig et af Jordens mest elendige. Sidste år opnåede Kabila genvalg, men det skete efter indberetninger om massiv valgsvindel, og først da de internationale observatører, som overværede bedrageriet, besluttede sig for at trække på skuldrene og anerkende afstemningen.
Nu, et år senere, er DR Congo igen i nyhederne af ulykkelige grunde, efter at oprørsbevægelsen M23 har drevet Kabilas hær ud af Goma i Østcongo. Efter hårde kampe opgav Kabilas styrker byen (mad og løn fik de intet af) og på deres flugt vestover, gjorde de kun holdt for at plyndre, hærge og voldtage i de afsidesliggende landsbyer.
DR Congos svaghed
Salvador Muhindo, den magre lille mand, der antastede mig i regnen, er tilhænger af oppositionspolitikeren Etienne Tshisekedi wa Mulumba, som hans tilhængere og mindre partiske observatører betragter som den reelle vinder af sidste års valg. Som nationalisten Tshisekedi var Muhindo imod Rwandas indflydelse i DR Congo, som han dog kun ser som et udtryk for DR Congos svaghed. Skylden for denne svaghed tillagde han den skadelige rolle, ’det internationale samfund’ har spillet i landet i over 150 år.
»Det er umuligt at være congoleser,« siger han, »uden at være konstant oprørt.« Da han rakte sine hænderne frem, var det, som om han ville tage kvælertag.
»Du,« sagde han. »Du kommer her for at arbejde. Så prøv at få dét her til at trænge ind hos jeres ledere i Vesten! Hvad har de gjort for os? Efter slaveriet kom kolonisering. Efter kolonisering kom neokolonialisme. Vi har aldrig haft uafhængighed her – ikke endnu. Og nu påtvinger I os igen Kabila og dette selvtilfredse fupdemokrati. Så nu er det neoslaveri. Vores lidelser bliver ved. Tag hjem og fortæl jeres ledere, at hvis de bliver ved at indsætte idioter, tåber og politiske homoseksuelle i spidsen for vores land, så har vi ikke andet valg end at skabe al-Qaeda à l’Africaine her. Så bliver vi sådan.«
Men Salvador Muhindos pointe var afmagt. Efter at have tænkt over, hvad han lige havde sagt, tog han det tilbage. I næste åndedrag sagde han: »Vi er færdige med at samarbejde med jer!«
Philip Gourevitch er amerikansk journalist og forfatter
© The Wylie Agency og Information
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,1. december 2012,© The Wylie Agency og Information
6387,/debat/leder/2013/10/moerkekrav,Mørkekrav,David Rehling," 
	Nul lys her! Sådan kan man sammenfatte det usædvanlige brev, som regeringens fire tungeste ministre i forgårs sendte til Folketingets formand, Mogens Lykketoft (S). De fire sværvægtere er statsminister Helle Thorning-Schmidt (S), økonomi- og indenrigsminister Margrethe Vestager (R), social-, børne- og integrationsminister Annette Vilhelmsen (SF) og finansminister Bjarne Corydon (S). Læg mærke til, at de tre regeringspartiers ledere står sammen om at skrive under.

	Det lys, SRSF-regeringen frabeder sig, er Rigsrevisionens lys på den radikale klima-, energi- og bygningsminister Martin Lidegaards fejlagtige lovforberedelse i skandalen om solceller. Den sag har Folketingets statsrevisorer bedt Rigsrevisionen om at kulegrave.

	Advarsler fik Martin Lidegaard den 9. december 2012 fra sine embedsmænd om, at der var et hul i hans fremsatte lovforslag om solceller. Lidegaard orienterede ikke Folketinget, der den 19. december 2012 vedtog lovforslaget. Det særdeles bekostelige lovhul blev først lukket ved en lovændring i marts i år. Lidegaard erklærede til Berlingske, at han ikke havde kendt til advarslen, men den 28. maj måtte han i et folketingssamråd indrømme: »Jeg har modtaget det bilag. Det er korrekt.«

	Påskuddet for regeringspartiernes mørkekrav er, at en belysning vil inddrage Rigsrevisionen »i det lovforberedende arbejde«. Og:

	»Rigsrevisionen vil dermed komme meget tæt på den interne lovforberedende regeringsproces«.

	Aha, og hvis den proces er ormstukken, er det så ikke godt, at Rigsrevisionen får lommelygten på den? Regeringens forsøg på at skabe frirum til politisk fidus har en sørgelig lighed med de mørklægningsbestemmelser, som regeringspartierne fik indført i offentlighedsloven.

	Der er en parallel til Obama-regeringens kamp for at holde oplysninger væk fra offentligheden. Hvis sådan noget sker under ’progressive’ regeringer – hvad kan vi så ikke vente os af de reaktionære?
",1.0,25. oktober 2013,	Der er en parallel til Obama-regeringens kamp for at holde oplysninger væk fra offentligheden. Hvis sådan noget sker under ’progressive’ regeringer – hvad kan vi så ikke vente os af de reaktionære?
12079,/debat/leder/2011/06/vaerdigt-alternativ-obama,Ikke et værdigt alternativ til Obama,Anton Geist," AMERIKANERNE GÅR til præsidentvalg næste år.
Demokraternes kandidat er velkendt, eftersom den siddende præsident, Barack Obama er i sin første valgperiode og ikke vil få nogen modkandidater på de indre linier.
Obama er ikke  på trods af den nylige eliminering af Osama bin Laden og på trods af, at han formentlig vil påbegynde afviklingen af den stadig mere upopulære krig i Afghanistan til juli  specielt elsket af vælgerne. Hans popularitetstal ligger et sted mellem 43-47 procent, hvilket afspejler amerikanernes utilfredshed med den økonomiske udvikling og især arbejdsløsheden, der ikke rokker sig fra lige under ni procent.
Det skulle man tro ville give Republikanerne blod på tanden. Men sandheden er, at den konservative opposition er i store problemer med udbudet af kandidater, der må kaldes betænkeligt tyndt.
STORFAVORITTEN Mitt Romney er godt nok en særdeles habil og rig forretningsmand med en solid konservativ track record fra guvernørtiden i Massachusetts (om end han implementerede en sundhedsreform i sin stat, som ikke er til at skelne fra præsident Obamas udskældte af slagsen).
Men Romney har allerede tabt partiets interne nominering en gang for fire år siden, og hvis man ser bort fra hans imponerende evne til at rejse de mange millioner, en valgkamp kræver, anses han i brede kredse for at være uinspirerende og ukarismatisk leder.
De øvrige kendte eller mulige kandidater på nuværende tidspunkt nævnte vi i weekendens avis  ud over Romney er det Tim Pawlenty, Jon Huntsman, Michele Bachmann, Sarah Palin og Newt Gingrich.
Det er indtil videre kun Pawlenty og Gingrich, der officielt har meddelt, at de stiller op. Men uanset om de to kvinder gør forsøget  og det ville være naturligt, da de begge appellerer stærkt til Tea Party-bevægelsen og de republikanske evangeliske kernetropper, så er de samtidig usælgelige, da ingen af dem vil kunne samle de nødvendige midtervælgere op.
DET KAN DERFOR ikke overraske, at karakteristikken 'uimponerende' blev topscorer i en intern meningsmåling, foretaget af Washington Post og tv-stationen ABC torsdag blandt partiets egne.
De republikanske vælgere blev bedt om at vælge det ord, der først faldt dem ind, efter at have set listen med potentielle kandidater igennem. Hele 44 procent erklærede sig overordnet som negative over for udbudet af kandidater. Endnu mere bekymrende for partiledelsen er det, at 48 procent af de erklæret uafhængige vælgere beskrev de nuværende republikanske kandidater negativt, mens blot 10 procent valgte et positivt ord i beskrivelsen af feltet.
Nu skal politikere (heldigvis) ikke vælges på deres karisma, kommunikationsevner eller evne til at være interessante som mennesker, selv om det er en fordel at score højt her i de sociale mediers tidsalder.
Men når man vender sig mod indholdet i de republikanske politikker, så er buddene på, hvordan USA skal komme ud af den økonomiske krise, der holder landet i en skruestik  og som truer selve livsnerven i den amerikanske drøm: forestilling om at udviklingen altid går fremad og at vore børn vil få bedre vilkår end dem, vi har  uendelig pauvre.
GROFT SAGT er den republikanske opskrift på vejen ud af miseren, at de rigeste amerikanere skal nyde godt af yderligere skattelettelser (og her er det værd at erindre, at den nye majoritet i Kongressen i forvejen med succes sidste år tvang præsident Obama til at bibeholde Bush-æraens lettelser i topskatten for alle amerikanere, der tjener over 250.000 dollar som modydelse for at få finansloven igennem).
Herudover skal selskabsskatten lettes, hvilket blandt andet vil favorisere bankerne og de store energiselskaber, der leverer grundlaget for amerikanernes fortsatte fråds med klodens naturlige ressourcer.
På spørgsmålet om, hvem der skal betale for dette gilde i en tid, hvor den amerikanske gæld vokser med alarmerende fart og pt. truer supermagten med insolvens, er svaret, at det skal de dårligst stillede amerikanere: De mennesker, der modtager Social Security og især Medicare, det populære offentlige støtteprogram for USA's ældre, som republikanerne vil privatisere og ændre til et program, hvor borgerne gennem vouchers kan shoppe rundt i det private forsikringsmarked. Herudover vil de konservative også beskære en lang række offentlige støtteprogrammer for de fattigste amerikanere, bl.a. Medicaid, der giver underprivilegerede børn adgang til lægehjælp og medicin.
TIL GENGÆLD leder man forgæves efter et gennemarbejdet bud på, hvordan supermagten skal afvikle sin gigantiske statsgæld over de kommende ti år.
Ufatteligt, især når man betænker, at gælden med en vis ret kan beskrives som arven fra Bush-tiden. Man kan kun håbe, at der kommer mere kalorierige boller på suppen om ni dage, når de opstillede kandidater mødes for første gang til politisk rundbordsdebat i New Hampshire.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,6. juni 2011,"TIL GENGÆLD leder man forgæves efter et gennemarbejdet bud på, hvordan supermagten skal afvikle sin gigantiske statsgæld over de kommende ti år."
10987,/debat/2011/12/laeserbreve-22,Læserbreve,Informations Webredaktion," Ratificér tillægsprotokol
Kristian Hegaard, social- og sundhedsordfører, Radikal Ungdom
I anledningen af, at det i dag er FN’s internationale handicapdag, må der gøres status over, hvorvidt der er lige muligheder for mennesker med og uden handicap. Der er sket fremskridt de senere år, men der er stadig plads til forbedringer.
En væsentlig mangel må være Danmarks ratificering af tillægsprotokollen til FN’s handicapkonvention. Tillægsprotokollen giver handicappede klageadgang til en FN overvågningskomité, såfremt de mener, regeringen overtræder konventionen.
Hvad nytter en konvention med gode intentioner, når der ikke kan klages ved brud på denne? Uden ratificering signaleres, at Danmark ikke tillader FN at se på dansk efterlevelse af konventionen.
Det handler om menneskerettigheder, og vi bør ikke have noget at skjule. 63 lande har ratificeret tillægsprotokollen, blandt disse Sverige og England, som er lande, Danmark må anses for at sammenligne sig med, når det kommer til retssikkerhed.
S, SF, EL og R gik sammen om et forslag om ratificering af tillægsprotokollen i 2009, men dette blev nedstemt. Derfor er det glædeligt, at det fremgår af regeringsgrundlaget, at regeringen vil tage initiativ til at ratificere denne. Vi ser frem til, at der kommer handling bag ordene.
Uenighed i DKP
Søren Nielsen-Man, Knebel
Karen Syberg har i Information lanceret udtrykket »at lave en Ib Nørlund«, om fænomenet at sige ét og derefter sige det modsatte. Det er forståeligt, at Morten Levy 29. november ikke lige kan genkende denne egenskab som typisk for DKP’s urokkeligt Moskva-loyale partisekretær Ib Nørlund.
Levy gætter dog på at udtrykket stammer fra august 1968, hvor DKP-ledelsen i en udtalelse tog afstand fra det sovjetiske militærindgreb i Tjekkoslovakiet. En afstandstagen som Nørlund nogle måneder senere søgte at punktere, ved i partibladet Land og Folk at konstruere en overensstemmelse mellem DKP-udtalelsen og militærindgrebet.
Levy forklarer manøvren med, at Nørlund jo ikke bare kunne udbasunere sin uenighed med partiledelsen — partiet måtte ikke kunne tage fejl. Men med til historien hører, at Nørlund i 1972 udgav en partihistorie, hvori han ikke skjulte at der var diskussion i partiet om indmarchen. Og i 1988 havde Gorbatjovs sovjetiske åbenhedspolitik og DKP-nytænkernes hjemlige forsøg på at slå hul på betonen haft en virkning.
På 20-årsdagen for invasionen erkendte Nørlund i Land og Folk sin uenighed med partiledelsen: »Det er ingen hemmelighed, at jeg havde en lidt anden opfattelse, da vi diskuterede udtalelsen i august 1968«. Men han holdt fast ved sin gamle argumentation og forståelse for indmarchen. Ingen Ib Nørlund her.
USA søger kontrol i Egypten
Irene Clausen, København
I årtier støttede USA præsident Mubarak og det egyptiske militærregime, selvom politiske partier og selvstændige fagforeninger var forbudt og oppositionens folk blev smidt i fængsel og torteret. Det egyptiske regime var en vigtig allieret, et stort arabisk land der havde indgået fredsaftale med Israel, og et regime der villigt åbnede for vestlig indflydelse og samhandel.
I januar i år brød oprøret ud i Egypten. Udenrigsminister Clinton udtalte på oprørets anden dag sin fulde støtte til præsident Mubarak. Men allerede på tredjedagen var man rede til at ofre Mubarak for at fastholde regimet. USA søger med alle midler at fastholde det militære regime og forhindre de progressive, demokratiske kræfter i at få indflydelse.
De forhandler med de reaktionære islamiske kræfter forklædt som forskellige politiske partier, fordi disse ikke er en reel opposition til USA-imperialismen. De går ind for den private ejendomsret og hader socialister.
USA’s ambassadør i Kairo bekræftet, at man donerer 40 millioner dollar til støtte til egyptiske NGO’er. Angiveligt for at støtte ’demokratiprocessen’. Men ifølge den egyptiske venstrefløjsorganisation Kifaya er det for at få kontrol med oprøret og vinde de fattiges opbakning til en provestlig politik.
Læren fra Irak-krigen
Kurt Lindy Hansen, Roskilde
Hvad har vi lært af Irak-krigen? At diktatoren nu hedder Nouri al-Maliki, og at han til forskel fra Saddam Hussein er shiamuslim. Ellers er alt som før: Politiske kritikere chikaneres, tortereres eller dræbes. Og dog, der er åbnet en dør til Iran. Det ærgrer mig, at der er ofret så mange menneskeliv og penge på et så ringe resultat.
Ph.d.er i det private
Erik Jylling, formand, Akademikernes Centralorganisation
Information satte 28. november fokus på ph.d’ernes arbejdsmarked, som jeg bl.a. udtalte mig om. Men artiklens ensidige fokus på risikoen for arbejdsløshed ignorerer de fremadrettede handlemuligheder.
Det er positivt, at Danmark uddanner flere ph.d.er end før, og en del af dem skal fortsætte deres forskning på universiteterne, helst som fastansatte. Men ikke alle de ekstra ph.d.er skal være universitetsforskere, og foreløbig er der ikke kommet så mange ekstra job til ph.d.er i den private sektor som forventet.
Udfordringen er derfor at sikre, at en god del af de nye ph.d.er bliver ansat i private og offentlige virksomheder. Derfor foreslår AC en målrettet kampagne for at få ansat flere unge ph.d.er i virksomheder, hvor de kan bidrage til at skabe øget vækst og produktivitet.
Kampagnen skal både bidrage til at styrke innovation og forskning i mindre virksomheder, og til at sikre, at de unge forskere kan bruge deres kompetencer til forsknings- og udviklingsarbejde.
Ph.d.er er ikke ret truet af arbejdsløshed, de fleste skal nok få job på kandidatarbejdsmarkedet. Men dermed tager de job fra kandidaterne. I stedet skal samfundets investering i tre års ekstra uddannelse bruges til noget mere, nemlig til at skabe mere forskning, vækst og produktivitet i virksomhederne.
De forkerte nassere
Niels Lundwall, Værløse
Det hænder at statsmidler — som f.eks. professorlønninger — bliver misbrugt til at underminere det velfærdssystem vort demokrati bygger på. I Poul Friis program på P1 i sidste uge fremturede den givetvis vellønnede professor Ole Thyssen med et udokumenteret postulat om, hvordan påståede simulanter malker velfærdsydelser af systemet. Med det sædvanlige omkvæd om at de syge må tage sig sammen.
Den sobre og velbegavede Betina Post udstillede dagen efter hans asociale synspunkter. En lytter og socialrådgiver gennem 53 år havde dog kun mødt to tilfælde af socialbedrageri i sit virke.
Imidlertid er en overset form for nasseri langt mere udbredt: De penge, som et klientel af velbjergede boligejere, der får lagt nyt tag, lavet indkørsler og får fældet træer som sort søndagsarbejde, lænser statskassen for. Især hvis den samme type mennesker efterfølgende bliver syge og indlægges med dybt alvorlige lidelser til omkostningstunge operationer.
Det er både uetisk først at unddrage sig for skat og moms og så senere at belaste hospitalssystemet og lade andre betale sin behandling.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,3. december 2011,Leave this field blank 
3552,/debat/2014/12/laeserbreve-10,Læserbreve,Redaktionen," Bevar retsforbeholdet
Michael Kongstad Nielsen, Virum
Regeringen, Venstre, Konservative og SF har besluttet, at der senest i første kvartal af 2016 skal være folkeafstemning om retsforbeholdet– reelt dog kun om politisamarbejdet Europol.
Lissabontraktaten har gjort Europol til et overstatsligt samarbejde, så der fremover kan træffes beslutninger samt overvåges og efterforskes uden det enkelte medlemslands samtykke.
Ingen ved, om EU vil acceptere en dansk tilvalgsordning, hvor asyl- og indvandrerområdet holdes udenfor. Det vil jo i realiteten være et nyt forbehold. Men hvis EU kan leve med en undtagelse på asyl- og indvandringsområdet, så kan EU vel også leve med en fortsat parallelforhandling i forhold til Europol. Man skal ikke tage et dansk ja for givet. Det bliver en hård kamp.
Underminerede rettigheder
John Linke Olsen, Helsingør
Hvorfor er nutidens politikere og magthavere modstandere af menneskerettigheder, og hvorfor vil den danske regering og Folketinget ikke inkorporere FN’s Torturkonvention og Børnekonvention i dansk lovgivning?
Danmark har indledt et samarbejde om at afskaffe tortur med fire andre lande – Chile, Ghana, Indonesien og Marokko. De fire lande er ikke kendt for at tage forbuddet mod tortur så bogstaveligt. Hvis man vil vise vejen, må man også vise konkret handling og ikke kun nøjes med ord.
Den 9. december blev en rapport om CIA’s brug af tortur offentliggjort. Den fortæller om trusler om voldtægt med kosteskaft, trusler om brug af elektrisk boremaskine samt andre kendte former for tortur. USA’s regering frygter uroligheder verden over, når det kommer frem, hvordan USA behandler andre landes borgere.
Ledende afhøringseksperter fraråder tortur, da det er en meget usikker måde at skaffe beviser og oplysninger på. De anbefaler i stedet afhøringer foretaget af veluddannet personale.
Så hvorfor protesterer vi ikke mod Israels brug af tortur og mishandling af palæstinensiske børn i israelske fængsler? Hvorfor er nutidens politikere så bange for, at borgerne skal have rettigheder. Og hvorfor har de så travlt med at underminere de rettigheder, vi allerede har.
Uvildig analyse af TTIP
Jan Søndergård, politisk rådgiver i Greenpeace og Dan Belusa, miljøkonsulent
»Heldigvis står jeg ikke alene i min naivitet« skriver handels- og udviklingsminister Mogens Jensen (S), som svar på vores vurdering af, at der ikke er belæg for at tro, at frihandelsaftalen TTIP vil gavne dansk økonomi (»Frihandel gavner Danmark«, den 5. december).
Mogens Jensen begrunder sin optimisme med en diffus henvisning til historiske erfaringer – de omfatter dog tydeligvis ikke NAFTA-aftalens skuffende resultater.
Vi havde håbet, at Mogens Jensen ville forholde sig til indholdet. Den analyse CEPR udarbejdede for Europa-Kommissionen vurderer, at TTIP kun vil øge EU’s BNP med under en halv promille om året. Økonomer fra det østrigske ÖFSE har påpeget, at selv denne meget beskedne økonomiske vækst kun fremkommer, fordi CEPR ignorerer en stribe åbenlyse omkostninger.
Økonomen Jeronim Capaldo, som bruger en anden økonomisk model, når frem til at en TTIP-aftale vil have negativ effekt på EU’s økonomi.
Mogens Jensen bedyrer desuden, at TTIP vil påvirke international handel i en bæredygtig og fair retning. TTIP-aftalen er imidlertid ikke en normal frihandelsaftale, da den primært handler om at etablere et indre marked med USA.
Det er ensbetydende med, at regler for varer og tjenesteydelser skal udjævnes – regler, som ofte er opstået for at beskytte miljø og forbrugere. EU har forbud mod anvendelse af 1.373 skadelige stoffer i kosmetik, mens USA kun har forbudt 11 stoffer. Det er blandt andet denne type forskelle, TTIP behandler, som var de handelsbarriererer.
Mogens Jensen er ikke alene om at beskrive TTIP som synonym med økonomisk vækst og velstand. Men TTIP er alt for alvorlig til spin. Det ville klæde en socialdemokratisk minister at tage initiativ til, at der foretages en uvildig faglig evaluering.
Dan Jørgensen bor i et glashus
Leif Hermansen, Esbjerg
Fødevareminister Dan Jørgensen (S) vil kaste med sten mod franskmændene på grund af deres måde at producere foie gras på. Han mener, der er tale om dyremishandling. Hvad med hans eget glashus: svinefabrikker, hvor farende søer ligger i så små bure, at de ikke kan rejse sig op, hvor tusinder af smågrise dør hver dag, hvor smågrises haler kuperes uden bedøvelse, og hvor svinene ikke kan komme til at rode i jorden?
Er det i Frankrig eller i Danmark, du er fødevareminister? Jeg kan ikke respektere dig, hvis du ikke får orden i dit eget glashus, før du kaster med sten mod andre.
Og så er der lige grovfiskeri med monsterkuttere – også i Danmark. God arbejdslyst.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,13. december 2014,Og så er der lige grovfiskeri med monsterkuttere – også i Danmark. God arbejdslyst.
8952,/debat/leder/2012/10/amatoeren-professionelle,Amatøren og den professionelle,Christian Jensen," Uanset hvem der i morgen på scenen på Det Kgl. Bibliotek i København kan lade sig hylde som SF’s nye formand, så er selve valget mellem de to kandidater på mange måder mere interessant end resultatet. SF’s vælgere er stillet over for valget mellem den professionelle politiker fra Christiansborg, Astrid Krag, og amatørpolitikeren fra Kerteminde, Annette Vilhelmsen.
Essensen af dét valg udtrykte det lollandske partimedlem igennem 40 år, Skjold de la Motte, i Informations valgreportage torsdag fra Maribo.
»Det er ikke, fordi jeg kender hende så godt. Men den anden linje kender jeg alt for godt,« sagde han i sit forsvar for Annette Vilhelmsen.
Pointen er netop, at Skjold de la Mottes ikke aner, hvorfor han stemmer for Annette Vilhelmsen. Men han ved med sikkerhed, hvorfor han stemmer imod Astrid Krag. Skjold de la Motte udgør én stemme i formandsvalget, men han giver mund og mæle til de mange SF-medlemmer, der mere vælger det eksisterende fra end vælger noget nyt til.
De to formandskandidater repræsenterer to vidt forskellige politikertyper. Astrid Krag er den skolede politiker, der ligesom alle andre politikere på Christiansborg taler magtens sprog flydende. Hun kan det taktiske spil, og hun kan administrere et ministerium. Hun er erfaren i politik, men uerfaren i livet uden for Christiansborg.
Annette Vilhelmsen har været aktiv i erhvervslivet, hun har indgået lokalpolitiske kompromiser i Kerteminde, og så har hun et længere levet liv bag sig. Hun har erfaring, men er uerfaren på Christiansborg.
Hvor forskellige de to kandidater end synes, så har de begge i de seneste ugers valgkamp kæmpet om at være mest muligt enige med hinanden.
Begge har de på det ene debatmøde efter det andet erklæret, at indholdet af regeringsgrundlaget frem til næste valgkamp er hævet over al politisk diskussion. Og så skal partiets medlemmer og landsledelse involveres langt mere, end tilfældet har været de seneste år. Sådan siger begge de to kandidater i hvert fald!
Men skal vi stole på dem? Nej, ikke fuldstændigt.
Astrid Krag repræsenterer den SF-ledelse, der reformerede partiet og for første gange førte det ind i en regering. Annette Vilhelmsen repræsenterer det SF, der aldrig er fulgt med. Enten fordi de ikke kunne følge med, eller fordi de er uenige i retningen. Derfor forfægter Astrid Krag regeringsgrundlaget med en nærmest fanatisk pragmatisme. Hun og de andre på ministerholdet viger ikke en tomme fra ordlyden, medmindre Socialdemokraterne eller Radikale foreslår det. Som regeringsparti må man tage ansvar for helheden, lyder argumentet.
Men har Astrid Krag, Thor Möger Pedersen og resten af partitoppen solgt ud af SF’s principprogram for et regeringssamarbejde, der foreløbig har sikret mere deltagelse end indflydelse?
Ja, siger Annette Vilhelmsens tilhængere.
Annette Vilhelmsen har på den anden side igen og igen slået på, at hun er kandidaten, der vil flytte magten i SF tilbage fra ministerkontorerne til landsledelsen. Undervejs i større reformforhandlinger vil hun løbende vende tilbage til den 19 mand store landsledelse for at få angivet eller eventuelt korrigeret retningen, inden regeringsforhandlingerne kan fortsætte.
Men kan partiledelsen forvalte regeringsmagten, hvis en landsledelse i realiteten styrer projektet fra bagsædet? Nej, siger Astrid Krags tilhængere.
Mummespillene og de slet skjulte personangreb under de seneste ugers valgkamp har været uskønne at følge. Men set ud fra et demokratisk perspektiv er det et sundhedstegn, at SF lader partiets medlemmer stemme om partiets linje.
Hvordan ville procenterne mon fordele sig, hvis Helle Thorning-Schmidt og Margrethe Vestager lod deres partimedlemmer stemme for eller imod regeringssamarbejdet? Det ville være interessant at se.
Men både SF og regeringen har brug for, at partimedlemmerne i morgen på Det Kgl. Bibliotek giver deres næste formand et klart mandat.
Valget står mellem den professionelle og amatøren. Et valg af amatøren vil ikke nødvendigvis være uprofessionelt. Men det vil være et fravalg af det professionelle.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",8.0,12. oktober 2012,"Men skal vi stole på dem? Nej, ikke fuldstændigt."
1318,/debat/leder/2015/11/krigszone-paris-0,Krigszone Paris,Christian Jensen," Vi kender ikke ofrene, og vi kan kun forsøge at forstå de efterladtes smerte. Men fredag aften og nat i Paris genkendte vi terrorens væsen og vilkårlighed, og den gør ondt på alle. De fleste har nok mærket hullet i maven, vreden i hænderne og tårerne i øjnene. Hvorfor, hvorfor, hvorfor? Og hvad nu?Meget rigtigt og meget rørende er blevet sagt i de første døgn efter det forfærdende og flerfoldige terror­angreb mod det centrale Paris. Verdens ledere har svøbt deres ord i lige dele vredesfølelser vendt mod terroristerne og medfølelse rettet mod ofrene og deres efterladte i Paris. Udsagnene lyder: »Vi er alle franskmænd«, »I er aldrig alene«, og som den amerikanske præsident Barack Obama formulerede det, så »er frihed, lighed og broderskab ikke kun franske værdier, men værdier, vi alle deler«.
Verden samler sig lige nu om den franske republiks grundlag, fordi det var de demokratiske grundværdier, de otte sortklædte terrorister med deres AK47-maskingeværer og bombebælter satte under angreb. Eller var det?Terroristernes symbolsprog var i hvert fald umiskendeligt: Et nationalstadion, amerikansk dødsmetal og fransk livsnydelse på parisiske restauranter, de fleste kender. Flere end 120 er dræbt, endnu flere sårede behandles stadig på franske hospitaler.
Præsident François Hollande sagde ligeud, at Frankrig er i krig. Han har sat militæret ind, lukket grænserne og for første gang siden 1944 er Frankrig erklæret i undtagelsestilstand. Hollandes reaktion er styret af både følelser og rationalitet. Ingen aner – men alle frygter – at nye angreb er på vej.
Hvis otte terrorister kan gennemføre et så grufuldt og bestialsk angreb midt i et Paris, der i de seneste år – og særligt efter terrorlikvideringerne på satiremagasinet Charlie Hebdo i januar – har gennemført en massiv oprustning af antiterrorberedskabet, hvor kan de så ikke slå til næste  gang?
Hidtil har politi og efterretningstjenester forklaret sig med, at de såkaldt ensomme ulve er vanskelige at identificere, fordi de netop opererer på egen hånd. Det så vi med angrebet på både Charlie Hebdo samt på Krudttønden og synagogen i København. Men hævet over enhver tvivl synes det at være, at fredagens angreb involverede langt flere end de otte nu afdøde terrorister. Så hvor var efterretningstjenesten? Et efterspil venter.
Der er ene og alene tale om en kamp med islamistiske terrorister og ekstremister. Og det er bestemt slemt nok.

At Frankrig sammen med resten af koalitionen fører krig mod Islamisk Stat er der intet nyt i. Men når Islamisk Stat med hidtil uset styrke, brutalitet og operativ koordinering fører krig i Paris’ gader, så føles fjenden stærkere end nogensinde. I realiteten kan fredagens angreb være udtryk for en stækket fjendes tiltagende desperation.
Terrorangrebet i Paris kommer således umiddelbart efter, at Islamisk Stat er blevet slået tilbage i Irak, hvor terrororganisationen netop har mistet den strategisk og symbolsk vigtige by Sinjar.
Midt i følelsernes forståelige opkog er det samtidig afgørende, at vi gør os klart, hvem fjenden er. Og hvem fjenden ikke er. Der er ikke tale om en kamp mellem muslimer og ikke-muslimer. Det ville blot gøre en uoverskuelig stor ulykke endnu større, hvis fredagens terrorangreb skaber yderligere spændinger mellem religioner og civilisationer. Der er først og sidst tale om en kamp med islamistiske terrorister og ekstremister. Og det er bestemt slemt nok.
Når François Hollande taler om et fransk folk i krig for at beskytte nationalstaten, er det værd at erindre den tyske forfatter Erich Maria Remarque, der for knap 100 år siden skrev om netop individets kamp for staten. Det gjorde han i romanen Intet nyt fra Vestfronten, og heri beskriver Remarque krigens virkelighed set fra bunden af skyttegravene:
»… Mens de kaldte opofrelse for staten det største, vidste vi allerede, at dødsangsten er større.«
Der er umådeligt langt fra Første Verdenskrigs frontberetninger til fredagens terrorangreb i Paris’ gader. Men dengang som i dag kan der også være stor afstand mellem en præsidents heroiske ord, der kan virke så rigtige i situationen, og så den virkelighed, der viser sig på den anden side.
Frankrig er i krig, men Frankrig må ikke glemme sine egne sandheder fra tidligere tiders krige. Det kan ende med at gøre en uoverskuelig stor ulykke endnu større
",27.0,14. november 2015,Der er ene og alene tale om en kamp med islamistiske terrorister og ekstremister. Og det er bestemt slemt nok.
10542,/debat/2012/02/ekstremisme-ja-tak,"Ekstremisme,  ja tak",Rasmus Moliin," Det er interessant at følge republikanernes primærvalgkamp gennem de danske medier. Der tegner sig et billede af et freak show, hvor kandidaterne konkurrer i at være mest gakket.
Der var Herman Cain, der i den danske offentlighed mest af alt er kendt for at have knaldet ved siden af og for at have opbygget et imperium af pizzarestauranter. En anden, der er faldet fra, er Rick Perry, som vi kender som den smådumme texaner, der ikke kunne huske de tre ministerier, han ville nedlægge. Jon Huntsman var stort set ukendt i den danske offentlighed, men var der ikke noget om, at han talte mandarin i en debat? Tilbage i ræset er så foruden Rick Santorum, som vi kender som den religiøse ekstremist, Newt Gingrich, populisten, der forlader sine elskede, når de er syge, Mitt Romney, den glatte mormon, samt Ron Paul.
Mediernes dækning har stort set udelukkende drejet sig om kulørte historier og næsten ikke om kandidaternes holdninger.
Særligt omtalen af Ron Paul har generet mig. Ron Paul er en speciel kandidat. Han er en 76 år gammel, tidligere gynækolog med mere end 4.000 børnefødsler på cv’et, som gik ind i politik i vrede over, at Nixon droppede guldstandarden. Gennem sit knap 40-årige politiske virke har han fuldstændig konsekvent kæmpet for personlig og økonomisk frihed, hvilket i sig selv er en bemærkelsesværdig bedrift for en politiker. Under den aktuelle valgkamp har han opnået overraskende stor tilslutning. Så stor, at hans tilhængere taler om »The Ron Paul Revolution«.
Der er dog ikke mange danske medier, der formår at omtale af denne kandidat uden at kalde ham »ekstrem« eller nævne, at han i øvrigt har »ekstreme holdninger«.
Ekstremisme — et plusord
Men hvis Ron Paul er ekstrem, er det mere ekstremisme, vi har brug for.
Slår man ordet ekstrem op i ordbogen, kan man se, at det betyder ’yderligtgående’ eller ’noget, der ligger langt fra det normale’. Det at være ekstrem skal altså altid stå i forhold til det normale, man er ekstrem i forhold til — med andre ord giver begrebet ’ekstrem’ ikke mening i sig selv. Den kommer først, når man har defineret det normale.
Den tidligere amerikanske præsidentkandidat Barry Goldwater sagde engang: »Ekstremisme i forsvar for frihed er ingen last — moderation i forsvaret for retfærdighed er ingen dyd«. Alligevel lader ordet ekstrem til at være et stempel, man kan sætte på en holdning eller på en person, man ikke ønsker at forholde sig yderligere til. Man kan nøjes med at konstatere, at vedkommendes holdninger afviger fra de nu engang vedtagne ’rigtige’ holdninger, og så behøver man ikke beskæftige sig mere med dem.
Kæledæggen Obama
Ved det amerikanske præsidentvalg i 2008 var medierne ellers henrykte ved tanken om, at der blev valgt en kandidat, der ikke repræsenterede det normale. Barack Obama gik til valg på slogans som »hope« og »change« og krævede et opgør med Bush æraen. Det fik dog ikke medierne til at afskrive Barack Obama som ekstrem eller urealistisk. Tværtimod. For hvad kunne være bedre i overensstemmelse med europæisk politisk korrekthed end en ung, sort borgerrettighedsadvokat, der gik til valg på at samle landet og at genindføre fred, retfærdighed og optimisme?
Begejstringen har holdt ved i danske medier. At Obama er rasende upopulær i den amerikanske befolkning forklares i reglen med, at der er tale om omstændigheder, Obama ikke har kunnet kontrollere. Desuden er befolkningen utaknemmelig, lyder det, den ved ikke, hvor fantastisk en præsident, den har. Fakta ignoreres fuldstændig.
Sandheden er, at Obama har øget gældssætningen voldsomt. Faktisk med knap 25 pct. af BNP. Det er langt mere end nogen anden præsident gennem de sidste 30 år — til trods for, at Obama kun har siddet i tre år!
Obama har heller ikke overholdt sit løfte om at lukke Guantanamolejren — tværtimod har han indført mulighed for, at også amerikanske statsborgere nu kan tilbageholdes på ubestemt tid, hvis blot der er mistanke om, at den pågældende er indblandet i terrorisme.
Hypen om Obama var så stor, at han fik Nobels fredspris, før han havde udrettet noget som helst — efterfølgende har han kastet sit land ud i endnu en krig, han udelukker ikke et angreb på Iran og han har øget antallet af angreb med ubemandede dronefly. Man kan kun gisne om, hvor mange civile liv, det har kostet.
Men alt dette er ligegyldigt for den danske presse. Obama har de rigtige holdninger; derfor kan vi lide ham. Han talte om forandring efter en tid med en ’ond republikaner’, og selv om han aldrig rigtig var konkret, vidste vi, at vi kunne lide ham. Hans generalieblad som præsident og det faktum, at han har svigtet på alle de vigtigste områder er, underordnet. Det paradoksale er, at årsagen til, at medierne kastede deres kærlighed på ham, netop var hans vilje til at ændre de områder, han siden har svigtet.
Demokratisk debat lider
Det største offer for mediernes blinde kærlighed til Obama er hverken Ron Paul eller republikanerne. Det største offer er demokratiet. For den demokratiske samtale dør, hvis vi på forhånd vedtager et sæt holdninger, der er de rigtige, og dermed udelukker holdninger, der afviger fra disse. Hermed slutter den politiske debat, før den er begyndt. For da bliver fakta og argumenter underordnede i forhold til de på forhånd vedtagne konklusioner.
Skal den demokratiske samtale fungere, må en holdning bedømmes fordomsfrit på dens egne præmisser — ikke på dens overensstemmelse med det bestående normale eller politisk korrekte. I modsat fald vil vi aldrig kunne korrigere uretfærdigheder eller uhensigtsmæssigheder, hvis de er blevet så accepterede, at de er ’normale’.
Så lad os se, hvad det er for holdninger, Ron Paul har, som gør, at han afskrives som urealistisk og ekstrem.
Ron Paul går til valg på et opgør — ikke kun med Obama, men med den generelle trend i amerikansk politik. Han kræver, at forfatningen, der skal beskytte befolkningen mod statsmagten, bliver respekteret, ligesom han mener, at øget gældssætning ikke er svaret på et gældsproblem. Samtidig vil han have, at USA skal holde op med at opføre sig som hele verdens politimand og føre krige, landet ikke har råd eller ret til at føre.
Tilmed advarede han i mange år op til finanskrisens udbrud i 2008 mod den amerikanske centralbanks rentepolitik. Den endte da også med at kaste verden ud i en krise. Han har også tordnet mod støttepakker til uansvarlige forretnings- og finansfolk, der selv burde bære konsekvenserne af deres adfærd.
Ron Paul har samlet en dedikeret tilhængerskare — særligt unge amerikanere og soldater støtter The Ron Paul Revolution.
I 2008 stod de unge bag Obama, og medierne var vilde med, at ungdommen sagde fra over for det normale og krævede det nye. I 2012 kaldes en lignende bevægelse ekstrem og urealistisk, fordi den går imod det ’rigtige’ nybrud, vi fik i 2008.
Man kan sagtens diskutere politisk, om guldstandard er det rigtige. Eller om det er forsvarligt at droppe de strikse antiterrorlove. Man kan også diskutere, om USA har en pligt til at agere politimand i udemokratiske stater i stedet for at fokusere sin udenrigspolitik på diplomati og frihandel. Men så lad os da diskutere det i stedet for at opretholde en debatform, hvor holdninger der afviger fra en på forhånd defineret facitliste over ’normale holdninger’, blot afskrives som ekstreme. Både i USA og for den sags skyld i Europa er der store problemer i øjeblikket, og der kan være grund til at se på, om den politik, der har været ført, er den rigtige. Der kan derfor især i den nuværende krisetid være behov for et opgør med det normale.
Hvis frihed, fred, lave skatter og tålelig retspleje er det ekstreme, og det normale er øget gældsætning, flere krige, mere stat og en tilgang til menneskerettigheder, der får George W. Bush til at ligne Martin Luther King, foretrækker jeg det ekstreme.
Og det, mener jeg ikke, er en last.
 
 
Rasmus Moliin er jurist




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",95.0,16. februar 2012,Rasmus Moliin er jurist
8068,/debat/2013/02/ord-kan-alligevel-vaere-farlige,Ord kan alligevel være farlige,Kim Kristensen," Da jeg arbejdede på Ritzau, diskuterede vi, hvad nyhedsbureauet egentlig burde citere Lars Hedegaard for.
Anledningen var Lars Hedegaards berømte/berygtede udtalelse om, at muslimske mænd voldtager deres børn. Og spørgsmålet var, om det – i forbindelse med den efterfølgende diskussion om en ophævelse af racismeparagraffen – tjente noget formål at bringe udtalelsen. Igen og igen. Når nu Københavns Byret og Østre Landsret kom frem til, at udtalelsen var forhånende og nedværdigende, selv om Lars Hedegaard blev frifundet for anklagen på grund af manglende forsæt. Den tidligere chefredaktør for Information og formand for Trykkefrihedsselskabet havde nemlig ikke vidst, at udtalelsen ville blive offentliggjort.
Jeg mente, og mener, at i den abstrakte diskussion om ytringsfrihed er det interessant for læseren, hvilke ytringer modstanderne af racismeparagraffen egentlig mener mangler i den offentlige debat. I dette tilfælde altså Lars Hedegaards.
Vi har nok formelt ytringsfrihed, og altså ingen forudgående indgreb i denne, men ikke materiel, og altså efterfølgende ansvarsfrihed for ytringerne. Ud over racisme- og blasfemiparagraffen er der en lang række eksempler på udtalelser, som ikke er lovlige. Lige fra injurieloven, over terrorloven og til presselovens ord om beskyttelsen af privatlivets fred. Som den tidligere amerikanske højesteretsdommer Oliver Wendell Holmes sagde, så beskytter ytringsfriheden ikke manden som råber brand i et teater og forårsager panik.
Selv om Lars Hedegaard under retssagen påberåbte sig ytringsfriheden, så synes han dog nu også at være kommet frem til samme konklusion efter angrebet på sig selv den 5. februar.
I hvert fald hvis det netop drejer sig om hans egen udtalelse om de muslimske mænd og deres børn.
Med Landsrettens ord om, at udtalelsen ikke var beregnet på offentliggørelse i ryggen, angriber Trykkefrihedsselskabets formand nemlig medierne, særligt Politiken. Hvorfor? Jo, ved at de trykker hans ord, er det med til at skabe et billede af ham som »paranoid« og besat af »rabiate holdninger«, hvilket gav grobund for angrebet ved at have dæmoniseret ham. Ord kan åbenbart alligevel være farlige.
»Man kan ikke føle sig sikker, når man bliver hængt ud som et udyr og en usling af en stort set enstemmig mainstreampresse, af eksperter, kultureliten og af politikerne. Når det sker, er det klart, at man må tænke på, hvad meningen er med det. Hvad de synes, at der skal ske med én, når de fremstiller dig som racist og fascist. Det har stået på i adskillige år. Derfor kommer det heller ikke bag på mig, at der er en eller anden, som finder på, at han skal hen og hive hovedet af mig,« forklarede Lars Hedegaard tidligere på ugen i et interview i Jyllands-Posten.
I en klumme i Tidsskriftet Sappho, »Festtaler efter attentatet«, forklarer Lars Hedegaard samtidig, at der ikke er noget om snakken. Hvad angår udtalelsen om, »piger i muslimske familier bliver voldtaget af deres onkler, deres fædre eller deres far«, så understreger Lars Hedegaard, at det aldrig var hans agt at påstå noget så »åndssvagt«.
»Hvis avisen (Politiken, red.) havde interesseret sig for, hvad jeg har sagt og skrevet, ville den vide, at jeg næsten aldrig har udtalt mig om muslimer – og i hvert fald aldrig specifikt om dem, der bor i Danmark – men at mit ærinde har været at beskrive og kritisere islam,« skriver Lars Hedegaard.Virkelig?
Her er hvad Lars Hedegaard i et interview få dage efter angrebet fortalte værten Michael Coren, på den canadiske tv-station Sun News Network, om den stadig ukendte gerningsmand (interviewet kan ses på YouTube):
– Du bliver vist 71 i år, bliver du ikke?
»Ja, præcist«.
– Og hvor gammel tror du, at han var, den her fyr?
»25 ... der omkring«
– Du klarede dig meget godt! Hvordan så han ud? Sagde han noget?
»Kun at han havde en pakke til mig. Han var indlysende en indvandrer ... fra et arabisk land eller muligvis Pakistan eller der omkring. Han var helt sikkert ikke etnisk dansker«.
– Okay.
»Han var, hvad jeg vil kalde en typisk, en typisk muslimsk indvandrer. Det er sådan, jeg vil beskrive ham«.
 
Kim Kristensen er journalist på Informations Christiansborg-redaktion
Klummen i morgen: Annegrethe Rasmussen om amerikanske ambassadører




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",6.0,16. februar 2013,"Jeg mente, og mener, at i den abstrakte diskussion om ytringsfrihed er det interessant for læseren, hvilke ytringer modstanderne af racismeparagraffen egentlig mener mangler i den offentlige debat. I dette tilfælde altså Lars Hedegaards."
11442,/debat/2011/09/laeserbreve-7,Læserbreve,Informations Webredaktion," Arbejdsskader er langvarige
Kurt A. Nissen, formand, Arbejdsskadeforeningen
S, SF, R og Ø fremsatte i det tidligere Folketing forslag om at fjerne varighedsbegrænsningerne i sygedagpengeloven. Efter valget må man gå ud fra, at de mener det samme som før, så der er flertal for forslaget.
Det vil betyde, at ingen syge og uarbejdsdygtige mennesker vil blive frataget deres sygedagpenge, før de bliver raske eller overgår til andre relevante ydelser, såsom revalidering, fleksjob eller førtidspension, og dermed vil de ikke blive tvunget på kontanthjælp.
Desværre er der ikke flertal i det nye Folketing for at fjerne etårsreglen i Arbejdsskadelovgivningen kun SF og Ø har svaret positivt så Arbejdsskadeforeningen må forsætte med at bearbejde politikerne, indtil de forstår, hvad vi mener, og det er kort og godt:En person, der bliver arbejdsskadet, skal have sin sag behandlet, uanset hvornår den bliver anmeldt. Den skal ikke afvises, fordi den arbejdsskadede havde for meget tillid til sin arbejdsgiver og troede på, at arbejdsgiveren overholdt loven og anmeldte skaden inden for et år. Reglen er kun til gavn for uansvarlige arbejdsgivere.
Det nye Folketing ønskes god arbejdslyst, og skulle I komme i tvivl om, hvad der er brug for af ændringer inden for Arbejdsskadeområdet, står vi gerne til rådighed.
Forurening fra atomkraft
Holger Terp, Hvidovre
»Hvilken amerikansk præsident har gjort mest for miljøet?« spørger Information på forsiden 20. september. Alle tre kandidater har ført krige, så i den henseende er de lige gode. Men der er et ekstra område, som skal med i beregningen.
USA's atomvåbenindustri har medført omfattende forurening med tungmetaller som uran og plutonium i forbindelse med produktion af kernevåben. Fabrikken i Kansas City og Pantes-fabrikken i Texas er nu sammen med anlægget til opsparing af plutonium i Hanford blandt de mest forurenede industrianlæg i verden.
Det sidste amerikanske kernevåbenforsøg, som blev foretaget i Alaska i 1971 forurener nu Beringsstrædet, og det var i sin tid inspirationskilde til etableringen af Greenpeace. Nixons administration var godt klar over, at den var gal med miljøet og efter omfattende høringer i Kongressen i 1969 begyndte embedsmændene at udvikle det system af føderale organisationer, som nu forsøger at tage vare på miljøet.
Obama takkede i 2010 nej til plutoniumsanlægget i Yucca Mountain i atomforsøgsområdet i Nevada, efter at det amerikanske energiministerium i årevis havde argumenteret til fordel for anlægget. Ligesom områderne med atomvåbenforsøg i Alaska, er Yucca Mountain et område præget af vulkansk aktivitet.
Information, radikal avis?
Søren B. Andersen, Odense
Som læser af Information må man efterhånden spørge, om bladet er blevet et kamporgan for Radikale Venstre. Ikke alene har man oplevet Rehlings leder om Enhedslisten og perfide angreb på S og især SF, men 17. september reducerer chefredaktøren SF til parti uden noget blik for Danmarks konkurrenceevne, til trods for partiets plan for 70.000 private job i industrien.
Radikales Venstres selvbillede tages til gengæld for pålydende. De er økonomisk ansvarlige, selv om de står bag en elendig aftale om Nordsøolien, og selv om deres idé om den kreative klasse som dansk økonomis frelser har vist at være et luftkastel. Ligeså burde partiets mantra om at lytte til økonomer afføde spørgsmålet: hvilke slags økonomer?
Ser man på de radikales uddannelsespolitik, med dens akademikersnobberi, kunne en kritisk analyse også være på sin plads. De har også lov til at kritisere pointsystemerne, uden at nogen forholder dem, hvad de vil sætte i stedet.
Vedrørende grøn omstilling tog S og SF i valgkampen tæskene om flyafgift og betalingsringen, mens ingen gad spørge de radikale, hvad de ville gøre for at dæmpe transportsektorens udledning af CO2.
Nu bliver de radikale efter alt at dømme en del af regeringen. Jeg ser frem til, at Information bemærker dette og ikke fortsætter fredningen af dem.
Snart i job
Karin Skrydstrup Hegelund, Frederiksberg
Jeg glæder mig til min dagpengeperiode næsten er slut, for så får jeg et job. Gad vide, om jeg så til den tid skal skrive i min ansøgning, at det er ved at være op over, så arbejdsgiver ved, det er nu, han skal slå til?
Hånden er ikke simpel
Frank Nilsson, Østerbro
Mathias Herup Nielsen (MHN) analyserer i kronikken 20. september den virkelighed, der møder ledige, når de kommer i kløerne på private aktører og bliver sendt i underlige job, de ikke er uddannede til.
MHN omtaler en ung arbejdsløs arkitekt, der bliver anvist et job som pædagogmedhjælper i en børnehave, og det giver ifølge den unge arkitekt og MHN ikke mening, men til gengæld giver det mening for den private aktør, der kører kurser for ledige.
Det er jo ikke sikkert, at den unge arkitekt har forstand på børn. Måske er det for svært for ham at tale med forældre om konflikter mellem børnene, eller andre udfordringer arbejdet i en børnehave byder på.
Fordi en pædagogmedhjælper rangerer lavere end en arkitekt på en eller anden skala, er det ikke sikkert, at arbejdet er nemt og at alle bare har de nødvendige kompetencer.
På samme måde er der mange, der forestiller sig, at unge der ikke kan klare en gymnasial uddannelse, bare uden videre kan tage en erhvervsuddannelse. Men det er ikke nemt at blive tømrer eller elektriker. Så ned er ikke det samme som nemt.
Læg landbrug under miljøet
Jens Kimby, Haderslev
Når Helle og Villy snart skal sætte et ministerhold, burde de overveje at nedlægge landbrugsministeriet og lægge erhvervet ind under miljøministeriet af den simple årsag, at landbruget uden sidestykke er Danmarks største miljøproblem.
Forbyd biler i byerne
Jean Thierry, København
Bilkørsel i byområder er ligesom rygning indendørs i offentlige lokaler: En ekstremt dårlig vane, som er farlig for andre og naturligvis skal forbydes.
Ligesom rygning er bilisme stærkt afhængighedsskabende; derfor skal der bilafvænningskurser til. Tilsvarende er det også vigtigt at huske, at det er bilismen og ikke bilisten, den er galt med. Bilisten er et offer for sin bilafhængighed.
Det gælder naturligvis som nævnt i byområder og ikke langt ude på landet, hvor biler kan være et nødvendigt, og ikke nær så stort onde.
Lykketoft på pengekassen
Søren Wolff, Aakirkeby
Mogens Lykketoft blev i 1990'erne udråbt til at være Europas bedste finansminister. Så her er en opfordring til Helle Thorning: Gør Mogens til finansminister, så der kan blive plads til Venstres favorit i formandsstolen, Marianne Jelved.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,22. september 2011,"Jeg glæder mig til min dagpengeperiode næsten er slut, for så får jeg et job. Gad vide, om jeg så til den tid skal skrive i min ansøgning, at det er ved at være op over, så arbejdsgiver ved, det er nu, han skal slå til?"
10294,/debat/2012/03/flsmidt-anerkende-ansvar,FLSmidt skal anerkende ansvar,Johnny Skovengaard," FLSmidths koncerndirektør Bjarne Moltke Hansen melder 19 marts hus forbi: Ifølge ham har virksomheden ikke noget moralsk ansvar i sagen om de mange cypriotiske arbejdere, der er blevet syge af at arbejde i en asbestmine, som den danske virksomhed ejede i 50 år, fra 1936 til 1986.
Det virker ansvarsløst, når man tænker på, at man helt siden 1930’erne har været opmærksom på, at asbest kunne give varige lungeskader, og at faren for at udvikle lunge- og lungehindekræft var klarlagt i 1978. Derfor kan virksomheden ikke henvise til manglende viden.
FLSmidth kæmpede også imod et forbud mod asbest i Danmark, men det blev alligevel gennemført i 1980. Virksomheden er et forargeligt eksempel på, at virksomheder flytter produktionsteknologi og investeringer rundt i verden næsten uden barrierer, men ’glemmer’ at tage eksisterende viden og erfaringer med sig og informere medarbejdere og andre ordentligt.
Et andet eksempel er beklædningsindustrien, hvor vi herhjemme anerkendte det såkaldte symaskinesyndrom – kroniske nakke-skuldersmerter efter flere års arbejde ved symaskinerne – i begyndelsen af 1990’erne.
Forsøget på at løse problemet bestod desværre mest i at flytte produktionen til andre lande. Og de fleste tøjvirksomheder glemte at tage deres viden med. Millioner af kvindelige og mandlige beklædningsarbejdere i såkaldte billig-lande betaler nu prisen.
Stil krav
Når det gælder egen produktion har virksomhederne en forpligtelse til at holde sig informeret om skadelige virkninger. De bør også have pligt til at videregive denne viden over alt, hvor de opererer, samt informere og gribe ind med forebyggende foranstaltninger.
Når skaden er sket, bør de have pligt til at hjælpe med klageadgang og til at betale for at gøre skaden god igen, så vidt det nu er muligt. Det er faktisk indholdet i nogle nye vejledende principper for multinationale og andre virksomheder, der kom sidste år fra FN.
FLSmidts holdning til ofrene for deres asbest-eventyr på Cypern giver os grund til at kræve, at disse principper bliver gældende internationale regler frem for kønne ord i anbefalinger og vejledninger, som alt for få retter sig efter.
",0.0,24. marts 2012,"Når skaden er sket, bør de have pligt til at hjælpe med klageadgang og til at betale for at gøre skaden god igen, så vidt det nu er muligt. Det er faktisk indholdet i nogle nye vejledende principper for multinationale og andre virksomheder, der kom sidste år fra FN."
7124,/debat/2013/07/laeserbreve-11,Læserbreve,," 
	Tour de Farcen

Christian Glahder, Slagelse, efterlønsamatørcyklist

	Boykot dette dopede cykelløb og nyd sommeren. Siden 1997 har broderparten af Tour-vinderne fået frataget deres titel pga. doping.

	I midten af 1990’erne vandt spanieren Miguel Indurain Touren fem gange. Han er aldrig blevet taget for doping eller indrømmet et misbrug, men er for nylig blevet anklaget for behandling af den italienske dopinglæge Francesco Conconi.

	Hvor sjovt er det at følge et løb, der de seneste 15-20 år stort set ikke har haft en vinder?

	Ulighed skabes af systemet

Martin Koch Pedersen, sundhedspolitisk chef i Dansk Erhverv

	Debatten om ulighed i sundheden har et essentielt problem. Den handler primært om de socioøkonomiske faktorer – f.eks. arv og miljø, uddannelse og tilknytning til arbejdsmarkedet

	og overser dermed, at ulighed i sundheden også skabes af sundhedsvæsenet selv.

	For det første viser talrige analyser, at højtuddannede personer får langt bedre service og kommer hurtigere til i sundhedsvæsnet end borgere med lavere eller ingen uddannelse.

	For det andet er det ikke i alle egne af landet, der er adgang til specialister eller sågar praktiserende læger.

	Og for det tredje skaber lovgivningen ulighed. Når regeringen f.eks. svækker behandlingsgarantien, medvirker det til at øge uligheden for de mange borgere uden sundhedsforsikring.

	Jeg anerkender, at de socioøkonomiske forhold spiller en vigtig rolle, og det er en meget væsentlig del af debatten, men vil vi uligheden til livs, bliver vi nødt til også at tage den anden del af debatten – den, der handler om sundhedsvæsenet selv. Vi får først bugt med uligheden i sundheden, hvis vi for alvor begynder at forholde os til de mekanismer i sundhedsvæsnet, som skaber ulighed. En halv debat får os selvsagt kun halvvejs.

	Ja til lægmænd i lokalpolitik

Anne Marie G. Andersen & Henriette I. Sonne, kandidater til Københavns Borgerrepræsentation for Radikale Venstre

	Ebbe Elhauge Kristensen skriver 19. juni, at det er et demokratisk problem, at kommunalpolitikere har svært ved at følge med antallet af sager og deres stigende kompleksitet samtidig med, at de passer job og familie.

	Som kandidater til Borgerrepræsentationen finder vi desværre heller ikke forholdene optimale. Især det omfattende læsestof gør det svært at balancere familie- og arbejdsliv med byrådsarbejdet. Med disse arbejdsvilkår risikerer vi enten at få én slags politikere – dem, der kan hellige sig det politiske på bekostning af alt andet – eller at få truffet dårligere politiske beslutninger.

	En løsning kunne jf. Kristensen være at professionalisere politikerne. Et vederlag, som er til at leve af, ville give mulighed for at sætte sig ind i de mange sager samtidig med, at familien hænger sammen. Man kunne også reducere antallet af beslutninger og bilag og gøre disse mere læsevenlige eller tilbyde den nødvendige konsulentbistand.Selv om vi brænder for politik, stiller vi ikke op til Borgerrepræsentationen med ønsket om at måtte give afkald på alt andet. Kommunalpolitik bør være så rummeligt, at også de, der prioriterer familien, har reel mulighed for at søge politisk indflydelse.

	Krarups farlige nationalisme

Kristoffer Damgaard, Holstebro

	Søren Krarups kronik fra 5. juli må vist være et optryk af, jeg ved ikke hvor mange kronikker fra de seneste 30 år. Menneskerettighedstænkning bliver vanen tro udnævnt til abstrakt fromhed.

	Ifølge Krarup bør vi i stedet for at tænke og handle globalt gøre som sneglen i H.C. Andersens eventyr og være os selv nok, for»Verden kommer ikke mig ved«. At være sig selv nok så vi i det tidligere Jugoslavien, hvor den altødelæggende nationalisme endte med at knuselandet.

	Søren Krarup har altid harceleret over ismerne. Men hvad med hans egen nationalisme?Vel nok den isme med mest had og blod på samvittigheden. Krarup hader alle mellemfolkelige organisationer som EU og FN;hans tankegang er begyndelsen til et nyt ragnarok.

	Politiske partier skal have politiske ideer som fortegn, aldrig religion eller nationalisme. Det ville være begyndelsen på et nyt ragnarok.

	Som Piet Hein sagde: »Coexistence or no existence.«

	Mursis afgang var demokratisk

Bjarne Troelsen, Skørping

	Er det en trussel mod demokratiet, når man vælter en demokratisk valgt præsident?

	I oldtidens athenske demokrati havde man den regel, at man når som helst kunne indkalde folkeforsamlingen og med en simpel afstemning landsforvise en hvilken som helst politiker i 10 år og således afskære ham fra politisk indflydelse i sin hjemby.

	Athenerne, som skabte det første demokrati i verden, havde én afgørende bestræbelse i udviklingen af deres politiske system: Man ville ikke længere finde sig i tyranner. Dem havde man fået nok af.

	Derfor indrettede man omhyggeligt styreformen således, at det altid var muligt at slippe af med magthavere, som man mistænkte for at ville monopolisere magten for sig selv og deres tilhængere. Muligheden for at slippe af med sine magthavere var mindst lige så vigtig for dem som muligheden for at vælge dem.

	Væk med lømmelpakken

Leif Mentzel, København

	Den borgerlige regering vedtog i 2009 sammen med Dansk Folkeparti den såkaldte lømmelpakke op til klimatopmødet i København. En lov, som alle de nuværende regeringspartier stemte imod, og som underminererretssikkerheden;hvilket hurtigt blev bevist under netop klimatopmødet.

	Her udnyttede politiet loven til fulde oglavede bl.a. den såkaldte knibtangsmanøvre på Amagerbrogade, som gik ud over næsten tusind uskyldige mennesker.

	SRSF-regeringen harnu haft regeringsmagten i snart to år, hvor det næsten udelukkende har handlet om økonomi. Selv partier som SF og de radikale ser ud til at have glemt retssikker-heden, selv om den traditionelt har været en essentiel del af deres værdigrundlag.

	Hvis regeringen ønsker at bevare bare lidt anstændighed og vælgertillid, kan det ikke gå hurtigt nok med at få fjernet denne triste lov sammen med Enheds-listen og Liberal Alliance.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,9. juli 2013,Leave this field blank 
9849,/debat/2012/06/myten-nyderen-yderen,Myten om nyderen og yderen,Mathias Herup Nielsen," I debatterne om velfærdssamfundets fremtid ser den dominerende interessekamp ikke ud til at være en kamp mellem en økonomisk over- og underklasse, hvor førstnævnte har en privilegeret magt til at give og fordele arbejdet, mens sidstnævnte pænt må adlyde og tage imod. Grænsedragningen mellem samfundets klasser trækkes i stedet imellem de arbejdende på den ene side og de ikke-arbejdende på den anden. Af uransagelige årsager bekræfter vi i krisetider hinanden i, at der er tale om et moralsk skel, der opdeler mennesker i dem, der har viljen til at arbejde, og dem, der i mindre grad har viljen til at arbejde.
Tidligere VU-formand Jakob Engel-Schmidt har, som en af mange, med tilfredshed i pennen opridset dette ny klassekampsscenarie, hvor parterne udgøres af de bidragende skaffedyr på arbejdsmarkedet på den ene side og de »forkælede studerende, de snobbede akademikere og de luddovne kontanthjælpsmodtagere« på den anden.
I Berlingske blev billedet af de moralsk underlegne ikke-arbejdende tegnet op, kulsort på hvidt, da en kronikør hævdede, at »danskerne for første gang i nyere danmarkshistorie ikke længere er enige om fælles mål og kurs eller har samme grundlæggende moral og værdier.« Det forholder sig nemlig sådan, forklarede hun, at »den ene part opererer ud fra et sæt af værdier, hvor det er legitimt at stemme sig til andre menneskers penge«, mens den anden »gør oprør og ikke længere vil plukkes«.
Skurken i hængekøjen
Det bliver altså i stigende grad legitimt at antage, at der ikke blot er økonomisk og statusmæssig, men også en klar moralsk forskel på de, der står inden for, og de, der står uden for arbejdsmarkedet. Vi har, forstår vi, at gøre med to væsensforskellige skabninger, nemlig yderen og nyderen. Og ’nyderen’ uden for arbejdsmarkedet beskrives mere og mere entydigt som det arbejdende menneskes mest indlysende interessemodsætning.
På bemærkelsesværdig vis er ’nyderen’ dermed stille og roligt ved at overtage den rolle i klassekampsfortællingen, der i den klassiske udgave blev spillet af ’kapitalisten’. I den klassiske version var det virksomhedsejeren eller chefen på direktørgangen, der på uretfærdig vis indkasserede den merværdi, som arbejderen havde skabt. Han gjorde det tilmed uden selv at røre en finger. Det var manden med den høje hat, som de oprørske masser rettede deres vrede og opstand imod.
Den ny tids modstander, der kalder på et oprør, slænger sig ikke i læderstolen på direktørkontoret, men på den lune sofa derhjemme. Eller »i hængekøjen«, som Radikale Venstres arbejdsmarkedsordfører Nadeem Farooq smagfuldt udtrykte det, da han kommenterede en undersøgelse, der viste en klar folkelig opbakning til en halvering af kontanthjælpen for unge under 30 år.
Det virker næsten til, at det kækt provokerende slogan, som Ole Birk Olesens ultraliberale netavis 180grader i sin tid gik i luften med, i dag fuldstændigt har mistet sin provokatoriske kraft: ’Danmarks Arbejderavis – avisen for folk, der går på arbejde,’ lød det.
Nye arbejderpartier
Når flere og flere vælgere mener, at borgerlige partier bedst varetager arbejderens interesser, er det ikke underligt eller ulogisk. Det er et logisk udslag af, at klassefortællingernes version 2.0 vinder frem. Hvis arbejderens mest indlysende interessemodsætning ikke er arbejdsgiveren, men den, der står uden for arbejdsmarkedet, kan man jo snildt profilere sig selv som arbejderparti ved at moralisere nedladende over for arbejdsløse borgere, gå løs på velfærdsstatslige ydelser med nedstryger og hækkesaks og spille med musklerne over for den sygdomsramte, den studerende og den arbejdsløse, som ikke vil flytte til Jylland for at arbejde.
Og når den siddende regering i det nyligt lancerede udspil til en skattereform, ’Danmark i arbejde’, vil hente 3 milliarder kroner fra førtidspensionister, kontanthjælps- og dagpengemodtagere og indføre skattelettelser for danskere i arbejde, er det et fint eksempel på realpolitisk tænkning i tråd med tidens ånd.
Problemet er, at der er noget åbenlyst forløjet ved denne nye samfundsfortælling. Den skarpe opdeling af ydere og nydere i to væsensforskellige grupper med modsatrettede interesser og moral, kan – hvor godvilligt man end betragter den – næppe beskrives som meget andet end ideologisk blændværk. Den, der blev fyret til formiddag, var jo en kollega i går. Den, der går på pension i morgen, er arbejdende i dag. Og den, der er studerende lige nu, er i job i 2015.
Over et samlet livsforløb glider vi fra gruppe til gruppe. I nogle perioder vil vi være mere ’nydende’ end i andre. Ikke fordi vi som skizofrene pendulerer mellem nyderens og yderens diametralt modsatrettede moral- og værdisæt. Men fordi det nu engang er en naturlig og bevaringsværdig præmis for det samfund, vi har bygget op. Dét samfundskorpus, som affyrer sin oprørske ammunition nedad imod ’nyderne’, gør intet andet end at skyde sig selv i foden.
Dertil kommer, at den stærke betoning af ’yderne’ som en genetisk og moralsk homogen gruppe af beslægtede skaffedyr, der gør fælles front, bidrager til at gøre os blinde for forskelle mellem forskellige grupper på arbejdsmarkedet. Mellem givere og tagere af arbejde. Mellem de, der sætter organisationens mål, og de, der pålægges at føre dem ud i livet. Mellem selvrealiseringsjægere og kroppe, der opslides af rutinearbejde.
Yder-alliancen
Det er her værd at bide mærke i, i hvor høj grad tidens sprog minder om de fortællinger, som managementlitteraturen har kastet op i stride strømme siden slut-80’erne. Det er fortællingen om, at gamle interessemodsætninger mellem ledere og arbejdere er afløst af ren harmoni, hvor medarbejder og virksomhed bærer på en fælles interesse og vilje, der peger frem imod indfrielsen af organisationens mål. Ingen ordrer, ingen magtudøvelse og intet hierarki behøves, for medarbejderens selvrealisering og organisationens målopfyldelse ligger og venter for enden af den samme solbeskinnede vej. Det er, med professor Niels Åkerstrøm Andersens ord, et skifte fra ’den ansvarshavende’ til ’den ansvarstagende’ medarbejder, hvor sidstnævnte forventes velvilligt at påtage sig de opgaver, som organisationen har brug for at få løst.
Således også med arbejdsgivere og arbejdstagere, der med ’yder/nyder’-dikotomien antageligt har fået et fælles projekt. Det virker påfaldende, at fagforbund og arbejdsgiverforeninger i stigende grad taler et fælles sprog og finder sammen om fælles projekter, mens traditionelle modsætningsforhold udviskes. Vi nærmer os stille og roligt et stadie, hvor den ansvarstagende arbejder velvilligt forventes at foreslå øget arbejdstid, færre helligdage og selvbetalt frokostpause. For at opfylde de fælles målsætninger.
Summa summarum; vi ser en ny sandhed om samfundet blive støbt på et fundament af to løgne. For det første, at det giver mening at tale om ydere og nydere som to væsensforskellige grupper af mennesker, der står som modstandere på en slagmark. For det andet at gamle interessemodsætninger mellem grupper på arbejdsmarkedet er afløst af en harmonisk yder-alliance.
Hvis velfærdssamfundet som solidarisk projekt er truet, er det næppe af horder af moralsk anløbne ’nydere’, men snarere af de samtidsfortællere, der bidrager til myten om yderen og nyderen.
",93.0,4. juni 2012,"Det virker næsten til, at det kækt provokerende slogan, som Ole Birk Olesens ultraliberale netavis 180grader i sin tid gik i luften med, i dag fuldstændigt har mistet sin provokatoriske kraft: ’Danmarks Arbejderavis – avisen for folk, der går på arbejde,’ lød det."
6013,/debat/2013/12/mandela-ingen-hyggeonkel,Mandela var ingen hyggeonkel,Peter Kenworthy," 
	I mandags afholdt Afrika Kontakt og gamle aktivister fra antiapartheidbevægelsen en mindearrangement for Nelson Mandela på Nytorv i København.

	Op imod 1.000 mennesker var mødt op for at hylde Mandela og hans kamp for frihed og retfærdighed. En kamp, som Mandela selv har indrømmet, hverken er vundet i hans hjemland, Sydafrika, eller i resten af Afrika, hvor millioner af mennesker stadigvæk kæmper for retten til et værdigt og anstændigt liv og for at have indflydelse på deres egen hverdag.

	Ved arrangementet talte Mogens Lykketoft (S) til de fakkelbærende tilhørere: »Jeg tvivler på, at vi kommer til at opleve noget andet menneske, der ved sin død mindes med så mange varme følelser og så mange rosende ord jorden rundt.«

	I Danmark har den danske antiapartheidbevægelse igennem en årelang kamp, der begyndte i 1960’erne, blandt andet haft held med at presse det danske Folketing til at indføre bindende sanktioner mod Sydafrika i 1986. Senest har den været med til at presse apartheidstyret til at afholde valget i 1994.

	I dag skal vi bruge mindet om Mandelas liv og kampen mod apartheid fremadrettet, i kampen for demokrati og social retfærdighed i andre dele af verden.

	Mere end apartheid

	For Mohamed Sidati fra Vestsaharas befrielsesfront, Polisario, der talte ved mindearrangementet, er Mandela en inspiration for ham selv og hans folk, saharawierne.

	Da Sidati mødtes med Mandela første gang i 1990, fortalte Mandela ham, at han støttede saharwiernes kamp for uafhængighed.

	Efter Mandela var blevet præsident, skrev han et brev til Mohamed Sidati, hvor der stod, at »venskabsbåndene mellem folkene i Saharawi-republikken og Sydafrika er blevet smedet gennem en fælles kamp og solidaritet«.

	Sydafrika anerkendte sidenhen Saharawiernes eksilregering og etablerede diplomatiske forbindelser med den. Noget Danmark og andre EU-lande endnu ikke har gjort.

	Mandela var og er således stadig en inspiration for mange. Men vi må huske ham som en, der kæmpede en større kamp end blot den mod apartheidregimet. Vi må huske ham, som han var.

	Mandela var ikke blot den uskadelige hyggeonkel, som nogle af de mere revisionistiske medier og politikere forsøger at fremstille ham som.

	 

Peter Kenworthy, Afrika Kontakt
",3.0,18. december 2013,"	Ved arrangementet talte Mogens Lykketoft (S) til de fakkelbærende tilhørere: »Jeg tvivler på, at vi kommer til at opleve noget andet menneske, der ved sin død mindes med så mange varme følelser og så mange rosende ord jorden rundt.«"
582,/debat/2016/03/kun-toer-grin-kan-skabe-ny-politik,"Kun hvis vi tør blive til grin, kan vi skabe en ny politik",Nikola Nedeljkovic Gøttsche," Der har givetvis været et tidspunkt, hvor det at demonstrere var et effektivt værktøj, som påbød sig politisk handlen eller opmærksomhed. Men i dag er protestbevægelsen blevet en velkendt, forudsigelig og normaliseret del af det politiske spil, der i bedste fald udløser en floskelkommentar om, hvor dejligt det er, at vi lever i et demokrati, hvor der er plads til ytringsfrihed og forskellige holdninger.
Det er 13 år siden, at det, som er blevet kaldt verdenshistoriens største demonstration, løb af stablen, da millioner af mennesker i over 600 byer verden over udtrykte deres utilfredshed mod den forestående krig i Irak. Men uden effekt. Occupy-bevægelsen kunne nævnes som et tilsvarende eksempel.
Er oprøret ligefrem blevet rutine? Er demonstranter blot jubelidioter med megafoner og flag?
Udviklingen kan ses som et udtryk for, at der findes helt klare grænser for ’det mulige’ i den politiske sfære, og det politiske establishment har omfavnet en ufravigelig konsensus om, hvad der er nødvendigt, og hvad der er naivt. En snæver elite bestående af prominente politikere, Christiansborg-journalister samt en håndfuld kulturpersonligheder og såkaldte debattører sætter dagsordenen for den offentlige debat og drager klare grænser for det politisk tænkbare.
Det kunne vi for nylig aflæse i den offentlige reaktion mod den tidligere græske finansminister Yanis Varoufakis’ nystiftede bevægelse, DiEM25 (Democracy in Europe Movement 2025), der er sat i søen for at skabe gennemsigtighed i beslutningsgangene i EU og på længere sigt demokratisere de europæiske institutioner. Projektet blev prompte stemplet som naivt, blåøjet og virkelighedsfjernt. Bemærkelsesværdigt nok var kritikken ikke rettet analysen af legitimitetsunderskuddet i EU eller substansen i DiEM25’s hensigtserklæringer, men derimod troen på, at DiEM25’s målsætninger var andet end løse og luftige utopier, uden hold i virkeligheden.
Selv om stadig flere kan skrive under på, at status quo ikke er optimalt, er det altså stadig et fåtal, der aktivt anstrenger sig for at ændre tingenes tilstand, eller overhovedet tror på, at systemet grundlæggende kan forandres.
Spørgsmålet er, hvor længe det resignerende flertal har tænkt sig at stå stiltiende tilbage?
Ny skillelinje
Spoler vi båndet lidt over to år tilbage, var manden i rampelyset ikke Varoufakis, men Uffe Elbæk, og det utopiske projekt hed Alternativet. Reaktionen var forventelig. Det var et dødfødt foretagende, der ikke kunne udløse mere end hovedrysten og overlegen trækken på smilebåndet hos det samlede politiske kommentatorkorps.
Men så kom valget, og Alternativet stormede som bekendt ind i Folketinget. At der i den parlamentariske kontekst alligevel er et rum for protest må altså være en del af forklaringen på Alternativets og til dels Enhedslistens seneste succes. I en amerikansk sammenhæng har en prominent aktivist fra Black Lives Matter-bevægelsen, Deray McKesson, annonceret sit borgmesterkandidatur i Baltimore, og Podemos i Spanien er også et eksempel på, at der bliver eksperimenteret med sammenblandinger mellem sociale bevægelser og parlamentariske partier.
Det er nok stadig for tidligt at slå fast om disse nye oprørsstrømninger, der forsøger sig ad de parlamentariske veje, ligefrem er ved at knække koden til at udvide det politisk tænkbare, men faktum er, at det flertallet fortsat udråber dem til at være naive. Soleklart er det dog også, at den politisk interessante skillelinje ikke længere er den fordelingspolitiske højre-venstre-skala, men derimod ligger mellem de systembærende og de systemkritiske kræfter.
Folketingsvalget i sommer er blevet kaldt et protestvalg ansporet af politikerleden og mistillid til de folkevalgte, men sammenlignet med jordskredsvalget i 1973, der i vidt omfang udsprang af socialdemokratiets både økonomiske (stigende skattetryk, udvidelse af den offentlige sektor) og værdipolitiske (indførslen af fri abort, frigivelsen af billedpornografien) venstredrejning under Jens Otto Krag og Anker Jørgensen, kan de oprørsstrømninger, vi ser i dag, ikke blot anskues som et resultat af, at pendulet har svunget for langt den modsatte vej. De kan ikke reduceres til et modsvar på den partipolitiske drejning – i dette tilfælde mod højre – som vi har været vidne til.
Oprøret er således ikke blot et venstrefløjsprojekt. Alternativet har på uset vis frasagt sig placering på den traditionelle højre-venstre-akse, og selv om Varoufakis himself må siges at være ræverød, er DiEM’s fokus først og fremmest på demokratiseringen af EU – ikke på partipolitiske tilhørsforhold.
Liberal Alliance trodser ligeledes de sædvanlige skel, når det kommer til gennemsigtighed, overvågning og borgerinddragelse. Og utilfredsheden med legitimitetsunderskuddet i EU deles på tværs af de folketingspartier, der er kommet til efter murens fald (omend deres løsningsforslag varierer).
Kort sagt: De brydninger, vi ser i dag, handler om systemiske udfordringer, ikke om fordelingspolitiske uenigheder.
Status quo er uholdbart
Den nuværende situation trækker alligevel tråde tilbage til 1973 for så vidt, at Mogens Glistrup og i nogen grad Erhard Jakobsen ændrede rammerne for det politiske mulige, og det skal vi gøre igen. Det umuliges kunst består i at genfinde uforudsigeligheden i den politiske modstandshandling og ikke at lade sig kue af de systembærende kræfters hånlige tilsidesættelse. Det handler om at tage diskussionen og tale om de ting, der fremstår som naturgivne og henstilles som rene teknikaliteter – det være sig indenfor økonomi, overvågning eller noget helt tredje.
Vi udvider kun det politiske genstandsfelt, hvis vi tør blive gjort til grin. Vi skal finde modet til at være sårbare og indtage det ’utopiske’ synspunkt i skolegården, på arbejdspladsen, til fodboldaftenen eller til pigemiddagen.
Man kan trøste sig ved tanken om, at forestillingen om, at tingenes nuværende tilstand kan fortsætte på ubestemt tid, i virkeligheden er den mest naive og virkelighedsfjerne. Flygtninge- og migrationssituationen, den stigende ulighed og klimakrisen vidner alle om, at status quo er uholdbart.
Enhver seriøs fremtidsanalyse undsiger, at vi kan opretholde det nuværende forbrugsvanvid, og mistilliden til vores folkevalgte og utilfredsheden med det demokratiske underskud kan ikke ignoreres for evigt. En fortsættelse af tingenes tilstand er ganske enkelt ikke en gangbar mulighed. Det er ikke et reelt alternativ.
Nikola Nedeljkovic Gøttsche er studerende




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",38.0,14. marts 2016,"Oprøret er således ikke blot et venstrefløjsprojekt. Alternativet har på uset vis frasagt sig placering på den traditionelle højre-venstre-akse, og selv om Varoufakis himself må siges at være ræverød, er DiEM’s fokus først og fremmest på demokratiseringen af EU – ikke på partipolitiske tilhørsforhold."
10065,/debat/2012/04/skolemadsordning-modvirker-ulighed,Skolemadsordning modvirker ulighed,Anne-Birgitte Agger og Københavns Madhus," »Skolemadsordning skaber ulighed,« hedder det 25. april i Information. Artiklens præmis og overskrift forholder sig ikke til, hvordan det københavnske EAT-projekt reelt håndterer ulighed i skolemaden. Men skolemadsprojektet har fra starten bekæmpet uligheden.
Som en del af beslutningsgrundlaget bag EAT fra Københavns Borgerrepræsentation er det en integreret del af projektet, at EAT udvikler en strategi til at modvirke den sociale slagside, EAT også rummer. Der er forskel på, om noget har social slagside, og om det skaber ulighed.
Siden 2009 har der på seks af de 37 EAT-skoler kørt et pilotprojekt, der skal udvikle modeller, så maden også kommer de fattigste børn til gavn. Projektet skal blandt andet udvikle en støtteform, der ikke stigmatiserer dem, der har behov for hjælp.
Som en del af EAT er der tillige etableret seks såkaldte madskoler, hvor maden har en særlig prioritet. Her spiser 50 til 90 procent af eleverne dagligt sammen til differentierede priser mellem otte og 20 kroner pr. måltid.
Madskolerne er fortrinsvis skoler, hvor behovet for social indsats er størst, og inden for det næste år stiger antallet af madskoler. Fremover vil alle nye skoler i København blive etableret som madskoler.
Ambitiøst sats
Der er således ikke rigtigt, når Information påstår, at kommunen først nu erkender ulighedsproblemerne i skolemaden – de har været prioriteret fra starten.
Og når avisens ekspert, ernæringsadjunkt Jon Fuglsang, bruger EAT som eksempel på, at man ikke er opmærksom på ulighedsproblemerne, taler han enten mod bedre vidende eller i ren uvidenhed.
København kunne have valgt at give alle millionerne, der bruges på skolemad, til de fattigste. Resultatet havde ikke været øget lighed, men et suppekøkken til de svageste. I stedet satser man ambitiøst på et attraktivt måltid med plads til alle. Problemet er ikke, at ingen ser de svages behov, men at pengene skal findes. Vi håber det lykkes.
Information kunne uden problemer have sat sig ind i kendsgerningerne, men det var nok gået ud over overskriften.
",9.0,30. april 2012,"København kunne have valgt at give alle millionerne, der bruges på skolemad, til de fattigste. Resultatet havde ikke været øget lighed, men et suppekøkken til de svageste. I stedet satser man ambitiøst på et attraktivt måltid med plads til alle. Problemet er ikke, at ingen ser de svages behov, men at pengene skal findes. Vi håber det lykkes."
13016,/debat/2010/12/laeserbreve-5,Læserbreve,Informations Webredaktion," DI og  taberdrengene
Søren B. Andersen, Odense
DI er meget bekymret for danske drenges fremtid på arbejdsmarkedet, viderebringer Information (17. december).
DI er dog ikke mere bekymret, end at de har overladt renoveringen af deres hovedsæde i København til en entreprenør, der bruger billig udenlandsk arbejdskraft. De danske drenge koster åbenbart for meget.
Burde Information ikke i sin dækning af økonomi og arbejdsmarked behandle DI, som den interesseorganisation for industrikapitalen, den er? Frem for at lade den fremstå som om den kun har alles ve og vel i tankerne.
Syge  skal selv betale
Sanne Kjær Sørensen, København
Regeringen har gjort op med en af grundpillerne i det danske velfærdssamfund: at alle syge kan blive behandlet i det offentlige sundhedsvæsen.
Jeg har haft en alvorlig blindtarmsbetændelse og min mand har nedsat sædkvalitet, derfor er vi i behandling for sygdommen ufrivillig barnløshed (Ifølge WHO's definition af sygdom, er infertilitet inkluderet). Mod direkte patient betaling har vi muligheder for at fortsætte vores behandling efter 1. januar 2011, hvor loven om brugerbetaling på kunstig befrugtning og loft på medicinudgifter træder i kræft. Men da jeg lige er blevet sagt op fra mit arbejde er vores private økonomi lidt ustabil. Det skal vi nok klare, man har vel altid råd til at få børn eller blive behandlet for sin sygdom (?).
Samfundsøkonomisk er det ifølge beregninger en god investeringen at få børn. Danmark vil på lang sigt lide et tab på 1,3 milliarder kroner pr. år pga. lavt fødselstal. I det perspektiv blegner de 200 millioner kroner, staten årligt kommer til at spare på den nye lov.
I dag er ca. 10 pct. af alle nyfødte hjulpet til verden ved hjælp af fertilitetsbehandling. Den kommende lov straffer ikke kun syge mennesker - den er også samfundsøkonomisk uansvarlig!
Ineffektive  sygehuse
Pauli Andersen, Hørsholm
Ole Eldar Andersen kommenterer Lars Løkkes Rasmussens overbetaling af de private hospitaler og pointerer, at mens pengene i det offentlige system går både til behandling og forskning, går pengene i det private til behandling og ejerkredsen (17. december). Det er ikke en korrekt sammenligning.
Når mange offentligt ansatte læger og sygeplejersker søger over til de private hospitaler, skyldes i mange tilfælde utilfredshed med en ineffektiv offentlig sundhedssektor, hvor der ikke er fokus på patienten. I den private hospitalssektor er patienten, forskning og uddannelse i fokus, og man er befriet for det offentlige bureaukrati.
Det største problem er ikke, at regeringen har overkompenseret privathospitalerne, men at de ikke har effektiviseret hele den offentlige sektor, herunder sundhedssektoren. Her foregår der en konstant og solid overbetaling.
I stedet for at fokusere på overbetalingen af privathospitalerne, bør interessen i langt højere grad rettes mod det offentlige overforbrug, da en besparelse på 20 pct. af det samlede danske sundhedsbudget på 100 milliarder kroner er langt større end en tilsvarende besparelse på 2 milliarder kroner på privathospitaler.
Tillykke til kvinderne
Michael Falkendorf, Klippinge
Nu er målet næsten nået. Kvindelig tankegang har overtaget alle uddannelsesinstitutionerne og dermed adgangen til magten.
Om få år er I inde i magtens korridorer og parate til at overtage styringen. Sådan! En 50/50-fordeling er ikke godt nok. Det der med ligestilling var bare en mellemstation, som naive mænd som jeg selv hoppede på.
I hjemmet er kvinden både lovgiver, politi og dommer, og de mænd, der har problemer med det, er vippet ud. Børnene har mor overtaget. Det er jo udelukkende hende, der besidder empati og social forståelse, og det må både drengene og mændene bare lære at forstå.
Oh, du kedelige danske kvinde, der bliver langt mellem prinserne på de hvide heste.
Ø's forfejlede  boligpolitik
Arne Jørgensen, København
Mikkel Warming og Allan Ahmad (Ø) udfolder i Information deres visioner om boligpolitik, der virker (18. december). Et af punkterne er, at kommunen skal have anvisningsret til ejer- og andelsforeninger. Et flertal i Borgerrepræsentationen har allerede anmodet regeringen om at få den mulighed. Uanset regeringens farve efter næste valg, vil jeg kraftigt anbefale, at det afvises. Har København dog intet lært? Storbyer i Europa var i 1970'erne og 80'erne i forfald. Bykerner kollapsede med sociale sammenbrud, kriminelle bander, narko og prostitution til følge. De gode skatteydere flygtede til fredelige områder. Tilbage blev fattige, arbejdsløse og ressourcesvage. I 1990'erne blev udviklingen vendt, da slummen i bykernerne blev erstattet med kvalitetsboliger, elegante indkøbscentre og stærke uddannelsesinstitutioner.
Nu tror flertallet på rådhuset, at de kan løse social nød ved at sprede problemerne over hele byen. Det hiver ingen op - det hiver alle ned. Det varer ikke længe, før ellers velfungerende områder bliver forvandlet til ghettoagtig slum. Det kræver blot en enkelt familie at ødelægge livskvaliteten for beboerne i en hel boligblok med hærværk, vandalisering, støjende musik og truende adfærd.
Forslaget om anvisningsret til ejerforeninger er endnu et af Enhedslistens tåbelige forsøg på at jage de velfungerende ud af byen. Det ligger i forlængelse af tidligere forsøg på at indføre bopælspligt på f.eks. Islands Brygge.
Hvordan har borgmestrene tænkt sig at ressourcesvage skulle betale markedspriser for luksuslejligheder? Den omkostning vil naturligvis tilfalde kommunen. Det er ikke lige det København skal bruge sine begrænsede ressourcer på.
Belønning  til sidst
Ejlar Hældere Væhr, Valby
Drengene får dårligere karakterer i skolen end pigerne. Kompensationen er højere løn i arbejdslivet.
Skab et center for islamisme
Nicolai Sennels, Brabrand, folketingskandidat for DF
Det er godt, at Folketinget nu har vedtaget at oprette et forskningscenter for marxismen og de forbrydelser mod menneskeheden, som er begået i idologiens navn. Nazismen har længe haft sine folkeoplysende centre. I dag lever de to totalitære ideologier heldigvis en kummerlig tilværelse blandt få og magtesløse fanatikere.
Den ældste og mest relevante af verdens totalitære ideer kunne dog også trænge til et center. Islamismen, den voldelige islam og dens voldelige tilhængere, har hærget verden i over tusind år i jagten på tusindårsriget: Kalifatet.
Modsat nazisme og marxisme spiller islamismen en væsentlig rolle i nutiden. Et islamismecenter vil dermed ikke kun være et historisk center, men også et samtidshistorisk museum. Et islamismecenter er således på mange måder mere relevant end et marxismecenter.
Politiske og religiøse totalitære ideologier skal ikke kun bekæmpes med magt og humor, men først og fremmest gennem folkelig oplysning.
Konservativt højdepunkt
Poul Genefke-Thye, Nivå
Charlotte Dyremose (K) betegner forsker Sven Erik Nordenbos kritik af regeringens planer om karaktergivning fra 6. klasse som »noget pjat«. (25-26. december). Dermed er der sat et helt nyt niveau for argumentation i den politiske debat.
For fremtiden vil det ikke længere være nødvendigt at finde saglige argumenter - det vil være nok at affeje enhver kritik eller modstand ved at kalde den »noget pjat«! Kan det virkelig undre de konservative, at de mister vælgere?
Absurd, royalt fødselscirkus
Mette Mølbak, København
På mange måder ligner vi hinanden, Mary og jeg. Vi er begge mødre, gravide og skal føde på Rigshospitalet.
Men hvor jeg kan mærke, at forholdene for fødende, siden sidst jeg var gravid, er blevet mærkbart forværret, tror jeg ikke, Mary oplever det samme. Medier fra Politiken.dk til Billedbladet kan rapportere, at fødselsholdet - det bedste i landet - er parat, at håndværkerne har sat fødestuen i stand, og at Mary efter fødslen bliver overflyttet til et område, der allerede nu er spærret af. Her kan hun opholde sig til amningen er i orden - fire til syv dage.
Det er lidt andre forhold, almindelige fødende møder.
Mens Mary kan vælge og vrage mellem fødestuerne, er mit frie sygehusvalg ophævet. Mary får landets bedste læger ved siden side. Jeg frygter for, at jordemoren må gå mit i presseveerne, det kender jeg eksempler på. Og mens Mary kan tage hjem, når hun er klar, vil jeg blive sendt hjem fire timer efter, at jeg har født. I det tidsrum skal jeg finde ud af, om amningen fungerer og blive klar til at tage trapperne op til vores lejlighed på femtesal uden elevator.
Måske er forholdene på landets offentlige hospitaler ikke til at give mere service til fødende. Men det får bare den kongelige særbehandling til at virke endnu mere absurd.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,22. december 2010,"Nu tror flertallet på rådhuset, at de kan løse social nød ved at sprede problemerne over hele byen. Det hiver ingen op - det hiver alle ned. Det varer ikke længe, før ellers velfungerende områder bliver forvandlet til ghettoagtig slum. Det kræver blot en enkelt familie at ødelægge livskvaliteten for beboerne i en hel boligblok med hærværk, vandalisering, støjende musik og truende adfærd."
13170,/debat/2010/11/politikerne-giver-malerhjerne,Politikerne giver os malerhjerne,Benny Lihme," Mantraet om produktions- og effektmåling som styring af politiets arbejde og det sociale områdes indsatser er hverken nyt, fornuftigt eller ordentligt gennemtænkt.
Flere politibetjente landet over, også på lederplan, er trådt frem i medierne med en skarp kritik af det, de betegner som måltyranni. Kritikken retter sig mod et centralt krav om, at antallet af sigtelser skal i vejret i landets politikredse. Dette opfattes flere steder på gulvplan som en ordre om, at man skal pynte på tallene, så det ser ud som om, produktionen og effektiviteten går i vejret (i den forstand bliver grisen federe af at blive vejet!).
Selv de mindste forseelser, som borgerne måtte begå, er store nok til at blive skrevet ned, og sagskomplekser som tidligere blev taget under ét, skal nu brydes op i flere sigtelser. Et grelt eksempel på denne målerhjerne-forgiftning vedrører misbrug af dankort. Hvor samfundsnyttigt er det, at en simpel forbryder, som har misbrugt et kort 27 gange, nu bliver mødt med 27 sigtelser i stedet for én, som almindelig praksis ellers har været?
Da denne satsen på produktionsmål medfører øget bureaukrati og tidsforbrug på lette politiopgaver, vil der være andre, vigtigere og mere komplekse opgaver, som politifolkene ikke når. Ifølge nogle af de kritiske røster opstår der på denne måde et paradoks, hvor de isolerede mål godt kan opfyldes, men det sker på bekostning af det formål, som er samfundets og politiets. Når der styres efter løsrevne forenklede produktionsmål, er risikoen, at det overordnede formål, et kvalitativt trygt samfund, fortoner sig. Mål adskilles fra formål i og med at helheden atomiseres i løsrevne produktionsplaner.
Nogle af de kritiske politifolk har betegnet det som noget, der minder om den sovjetiske bureaukratiske planøkonomis tid.
Ændret undervisning
Denne reference til det gamle Østeuropa er ikke helt ved siden af, jf. en kendt faglig vits inden for måle- og evalueringsbranchen. Den polske møbelindustri blev således før jerntæppets fald vurderet på, hvor mange tons møbler den kunne producere per år. Det medførte, at det polske møblement blev verdens tungeste ...
Med et fagudtryk betegnes denne dynamik som konstitutiv, dvs. at målingerne griber ind i de virkeligheder, som der skal måles på. De har en konstituerende indflydelse, ja, målinger skaber eller forandrer virkeligheder, som når lærerne ændrer deres undervisning, så den passer til Pisa-undersøgelsernes parametre. Skal de enkelte skoler klare sig i en konkurrence, der er baseret på centrale målplaner, må de opgive individualitet, helhed, dannelse mm. En iboende del af målingsparadigmet er at medvirke til standardisering, så der opnås den ensartethed, der gør de konkurrerende parter målbare og sammenlignelige. Pisa-målinger er velegnede til dette, hvorfor skolerne, hvis de vil være med i konkurrencen, skal undervise med henblik på at gøre børnene gode til at gå til eksamen i de fra centralt hold udpegede fag.
Hvad politiarbejdet angår, er det klart, at målerhjernementaliteten negligerer det forebyggende arbejde. Det er en del af politiets formål at forebygge kriminalitet, men da det er svært at lave produktionsplaner og resultatmålinger på, at man har sørget for, at noget ikke sker, passer forebyggelse ikke ind i produktionsparadigmet.
Sigtelser, opklaringer, action, fængslinger osv. kan der måles på, mens det ikke målelige forebyggende arbejde står i skyggen. Og som konsekvens har lav status inden for politiets rækker. En betjent med et stort antal årlige anholdelser og sigtelser står stærkere, når det kommer til resultatløn end kollegaen i SSP-samarbejdet, som ikke kan andet end påstå, at hans arbejde har sparet samfundet for en masse kriminalitet. Uanset hvor meget SSP betjenten påberåber sig, at han laver godt politiarbejde, står han dårligt i sammenligning med kollegaen, der kan dokumentere med tal, uanset hvor sminkede de er, at han er effektiv og fortjener sin resultatløn
Hukommelsestab
Især inden for det sociale område står målingsparadigmet meget stærkt. Overraskende var det derfor, at socialminister Benedikte Kiær for nylig som noget nyt meldte ud, at: »Nu går vi efter effekten« (Berlingske Tidende den 3. oktober 2010).
»På nuværende tidspunkt ved vi meget lidt om, hvad vi får for pengene på det sociale område,« skrev socialministeren. Så vi skal lære af og efterligne sundhedsområdet, »hvor det ville være utænkeligt ikke at måle effekten af den behandling, man giver patienten.«
Det må bero på et hukommelsestab, når Kier står frem med et budskab om, at NU vil hun kaste lys over det uvidenhedens mørke, som hendes sidste godt 15 forgængere i ministerstolen har lavet politik i. Selv blev jeg i 1975 ansat på Socialforskningsinstituttet for at være med til at lave en undersøgelse af 'Effekten af behandling på børne- og ungdomshjem'. Det var i 'den socialdemokratiske perspektivplanlægningernes tid', hvor Per Hækkerup stod for statsbudgetterne. Han havde sendt det bud til sin socialminister, Eva Gredal, at en mekanisk fremskrivning af de offentlige udgifter var perspektivløs, hvorfor hun havde værsgo at skaffe sig viden om effekt af ophold på det, også i dag, omkostningstunge område, som anbringelse af børn og unge på døgninstitutioner er. Og hvorfra Benedikte Kiær henter de fleste af hendes eksempler.
Da vores 400 sider lange gennemgang af effektundersøgelser udkom i 1978, skrev en coming man i partiet Venstre, Bertel Haarder, en kronik i Berlingske Tidende med udgangspunkt i vores publikation (11. marts 1978). Haarder kunne, i modsætning til Kier mere end 30 år senere, henholde sig til viden om effekt, da han konkluderede, at der ikke er meget godt at sige om døgninstitutionsanbringelse af børn og unge.
Denne viden udnyttede han ideologisk, da han gik langt ud over undersøgelsens resultater og slog et slag for familieplejen og almindelige menneskers læggen armen om de adfærdsvanskelige børn. Dette slet skjulte opgør med de professionelle socialpædagoger og deres fagforening til fordel for 'Maren i Kæret' og den danske kernefamilie siger noget om, at viden om måling af effekter inden for det sociale område er voldsomt politisk inficeret.
Mod bedre vidende
Aktuelt står eksemplerne på politikeres ignorance over for evalueringer og målinger, der er politisk ubekvemme, nærmest i kø inden for det sociale område.
Socialministerens efterlysning af viden forekommer f.eks. hul, når den sammenholdes med den 765 sider lange betænkning fra regeringens egen kommission vedrørende ungdomskriminalitet. Her er det forbløffende ikke manglen på viden, men at et politisk flertal på trods af viden beslutter sig for det modsatte af denne viden, bl.a. nedsættelsen af den kriminelle lavalder til 14 år.
Benedikte Kiær burde have efterspurgt viden om forholdet mellem viden og politisk magt. For sagen er jo, at der fra 70'erne og frem er kommet en strøm af det, som Kiær hævder ikke eksisterer, nemlig evalueringer og effektmålinger. I 1998 udgav landets førende evalueringsekspert Peter Dahler-Larsen bogen Den Rituelle Refleksion - om evaluering i organisationer, som konkluderede, at selv om vi lever i evalueringens tidsalder, bliver langt de fleste evalueringer ikke brugt til deres egentlige formål. Mere end 10 år senere holder denne konklusion. Selv om der er løbet endnu mere vand ud i målingshavet, kan ledende politikere som socialministeren melde ud, at NU skal der (langt om længe) igangsættes evalueringer og resultatmålinger.
Hvorfor ikke NU starte med at se tilbage og opsummere og evaluere den samlede målingsindustris produkter fra de sidste 25 år? Hvad er egentlig den politiske og økonomiske gavn, som samfundet har haft, af de sidste 25 års tsunami af resultatmålinger? Hvem scanner målerhjernerne, og hvem evaluerer evaluatorerne? Og hvorfor er der så mange evalueringer, som ikke bliver brugt, og hvorfor handles der politisk mod bedre vidende osv.
Benny Lihme er redaktør på det socialvidenskabelige tidsskrift 'Social Kritik'




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",9.0,26. november 2010,"Nogle af de kritiske politifolk har betegnet det som noget, der minder om den sovjetiske bureaukratiske planøkonomis tid."
6789,/debat/2013/08/videnssamfundets-graenseloeshed-giver-adhd,Videnssamfundets grænseløshed giver os ADHD,Anne Marie Geisler Andersen," 
	Debatten om psykisk sygdom omhandler desværre oftest medicin og overdiagnosticering. Derfor er jeg glad for, at Sundhedsministeren har opfordret til at belyse de samfundsforhold, som gør, at flere mistrives og rammes af psykisk sygdom.

	Et væsentligt forhold er, at vi i dag kan arbejde når som helst og hvor som helst. Arbejdet udgør en stor del af manges identitet, hvorfor arbejdsmæssige præstationer har enorm betydning. Flere og flere rammes af stress, som f.eks. kan udløse angst og depression. For nylig advarede en ekspert om, at et stigende antal danskere ikke kan lægge arbejdet væk i ferien og dermed aldrig får en reel pause.

	Også ledige rammes af stress. Den høje arbejdsløshed taget i betragtning undrer det, at vi ikke gør det lettere at gå på deltid – f.eks. for børnefamilier. I stedet skal beskæftigede yde mere, og ledige mødes af flere krav. På egen krop og gennem venner har jeg oplevet, hvordan beskæftigelsesindsatsens mange regler, kontrol og manglende målrettethed får selv ressourcestærke mennesker til at miste troen på sig selv.

	Sidste år gik jeg i et gruppeforløb for mennesker med OCD. Flere måtte melde sig raske, fordi sygedagpengene ikke kunne forlænges. At de var underlagt samme krav som raske dagpengemodtagere, satte dem ofte tilbage i behandlingen. Beskæftigelsessystemet er ikke for psykisk sårbare.

	Ingen pauser

	I dag er der ikke mange naturlige pauser, og arbejdet flyder ofte sammen med fritiden. Lukkelovens afskaffelse er udtryk for, at samfundets ydre rammer udviskes. Vi kan være på hele tiden, og selve muligheden for at være det betyder, at mange arbejdsgivere også forventer fleksible medarbejdere. For mennesker med brug for faste rammer – f.eks. ADHD-ramte – er dét en udfordring.

	Samtidig skal vi selv skabe rammer og mål for vores arbejde. Tendensen spores så tidligt som i folkeskolens krav om ansvar for egen læring, og jo længere man kommer i uddannelsessystemet, desto mere skal man selv kunne tilrettelægge sin tid. På universitetet læste jeg ofte i døgndrift; mit selvværd afhang af gode karakterer, og på grund af min ADHD var jeg ikke god til at sætte grænser. Flere gange fik jeg stress, som to gange endte i depression. Jeg tror altid, der har været mennesker med de udfordringer, som kan føre til stress eller en ADHD-diagnose. Men det er blevet sværere at begå sig, hvis man har vanskeligt ved at prioritere.

	Mediebombardement

	Teknologien og et fragmenteret mediebillede gør, at vi bombarderes med informationer. Ligeledes øges forventningerne til, at vi konstant er på. Vi skal have nemkonto og e-boks, lægen kommunikerer digitalt, og arbejdsløse skal frekventere diverse hjemmesider. De mange kommunikationsformer og -fora kan give megen stress. I produktionssamfundet blev kroppen slidt ned, i videnssamfundet er det psyken.

	Medierne spiller også en rolle i forhold til stress, angst og depression. Vi bombarderes med idealer for udseende, motion mv. og kan konstant sammenligne os med de bedste. Dette hvad enten det gælder studerende, som sprænger karakterskalaen eller chefen, som klarer jobbet med bravur, laver hjemmebag, dyrker motion mm. Vi får sjældent det hele billede – for selvfølgelig kan ingen levere toppræstationer på alle livets områder på én gang.

	Mediernes evige fokus på sygdom og død kan også øge angsten f.eks. hos mennesker med OCD. I forebyggelsens hellige navn hører vi om risici for alverdens sygdomme. F.eks. i forbindelse med graviditet gør de utallige vejledninger og råd, at man kan bekymre sig i en uendelighed. Min veninde blev frarådet at gå ud i myldretiden, da det kunne give stress. Hvis man ikke er stresset, bliver man det af de mange forskrifter.

	Valg på valg

	Vi skal også hele tiden tage stilling til et utal af valgmuligheder samt hvor vi er på vej hen. For vi skal helst være på vej. Unge skal tidligere vælge retning og helst ikke have mange sabbatår. Konstant skal vi udvikle os, og vi skifter job og ægtefælle oftere. Også teknologien medfører nye valg, og de mange muligheder tvinger os til at vælge og leve med konsekvenserne. Siger man f.eks. nej til nakkefoldsscanning, kan man indirekte blive ansvarlig for at føde et barn med handicap.

	Jeg påstår ikke, at samfundets strukturer direkte forårsager psykisk sygdom. Men har man en medfødt sårbarhed, kan ydre faktorer medvirke til at udløse en sådan. Vil vi imødegå den voksende udfordring med psykisk sygdom, må vi forholde os til, hvordan vi organiserer samfundet.

	 

Anne Marie Geisler Andersen er kandidat til Borgerrepræsentationen i København og tidligere psykiatriordfører for Radikale Venstre

	 
",0.0,29. august 2013,"	Samtidig skal vi selv skabe rammer og mål for vores arbejde. Tendensen spores så tidligt som i folkeskolens krav om ansvar for egen læring, og jo længere man kommer i uddannelsessystemet, desto mere skal man selv kunne tilrettelægge sin tid. På universitetet læste jeg ofte i døgndrift; mit selvværd afhang af gode karakterer, og på grund af min ADHD var jeg ikke god til at sætte grænser. Flere gange fik jeg stress, som to gange endte i depression. Jeg tror altid, der har været mennesker med de udfordringer, som kan føre til stress eller en ADHD-diagnose. Men det er blevet sværere at begå sig, hvis man har vanskeligt ved at prioritere."
6184,/debat/2013/11/laeserbreve-4,Læserbreve,," 
	Småøerne har brug for hjælp

Tomas Sander Poulsen, Roskilde

	Der mangler en intelligent politisk løsning, der kan udvikle de trængte småøer, som stagnerer på trods af deres potentialer.

	Det koster 109 millioner kroner at drive øfærgerne til de 27 danske småøer med 4.605 fastboende og mange hundrede tusinde besøgende årligt. Hvad nu hvis man gjorde færgerne gratis for alle?

	Hvad ville det ikke medføre af øget tilflytning, turisme, konkurrenceevne og så videre. Et F-16-fly koster til sammenligning 500 millioner kroner, og driften af de 60 fly koster årligt 190 millioner kroner.

	Har levende småøer i udvikling ikke mere værdi end endnu et F-16-fly?

	Frivillige bliver udnyttet

Carsten H. Petersen, Stevns

	Er frivilligt arbejde ikke en slags sort arbejde, når det i stigende omfang bliver orkestreret af kommuner og institutioner med hjælp fra sponsorer? Venner må ikke hjælpe hinanden, medmindre det udførte arbejde skatteafregnes til punkt og prikke. Det samme burde gøre sig gældende over for de offentlige enheder, der har direkte og indirekte gavn af lignende vennetjenester.

	Ingen institutionsrepræsentant vil selvfølgelig udtale, at der er økonomiske grunde til behovet for frivillig indsats. Men betydningen og vigtigheden af indsatsen savner ingen lovord. Desuden får grupperinger af frivillige ofte økonomisk anerkendelse (til foreningen/organisationen og dens konsulenter).

	Men er det vejen frem, at det skrantende og dyre velfærdssamfund skal understøttes af frivillige? Det er under alle omstændigheder betænkeligt, at kommuner etablerer kurser og uddannelsesforløb, der gør frivillige særligt egnede til særlige kommunale indsatsområder.

	Hertil kommer de mærkværdige begrænsninger i retten til at udføre det frivillige arbejde. Kontanthjælpsmodtagere får eksempelvis ikke lov.

	Det er politisk korrekt og opportunt at tale om, at de frivillige »gør en forskel«, men det skattebetalte velfærdssystem skal vel ikke funderes på frivilligt arbejde?

	Landbrugets tid er omme

Knud Haugmark, Lyngby

	Forhåbentlig hopper seerne ikke på landbrugets reklamestunt Hele svineriet, som DR2 på skandaløs vis gav gratis sendetid i lørdags.

	Landbruget har i årtier fremstillet de forkerte varer, nemlig animalske produkter, og nægtet at indse, at disse varer ikke kan sælges med overskud. Landbruget har derfor pebet og plaget penge ud af skatteyderne for at kunne fortsætte det urentable dødsridt.

	Formanden for Landbrug & Fødevarer, Søren Gade, og hele landbrugstoppen ved godt, at løbet er kørt, men i stedet for at sadle om, er man gået systematisk ind i afpresningsbranchen. Vi skal alle sammen fremover betale milliarder i beskyttelsespenge til bønderne, så de ikke forgifter vores drikkevand.

	Det kan kun gå for langsomt med at indse fordelene ved at afskaffe et parasitagtigt erhverv, som undergraver vores sundhedssystem med resistente bakterier, erstatter dansk arbejdskraft ved hjælp af underbetalte østeuropæere, fremstiller usunde, inficerede fødevarer, smører Danmark ind i et tykt lag lort hvert forår, stjæler friværdien i naboernes ejendomme og derefter hyler op om sin egen vigtighed, så det ikke er til at holde ud at høre på.

	Danmark ville være både rigere, renere og lykkeligere uden dette overforgældede uvæsen.

	Glemsomme politikere

Mona Bjerre Ebdrup, København

	Jeg føler ikke politikerne har tillid til, at studerende kan træffe ansvarsfulde valg.

	De har glemt, at de fleste af os uddanner os til ledighed og derfor er nødt til at finde kvalificerende studiejob.

	De har glemt, at studerende kan have brug for orlov uden nødvendigvis at være luddovne.

	De har glemt, at fleksibilitet i studieordninger kan betyde, at de studerende kommer hurtigere og mere kvalificerede igennem studiet i stedet for at falde fra.

	De har glemt, at praktik giver kompetencer og erfaring, der kan være afgørende for, om den studerende får et job efter studiet.

	De har glemt, at udveksling til universiteter i andre lande giver studerende et vigtigt indblik i en globaliseret verden.

	Politikerne har glemt at lytte til de studerende, og lytter i stedet til økonomerne med deres regneark.

	Ingen kontrol med bankunion

Thomas Bloomstine, Lyngby

	EU’s bankunion vil være en katastrofe. De enkelte stater vil afgive national suverænitet til et europæisk finanstilsyn under Den Europæiske Centralbanks ledelse, som er uden for demokratisk kontrol.

	Dermed vil det europæiske finanstilsyn kunne foretage bail-in af indskydernes indeståender, præcis som man har set det på Cypern, hvor bankkunderne har mistet deres indeståender i de kriseramte banker.

	Alt det for at redde den finansielles sektors spekulation i derivater, options og futures. Til gavn for det finansielle oligarki på Wall Street og i City of London.

	Ældre på smalkost

Martin Locht Pedersen, Sygeplejestuderendes Landssammenslutning

	Ifølge en ny undersøgelse fra Arbejderbevægelsens Erhvervsråd kommer næste valgperiode i kommunerne til at byde på smalkost. Det samme serviceniveau skal de næste fire år tilbydes til 93.000 flere ældre, men med de samme økonomiske rammer som i dag.

	Regeringen lægger op til en vækst i den offentlige sektor på 0,6 procent, men efter fire år med nulvækst i kommunerne kan det virke som et slag i luften. Hvis vi også i fremtiden skal tilbyde pleje af vores ældre på et niveau, vi kan være bekendt, kræver det både kloge hænder og klog økonomi.

	Men skulle man endelig finde penge til at hyre personale til de flere ældre, er der ikke nok kvalificerede kloge hænder, fordi ungdomsårgangene er små i forhold til tidligere.

	Den offentlige sektor ligner snart et skelet uden kød på, så politikerne vil i fremtiden få svært ved at råbe op om effektivisering og modernisering ad det offentlige, når der mangler penge. Vi må forvente, at regeringen kommer på mere banen, og investerer både i uddannelse og den offentlige sektor, så vi får flere kvalificerede kloge hænder betalt af klog offentlig økonomi.

	 




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,23. november 2013,"	De har glemt, at studerende kan have brug for orlov uden nødvendigvis at være luddovne."
12109,/debat/2011/05/laeserbreve-0,Læserbreve,Informations Webredaktion," Vil Wilhjelm bryde loven?
Martin Ågerup, direktør i CEPOS
Preben Wilhjelm skriver 27. maj, at det er pinligt, at S og SF ikke kan svare på, hvilke forskningsbevillinger til såkaldt borgerlige debattører, de vil skære i for at sikre en besparelse på i alt 100 millioner kroner. Jeg er enig. Men jeg kan ikke forstå, at han efterfølgende peger på det skattefradrag, som nogle bidragydere til CEPOS kan få.
CEPOS har fået denne status på basis af ligningsloven, fordi vi bedriver forskning. CEPOS samarbejder med forskere fra en række universiteter i både ind- og udland. Vi publicerer i diverse videnskabelige tidsskrifter, såsom Ugeskrift for Retsvæsen, Nationaløkonomisk Tidsskrift og Public Choice. Vi fremlægger vores resultater ved forskningskonferencer og udgiver bøger på universitetsforlag.
Det er Skats embedsmænd, som administrerer ligningslovens bestemmelser, og som har truffet den pågældende beslutning. Lovgrundlaget går 20 år eller mere tilbage i tiden, altså længe før CEPOS blev stiftet. Mener Preben Wilhjelm i ramme alvor, at S og SF skal blande sig i embedsværkets administration af lovgivningen og dermed tilsidesætte et grundlæggende demokratisk princip  nemlig magtens tredeling?
Usaglig hetz mod Sass
Rune Møller Stahl, København
Der har rejst sig et ramaskrig efter Henrik Sass Larsens udtalelser 25. maj om at se på mediestøtten til de mange borgerlige aviser. Men denne kritik er skudt helt ved siden af. Selvom hans budskab blev formuleret ret klodset, er det klart, at Sass har fat i en pointe: Mediebilledet i Danmark er ekstremt ensidigt. Og derfor er det en legitim politisk opgave at sikre en større alsidighed.
Ud af de tre store morgenaviser er JP og Berlingske af klart borgerlig observans. Politiken er socialliberal - til venstre på værdipolitikken, men til højre på det økonomiske område, og har i mange år kørt kampagne mod efterlønnen. Blandt de lokale dagblade er stort set samtlige også erklæret borgerlige eller liberale og advokerer for lavere skat og reformer af velfærdsstaten. Den del af befolkningen, der ikke mener, man skal sænke skatten og forringe efterløn og dagpenge, har i dag kun Ekstra Bladet som talerør.
Samtidig har borgerlige debattører i årevis kørt en hetz mod DR for at være venstreorienteret, på trods af at det aldrig er lykkedes at dokumentere nogen bias. Og denne hetz har fået stillet rigeligt spalteplads til rådighed i de danske dagblade, som dog ikke har fundet det relevant at diskutere TV 2's redaktionelle linje.
Når man kan konstatere denne skævhed i mediebilledet, er det da fuldstændigt relevant at se på, om der er noget galt i den måde, vi giver mediestøtte på. Og om man kunne lave en omlægning, der sikrer større pluralitet i mediebilledet.
Undskyld
Søren Witoslavsky, Hillerød
Jeg fik 21. maj det gule kort af socialministeren her i Information. Årsagen er, at jeg i avisen den 18. maj citerede ministeren for at have udtalt, at »de fattige bare skal se at finde sig et job«, hvilket ifølge ministeren er et fejlcitat.
Man skal gå efter bolden og ikke efter manden, som det gælder i fodbold, og også bør gælde i den politiske debat. Jeg beklager derfor min letsindige omgang med fakta og giver hermed ministeren en uforbeholden undskyldning. Hvor har jeg dog citatet fra? Det har jeg tænkt en del over og er kommet frem til, at der må være tale om min tolkning af følgende udsagn fra regeringens udspil om bekæmpelse af fattigdom. Udspillet kom i slutningen af april måned og indeholder følgende udsagn:
»En fast tilknytning til arbejdsmarkedet er det bedste middel mod fattigdom og social eksklusion«. En relativ banal konstatering som forekommer indlysende rigtig. Et godt, velbetalt job giver et solidt fundament til at skabe en tryg økonomsik ramme for den ansatte og hendes  familie.
Dette er landets fattige sikkert helt klar over. Virkeligheden på det danske arbejdsmarket er blot, at der ikke er jobs til alle, hvilket den stigende arbejdsløshed vidner om. Jeg er trist over at have modtaget et gult kort - og så fra en minister. Men jeg er endnu mere trist over, at så mange danskere er tvunget til ikke at være en aktiv del af arbejdsmarkedet.
Fanden  tager de sidste
Søren Skriver Tillisch  og Anne Giehm, Frederiksberg
Fanden tager de sidste, eller i hvert fald fleksjobberne og alle andre med handicap på arbejdsmarkedet, hvis det da står til regeringen.
Vi er et yngre ægtepar, som begge arbejder, den ene  i fleksjob, den anden på 80 procent med en ordning, der sikrer, at arbejdsgiveren ved sygdom kan få refunderet sine udgifter. Vi er begge glade for vores arbejde og føler, vi bidrager til samfundet. Vi har den holdning, at vores handicaps ikke skal styre vores liv. Derfor forstår vi ikke, hvorfor regeringen laver en aftale om besparelser på fleksjobs.
Alle undersøgelser viser, at det meget store flertal af  fleksjobberne og andre på særlige vilkår på arbejdsmarkedet stort set ikke bliver bedre. En fornyet vurdering af, om man har ret til at have et fleksjob efter fem år vil utvivlsomt give det resultat, at fleksjobbet forlænges. Det er måske også derfor, at man så har skåret ydelsen fra det offentlige ned?
Men hvor blev det rummelige arbejdsmarked egentlig af? Det gør os vrede og skuffede, at regeringen åbenbart mener, at vi er nogle, der nasser på systemet. Vi kender ingen fleksjobbere eller andre på særlige vilkår, der nasser. Vi appellerer til, at regeringen genovervejer denne del af sin 2020-plan, så den i højere grad kommer til at tilgodese de svage på arbejdsmarkedet.
Tryk det hele, redaktører
Arne Callesen, Varde
Jeg kan fra flere medier få det indtryk, at det ikke kun er mig, der oplever, at nogle medier  især borgerlige  begrænser synspunkter, der ikke er borgerlige nok til at blive optaget.
Vi nærmer os et valg, og mange deltager heldigvis i debatten gennem læserbreve. Jeg har i mange år skrevet læserbreve til den lokale landsdelsavis, når jeg havde et synspunkt til et eller andet, gerne lokalt. Ofte har jeg oplevet, at et læserbrev ikke er blevet optaget.
Andre gange har jeg oplevet, at væsentlige dele af et læserbrev er blevet ændret eller udeladt, så pointen af mit læserbrev var svær at finde. Manglende optagelse i avisernes debatspalter begrundes med, at indholdet ikke har været foreneligt med avisens redaktionelle og politiske linje, det har jeg oplevet både med lokale og landsdækkende aviser.
Jeg vil hermed opfordre alle medier til at optage alle synspunkter. Vi er jo alle ansvarlige for det, vi skriver. Lad os værne om ytringsfriheden.
Pinlig leder i Information
Knud Erik Andersen, Taastrup
I anledning af fængslingen af Ratko Mladic og nedslagtningen af 8.000 mennesker i Srebrenica i 1995 skrev Martin Burcharth i lederen 27. maj: »Vi vil vide mere om et bredere europæisk politisk ansvar. At EU svigtede i nødens stund kan tilskrives diverse europæiske stormagters modstridende nationale og historiske interesser på Balkan, men hvorfor tog det USA så lang tid at stoppe krigen?«
Det er horribelt at anklage USA for nøl, al den stund myrderierne foregik i EU's egen baghave. Jeg husker tydeligt daværende udenrigsminister Niels Helveg Petersen gå på tv igen og igen og anbefale forhandlinger, samtidig med at folk krøb langs husmurene i Sarajevo. Snigskytterne sad uantastet gennem flere år på et højdedrag og pillede dem ud, én for én.
EU svigtede katastrofalt, men til sidst blev den europæiske handlingslammelse for meget for USA, så de bombede stillingerne omkring byen. Skammeligt af EU. Og skammeligt af Information at bortforklare den europæiske undladelsessynd som modstridende historiske interesser, og så i stedet skose USA for nøl.
Mener Information virkelig, at USA, når det virkelig gælder, stadig har ansvaret for indre europæiske sikkerhedsanliggender?
Det er jo soleklart, at europæisk pacifisme  godt bakket op af Radikale Venstre i Danmark  og EU's koncentration om krumme agurker i stedet for handling betød døden for 8000 sagesløse mænd og drenge.
Sass Larsen og virkeligheden
Karin Nødgaard,  MF, medieordfører (DF)
Jeg krummede næsten tæer, da jeg torsdag læste artiklen om, hvordan Socialdemokraternes politiske ordfører, Henrik Sass Larsen, truer navngivne borgerlige aviser med at skære i disses mediestøtte, fordi Sass Larsen ikke kan lide indholdet. Senere torsdag forsøgte Henrik Sass Larsen så at redde lidt af æren ved at bedyre, at han skam ikke mente det med at skære i mediestøtten.
Det var blot en spøg. Det er nu svært at forestille sig, at en garvet politiker som Sass Larsen over for en skarp journalist skulle spøge med den slags. Emnet er jo ganske alvorligt, og Sass Larsen så da også alvorlig ud på tv samme dag, altså inden det blev til en joke!
Sass Larsen fastholder dog sin påstand om, at medierne har borgerlig slagside. På lederplads i de anklagede aviser, ja, hvilket er helt naturligt, men hvad angår debatindlæg og lignende er det min opfattelse, at aviserne over en bred kam er fair, når det gælder fordeling af  spalteplads.
Når det gælder det journalistiske indhold, så er kritik og konfliktelementer en del af journalistikkens væsen. Det ved vi alt om i Dansk Folkeparti. Det må også Sass Larsen anerkende og så være glad for, at vi har en fri presse i Danmark.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,28. maj 2011,"Samtidig har borgerlige debattører i årevis kørt en hetz mod DR for at være venstreorienteret, på trods af at det aldrig er lykkedes at dokumentere nogen bias. Og denne hetz har fået stillet rigeligt spalteplads til rådighed i de danske dagblade, som dog ikke har fundet det relevant at diskutere TV 2's redaktionelle linje."
8310,/debat/2013/01/mellemoesten-vender-oesten,Mellemøsten vender sig  mod Østen,Hugo Gården," Der har næppe været så kaotiske og håbløse forhold i hele Mellemøsten som i denne tid – to år efter Det Arabiske Forår. Det er ikke bare tragisk for de 300-400 millioner mennesker i regionen. Det er et nederlag for den danske, europæiske og vestlige politik over for vores vigtigste naboskab. Danmark bærer nogle af de tungeste omkostninger med 51 dræbte soldater i Afghanistan- og Irak-krigene.
Men i stedet for helt at kaste håndklædet i ringen, bør vi give de seneste års aktivistiske udenrigspolitik en kursændring, så den bliver ikkemilitær, og så vi politisk og økonomisk engagerer os kraftigt i Mellemøsten, der i disse år bevæger sig fra Vesten til Østen.
Et år før Det Arabiske Forår rejste jeg i bil rundt i Mellemøsten og gjorde holdt på et smukt højdedrag, Umm Qais, i Jordan ved den velbevarede romerske ruinby Gadara. Mod vest er der udsigt til Tabor-bjerget med Nazaret bagved, og mod nordvest ligger Galilæa-søen og mod nord det israelsk besatte Golan-højdedrag.
Hele dette område omkring Jerusalem, Amman, Damaskus og Beirut fylder ikke mere end Jylland, og så har der på den beskedne plet været krige og spændinger i én uendelighed siden 2. Verdenskrig, ja siden Abrahams tid. Men i samme område har mennesker gennem historien skabt de skønneste ideer, bygninger og bymiljøer med en livlig handelsplads mellem Europa og Indien.
Potentielt kunne den samme region i dag blive et nyt blomstrende center for erhverv, kultur, turisme og pensionister.
I Syrien, Jordan og Egypten så jeg, at økonomien buldrede afsted med en stærk middelklasse som drivkraften. Og Tyrkiet var ved at blive hovedkraften i en stærk økonomisk udvikling.
På randen af kollaps
Nu ligger alt i ruiner. Fattigdommen har taget kvælertag på Egypten, og måske gør de yderligtgående muslimske salafister det også. Egypten bliver et mere islamisk domineret land end tidligere. Der er mere demokrati i Libyen, men landet er stærkt opdelt af stridende klaner.
Uroen ulmer i det ellers så stabile Jordan, og borgerkrigen i Syrien kan trække ud og ende med et balkaniseret land eller ’somaliseret’ land, som FN’s Syrien-udsending, Lakhdar Ibrahim, har kaldt det. Borgerkrigen har givet terrorgrupper som al-Qaida ny næring, og skærpet og militariseret den religiøse strid mellem sunni- og shiamuslimerne, så Mellemøsten kan ende i en religionskrig med et opgør mellem et Iran- og Saudi-domineret Mellemøsten.
Det kan føre til, at Irak bliver domineret af Iran, især hvis Kurdistan bliver selvstændigt, og det kan få voldsomme konsekvenser for Tyrkiet.
Hvad angår Israel, udgør den arabiske verden ikke længere en militær trussel, men det betyder ikke, at der ikke er nogen terrortrussel. Og Israel kan forværre perspektiverne ved et angreb på Iran, som i sagens natur vil svare igen. Selv uden et angreb vil Israels besættelse af Palæstina skabe voksende problemer. De seneste bosættelser ved Jerusalem sker på en måde, der er ved at omdanne Vestbredden til etniske enklaver eller bantustans som under det sydafrikanske apartheidstyre. Israel risikerer mere end nogensinde at blive en international paria, mens Palæstina får voksende opbakning, især fra de vækstlande, som kommer til at dominere verdensøkonomien, og som stod bag den halve anerkendelse og opgradering af Palæstina i FN.
Vest erstattes af Øst
Samtidig glider Vesten gradvist ud af Mellemøsten, ikke bare militært, men også politisk og økonomisk. Mellemøstens regimer har traditionelt haft tæt kontakt til Vesten i kraft af olieleverancer, men nu ser vi en kursændring, og det skyldes ikke kun de politiske omvæltninger.
USA står til at blive verdens største olieproducent i 2020 og vil på sigt søge at gøre sig uafhængig af olieimport. Derfor mister USA betydning for Golfstaterne og Saudi-Arabien, og de arabiske lande vil fremover levere langt hovedparten af deres olie til vækstlandene, især Indien og Kina. De skal leve af Østen og ikke af Vesten, og samhandlen mellem Mellemøsten og Østen bliver langt vigtigere end samhandlen med Vesten. Det får uundgåeligt politiske konsekvenser.
Den tidligere kinesiske ambassadør i Iran, Hua Liming, havde for nylig en kronik i China Daily, hvor han skrev, at regionen i det kommende tiår vil »se mod øst«. Regionen bliver mere afhængig af Kina, og det giver Kina en chance for at udbrede »sine diplomatiske principper om at respektere andre landes suverænitet og modsætte sig ydre indblanding i et lands indre affærer«, skrev han.
Denne udtalelse bør Vestens diplomater skrive sig bag øret, for det er netop Vestens indblanding i Irak, Afghanistan og Libyen samt overvejelserne om at blande sig i Syrien, der har fået Kina på barrikaderne – sammen med Rusland – for at bremse den vestlige interventionspolitik. Og Kina får stiltiende støtte fra de andre tunge vækstlande som Indien og Brasilien, for eksempel udtrykt i deres modstand mod sanktioner mod Iran.
Egypten som fødevarecenter
Vesten er altså på tilbagetog. Hvad skal vi så? Det er besynderligt, at der ikke har været en grundig debat om, hvad vi skal i tiden efter de ti års militære eventyr. Skal vi opgive den aktivistiske udenrigspolitik og koncentrere os om vores hjemlige eurokrise?
Eller vi kunne vælge at fortsætte den, men med ikkemilitære midler, der passer til en helt ny verdensorden. Danmark har med Det Arabiske Initiativ været mere optaget end de fleste europæiske lande i at føre en aktiv mellemøstpolitik, og det bør vi vende tilbage til – også bedømt ud fra snæver egeninteresse. Vi har en interesse i at undgå fornyede terrorhandlinger, og det bedste middel imod det er først og fremmest økonomisk fremgang i stor skala. En yderligtgående islamisk kurs er formentlig uundgåelig, hvis fattigdommen og håbløsheden fortsætter, mens resten af verden buldrer forbi.
Vi kan hjælpe Egypten og Sudan til at blive et gigantisk fødevarecenter – og selv få gavn af det. Algeriet og Libyen kan levere solenergi til et nødlidende Sydeuropa. Mellemøsten kan blive et alternativ til turisme, rekreation og pensionistboliger i Sydeuropa og Sydøstasien. Den europæiske industri kan etablere fabrikker for at være tættere på hjemmemarkedet som et alternativ til Fjenøsten. Israel er et højteknologisk center, og med et Palæstina med en avanceret arbejdskraft kan der skabes endnu mere skub i dette center efter en fredsslutning med Palæstina.
Intet tyder dog på, at Israel vil opgive sin besættelse. Derfor kan omverdenen kun hjælpe Palæstina effektivt, hvis landene nærmest tvinger sig adgang til Palæstina med investeringer og samhandel, som da USA brød den sovjetiske Berlin-blokade. Selvfølgelig skal Vesten garantere Israels eksistens, men problematikken understreger, at vi ikke kan nøjes med diplomatiske floskler, hvis vi vil søge indflydelse, heller ikke, hvis det er ikkemilitært.
En ny aktivistisk udenrigspolitik bliver særdeles vanskelig. Den må nødvendigvis også revurdere den 40 års lange vestlige afstandtagen til Iran, så Iran bliver en normal partner. Samtlige nationer i regionen må betragtes som ligestillede, og derfor kommer vi uvægerligt også til at tage nøgternt stilling til, om der kan skabes fred eller balance, når én atommagt, Israel, vil diktere atompolitikken for en region med ca. 400 millioner indbyggere.
Præsident Barack Obama synes med sit nye mandskab i udenrigs- og sikkerhedspolitikken at lægge op til en kursændring, så brugen af krig og militær intervention nærmest indstilles, mens terrorbekæmpelsen opretholdes.
Men der mangler fortsat en klar vision for den ikkemilitære satsning i et Mellemøsten, der ser mod øst, og som dybest set hører til vores egen familie. Vi kan bruge den europæiske erfaring i et forsøg på at få både nationer og stridende religiøse grupper til at leve i fordragelighed. Det er alt i alt en bedre aktivisme end at bruge uanede ressourcer på at sende soldater i krig uden at opnå det tilsigtede resultat.
Hugo Gården er journalist og bosat i Shanghai




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,14. januar 2013,"Samtidig glider Vesten gradvist ud af Mellemøsten, ikke bare militært, men også politisk og økonomisk. Mellemøstens regimer har traditionelt haft tæt kontakt til Vesten i kraft af olieleverancer, men nu ser vi en kursændring, og det skyldes ikke kun de politiske omvæltninger."
7211,/debat/2013/06/koen-konstruktion-kendsgerninger,"Køn, konstruktion og kendsgerninger",Lone Nørgaard," 
	Kønsdebatten popper op med jævne mellemrum. I den forbindelse er der grund til at gøre opmærksom på den norske komiker og sociolog Harald Eias tv-serie Hjernevask (2010). Heri stiller han socialkonstruktivistiske forklaringsmodeller på køns-, intelligens- og raceforskelle over for biologisk-genetiske i syv udsendelser med overskrifterne: 1. Ligestillingsparadokset, 2. Forældreeffekten, 3. Homo/hetero, 4. Vold, 5. Sex, 6. Race, 7. Natur/opdragelse.

	En stribe af køns- og hjerneforskere, psykologi- og psykiatriprofessorer samt sociologer i ind- og udland bliver interviewet om deres forskning og efterfølgende konfronteret med hinandens synspunkter. Klippene mellem interviewpersonerne giver seerne en mulighed for at veje argumenterne imod hinanden og ved selvsyn danne sig en mening.

	Adfærdsforskel fra fødslen

	I det første program, Ligestillingsparadokset, lægger Eia sporet ud for resten af serien med afsæt i, at Norge i 2008 blev kåret som verdens mest ligestillede land.

	For når alle kan gøre, som de vil, hvorfor er mænd og kvinder så ikke nogenlunde ligeligt repræsenterede inden for de forskellige professioner på arbejdsmarkedet? Kun 10 procent af ingeniørerne er kvinder, mens de er massivt overrepræsenterede blandt sygeplejerskerne. For at forstå det kønsopdelte arbejdsmarked opsøger Eia en række forskere, hvor fronterne lynhurtigt tegner sig: Social og kulturel påvirkning/opdragelse som forklaring på den ene side, medfødte forskelle på den anden.

	F.eks. har Simon Baron-Cohen, psykiatriprofessor på Cambridge, lavet eksperimenter med nyfødte børn. En dag gamle babyer blev præsenteret for ’en mekanisk genstand’ eller et ansigt, og blev filmet imens for at konstatere i hvor lang tid, babyen så på hver især. Drengene kiggede længere på det mekaniske objekt, pigerne på ansigtet. Denne adfærdsforskel ligger før legetøj og andre kulturelle påvirkninger og må altså være opstået i fosterlivet.

	De syv programmer er skåret over samme læst. Med udgangspunkt i en undren, søger Harald Eia at få svar ved at stille spørgsmål til forskellige forskere og derpå bede ’modstanderne’ om at kommentere deres udsagn. At Eia har valgt at navngive sin serie Hjernevask understreger, hvor han selv er endt: På den biologiske fløj, der ikke mindst forholder sig til empiri frem for ideologiske kæpheste. Det er da også hændervridende pinligt, når de tre norske kønsforskere – præsenteret for dynger af data – fremturer med, at biologiske forklaringer ikke er hverken interessante eller relevante.

	Køn er ikke konstrueret

	Og her er det så, at den norske udsendelsesrække bliver rigtigt spændende i forhold til den danske debat, hvor kønsforskerne også nægter at diskutere biologi. Det er der adskillige grunde til. Den første og vigtigste er, at de ikke vil skære den behagelige forskergren over, de så bekvemt sidder på – smukt støttet af EU’s fatale og latterlige kønsneutralitetspolitik.

	I stedet for at forskerne indskrænker sig til at se på fakta, hypper de deres egne ideologiske kartofler, f.eks. i forhold til tvungen barselsorlov til fædre.

	Den næste grund til kønsforskernes skyklapper er, at biologiske indfaldsvinkler er politisk ukorrekte, fordi der kommer uønskede sandheder på bordet om f.eks. intelligens, sex og vold. Men lad os da for pokker få realiteterne på bordet, så hverken mænd eller kvinder skal gøre vold på deres (uha-uha – nu kommer n-ordet på dansk) natur.

	Endelig er adskillige (de fleste?) kønsforskere homoseksuelle og har tilsyneladende for manges vedkommende en interesse i at definere seksuel orientering som plastisk, et frit valg fremfor medfødt. Måske ud fra en misforståelse af, at homoforskning stigmatiserer homoseksuelle?

	I årevis har en lille snæver gruppe af elitekvinder typisk placeret på Himmelbjerget for skatteborgernes penge dyrket og politisk fremmet en socialkonstruktivistisk opløsning af forskellene på han og hun. Til megaskade for begge køn.

	Denne indsigt kunne Don Corydon (S) passende omsætte i en hurtig nedlæggelse af såvel samtlige Centre for Kønsforskning som Kvinfo.

	Men se endelig programmerne og døm selv, om Eia har ramt skævt eller plet med Hjernevask.

Lone Nørgaard er cand.mag., lektor og forfatter

Programmerne til Hjernevask kan ses på linket http://genusnytt.wordpress.com/2011/12/03/se-hjernevask-avsloja-genusmyterna/
",38.0,26. juni 2013,	Denne indsigt kunne Don Corydon (S) passende omsætte i en hurtig nedlæggelse af såvel samtlige Centre for Kønsforskning som Kvinfo.
4590,/debat/2014/07/laeserbreve-3,Læserbreve,," Skadelig alliance for Frit Iran
Nahid Riazi, København
I kølvandet på Israels seneste angreb på civile palæstinensere, hvor blandt andet mange børn er blevet dræbt og såret, har Frit Iran allieret sig med de danske zionister for at modarbejde Hamas og det iranske regime – men det er en helt igennem skamfuld udnyttelse af den iranske befolknings retfærdige kamp mod undertrykkelse.
Frisindede israelere ser ikke udelukkende den ulige og uretfærdige krig mod palæstinenserne som et resultat af Hamas’ eksistens. De ser det i højere grad som et resultat af det israelske regimes manglende vilje til en retfærdig fredsforhandling om en tostatsløsning. Hvis der er noget, som styrker kræfter som Hamas, og gør dem retfærdige, er det de forbrydelser, som blandt andet den israelske stat begår lige nu mod palæstinensiske børn.
Her i Danmark har Frit Iran altid været parat til at samarbejde med den yderste højrefløj og andre fremmedfjendske kræfter, så længe de også er imod islamister. De er parate til at forsvare Israel og stå side om side med zionister i Danmark, bare de også er imod regimet i Iran. Det er altså en alliance, der går ind for den samme behandling af den iranske befolkning, som Israel udsætter palæstinenserne for.
Læger skal have patienten i fokus
Heidi Hansen, Virum
I Danmark er vi så privilegerede, at det enkelte menneskes både indre og ydre frihed betragtes som det helligste af alt. Der er ganske vist situationer, hvor læger udøver tvang mod et menneske, men betingelsen for frihedsberøvelse er sindssyge, og det er altid for at hjælpe en patient, når en læge udøver tvang. Derfor kan en læge ikke medvirke til tvangsudsendelse af afviste asylsøgere, ligesom en læge ikke kan medvirke til udøvelse af dødsstraf – selv hvis lægen kan gøre det på en blidere måde, end myndighederne kan.
Det var derfor beskæmmende at høre socialdemokraternes integrationsordfører, Mette Reissmann, i P1 Orientering den 7. juli, hvor hun kommenterede på Lægeforeningens udtalelse om, at læger ikke skal medvirke ved tvangsudsendelse af afviste asylsøgere. Mette Reissmann foreslog, at man i stedet for kan få udenlandske læger til at medvirke ved tvangsudsendelserne.
Hun har ikke blik for, at der er en kvalitativ forskel på en tvangsbehandling, som lægen udfører for at hjælpe patienten, og så en tvangsbehandling, som myndighederne får en læge til at udføre for at hjælpe dem til at opretholde ro og orden. Sidstnævnte kan aldrig være en lægeopgave – den slags lægebehandling kender vi kun til i lande, som vi nødigt vil sammenligne os med.
Det gode liv er ikke kun penge
Adam Kidholm, Snekkersten
Alle unge drømmer om at leve det gode liv, men alarmklokkerne begynder at ringe, når vi kigger på, hvad det 21. århundreds unge egentlig forbinder med det gode liv; det er nemlig penge, luksus, frihed og anerkendelse. I mange unges øjne er det succeskriterierne for en lykkelig fremtid.
En ny gruppe på verdens digitale opslagstavle Facebook er nu blevet populær blandt unge danskere. Det er siden Millionærklubben, der viser smiskende teenagere overlegent henslængte på luksusbiler. Den blev oprettet for en måned siden, og den har allerede indkasseret over 800 likes på sloganet; »kun 18 år og millionær – læs hvordan han gjorde!«.
Eliten har aldrig været mere eksponeret, end den er i dag. Overalt i medierne kan man læse sladder om, interviews med og portrætter af alverdens velhavende businessmænd, sportsmænd og skuespillere. Kendiseksponeringen er løbet løbsk, og det forvrænger unges opfattelse af det gode liv. Vi drages af den aura, der emmer ud fra disse succesfulde personer, og vi ledes til at tro, at penge fostrer lykke.
Frihandel som løsning i Israel
Anders Burlund, politisk ordfører i Liberal Alliances Ungdom
Det er civile borgere, der falder i hobetal i såvel Gaza som Israel. Når raketterne regner ned over Israel, og bomberne falder i Gaza, er det, fordi frustrationerne får frit løb, og så er det aldrig rigtig fornuften, der råder.
Den langsigtede løsning på konflikten er en tostatsløsning med frihandelsaftaler. Overalt i verden hvor frihandel er udbredt, er der fred. Det bedste eksempel er Europa, hvor kul- og stålfællesskabet har bidraget til den længstvarende fred på det europæiske kontinent i verdenshistorien.
Første skridt på vejen er et totalt stop for de bosættere, der dagligt krænker den private ejendomsret, og som nyder beskyttelse af de væbnede israelske styrker. Man kan på ingen måde retfærdiggøre en fortsat krænkelse af den private ejendomsret med et religiøst argument. Hvis palæstinenserne skal tøjle deres ekstremister, så må jøderne gøre det samme.
Den franske liberalist Frederic Bastias sagde engang, at »hvis ikke varer krydser grænser, så vil soldater«. Kun gennem frihandel kan de to parter udnytte hinandens fordele og i fællesskab skabe to bæredygtige, selvstændige stater.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,23. juli 2014,"Her i Danmark har Frit Iran altid været parat til at samarbejde med den yderste højrefløj og andre fremmedfjendske kræfter, så længe de også er imod islamister. De er parate til at forsvare Israel og stå side om side med zionister i Danmark, bare de også er imod regimet i Iran. Det er altså en alliance, der går ind for den samme behandling af den iranske befolkning, som Israel udsætter palæstinenserne for."
10948,/debat/2011/12/laeserbreve-15,Læserbreve,Informations Webredaktion," Flere ømme ord om køn
Lars Munk, havneassistent, Nykøbing Sjælland
Kønsdebatten raser for tiden med en styrke, der ikke er set længe. Røde og blå feminister hiver hinanden i fletningerne, bloggere langer hårdt og nådesløst ud efter hinanden og KVINFO’s talspersoner er på overarbejde, mens kun ganske få mænd vover pelsen og lader deres meninger om emnet flyde.
Jeg synes, at debatten er spændende og vigtig, for det handler jo om, hvordan vi lever sammen. Men jeg synes også, at debatten er blevet meget hård og uforsonlig. Er man blevet udnævnt til ’bitterfisse’ eller ’speltpik’, er det svært at forholde sig seriøst til ens modstander.
Det hårde skyldes, at debatten ofte kun indeholder bekrigelse, og i krig kæmper man til døden og med alle midler. Derfor kan kønsdebatten ende med at skabe flere problemer, end den løser, fordi det efterhånden gælder om, hvem der kan slå hinanden hårdest i hovedet.
Og hvad så bagefter; hvad har vinderen vundet?
Vi mangler ganske enkelt noget så umoderne som ømhed. Også … eller især, når vi diskuterer køn og ligestilling.
Ømhed er ikke som kærligheden eller hadet, som kan gives i vilde og store doser, den gives i små blink og dråber og lægger sig som et lille smørende lag, der hvor hjulene kører hårdest imod hinanden.
Det er kun os selv, vi ødelægger, hvis ikke vi lader ømheden smøre de hårde argumenter.
Leflen for egoismen
Peter Mikkelsen, Rødovre
Når socilminister Karen Hækkerup (A) kræver opgør med krævementaliteten og skatteminister Thor Møger Pedersen (F) giver udtryk for, at det skal kunne betale sig at arbejde. Og beskæftiglsesminister Mette Frederiksen (S) antyder, at sagsbehandlerne i Jobcentrene er for flinke, tyder det ikke på kendskab til det virkelige liv, flertallet udenfor arbejdsmarkedet lever, men bringer minder om fordums regerings nedladende retorik.
Som udgangspunkt er arbejdsløshed ikke et valg, og overførselsindkomst er en sidste mulighed i en socialt prekær situation.
Den forrige regering prøvede at piske arbejdsløse og syge i arbejde til trods for tusindvis af arbejdsløse. Problemet er, at der ikke kommer flere job, fordi flere søger dem, der står ubesatte.
Drop dog den leflen for den egoistiske indre svinehund, sparken løs på dem der i forvejen ligger ned, og gør noget ved de sociale problemer ved at sætte uddannelse og arbejde i gang, så de socialt udsatte kan få et fagligt og socialt samvær med kolleger og derved yde noget til fællesskabet.
Hold arkitekterne væk
Johs V. Sørensen, fhv. præst, København
Danmarks største plejehjem, Sølund, der ligger smukt ved Sortedamsøen i København, er nu truet af moderniseringsplaner. Det vil blandt andet vil medføre, at beboerne tvangsflyttes til Fælledgården på Østerbro i de år, det forventes at vare.
Jeg synes, at det er på tide, at en videre kreds bliver bekendt med disse planer: Det er intet mindre end en skandale, at et arkitektonisk mesterværk, som har prydet bybilledet i mere end 28 år, nu skal ødelægges. Det er i sin nuværende form indrettet så smart, at næsten alle beboere fra deres vinduer har en smuk udsigt over Sortedamsøen.
Vi er i øvrigt på alle måder glade for vore lejligheder, der er rummelige med to værelser og et badeværelse. Vi kan ikke forstå, at nødvendige moderniseringer ikke kan gennemføres, uden at man ødelægger et smukt og velfungerende kompleks, der så afgjort pryder bybilledet.
Det samme siger alle, der kommer på besøg, og jeg har selv boet her i 12 år uden på noget tidspunkt at have konstateret mangler i de daglige funktioner. Flere besøgende har foreslået den forklaring, at der må være nogle arkitekter og ingeniører, der har for lidt at bestille og derfor søger nye udfordringer.
Vi beboere er dog meget lidt glade for disse fremtidsudsigter.
NOx er NOx
Hans Peder From, Roskilde
Regeringen ønsker ved hjælp af afgifter at begrænse den sundhedsskadelige NOx-forurening. Da initiativet jo umiddelbart er fremragende, er det besynderligt og sørgeligt, at den største forureningskilde, transportsektoren, friholdes.
Det er uhyggeligt at se, hvordan der konstant lovgives til fordel for den velbjergede middelklasse. Det er muligt at lave en socialt balanceret miljø- og skattepolitik, men angsten for at genere bolig- og bilejerne står i vejen.
Centrumdemokraterne er væk, men deres politik består. Vi taler berettiget om et opgør med krævementaliteten, men det er ikke med samfundets svageste opgøret skal tages. Det er middel- og overklassen, der må afgive nogle af deres privilegier til fordel for et grønnere og mere retfærdigt samfund. Nok er nok, og NOx er NOx.
Lærere underviser skam
Carsten Larsen, Askeby
Det er skuffende, at Christine Antorini overtager de tidligere borgerlige undervisningsministres mantra om, at lærerne underviser for lidt.
Lærerne underviser kun en tredjedel af deres arbejdstid, hævder Antorini. Man kunne forvente, at en socialdemokratisk minister satte sig lidt bedre ind i tingene.
Lærernes arbejdstid er sat sammen af flere forskellige elementer, hvor af undervisning kun er et.
Undervisningsandelen kan kun udgøre en tredjedel, hvis denne sættes i forhold til bruttoarbejdstiden, inklusive ferie. Det er mere reelt at se undervisningsopgaven i forhold til nettoarbejdstiden. Man ville vel ikke klandre en tømrer for kun at arbejde 87 procent af arbejdstiden?
Min ven, der er lærer, underviser 28 lektioner om ugen. Han underviser i fysik, biologi, historie matematik, geografi og samfundsfag i 7 forskellige klasser.
Han underviser i 49,7 procent af sin arbejdstid — altså set i forhold til nettoarbejdstid. Han kan ikke undervise mere, uden at det går ud over kvaliteten af arbejdet.
Hvorfor ikke interessere sig for, hvor mange timer folketingsmedlemmerne opholder sig i folketingssalen? Det er vel lovgivning, der er deres kerneopgave. Eller hvor mange timer præsterne bruger på at prædike ud af en 37 timers arbejdsuge
Marshallplan var mest økonomi
Flemming Glatter Sørensen, Roskilde
I kronikken ’Ind i DKP — og ud igen’ Information, 3. december skriver Jørgen Grimstrup, at Marshallhjælpen var en politisk strategi for USA, hvor økonomien kun var et middel.
Til dette må siges, at i et USA, der efter krigsafslutningen 1945 stod for hovedparten af verdensproduktionen, var økonomisk hjælp til Europa af væsentlig betydning for deres egen økonomi.
På kort sigt forøgede europæerne deres indkøb af amerikanske varer, og på længere sigt fik amerikanske virksomheder afdelinger af firmaer på det europæiske marked og investerede bl.a. i opkøb af virksomheder.
Dertil kom, at europæerne måtte gå med til at liberalisere handlen. En forøget eksport hjalp også med til at bekæmpe den afmatning i den amerikanske økonomi, der kom 1948-1949 med fald i produktionen og større arbejdsløshed.
Den sympatiske hjælp var i høj grad til fordel for USA’s egen økonomi, så økonomien styrede i høj grad politikken.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,10. december 2011,"Den sympatiske hjælp var i høj grad til fordel for USA’s egen økonomi, så økonomien styrede i høj grad politikken."
6944,/debat/2013/08/skoledebat-uden-praktisk-sans,Skoledebat uden praktisk sans,," 
Camilla Møller, Nivå

	Jeg læste med nysgerrighed kronikken »Kan man klippe i vand?« 2. august. Atter engang blev jeg skuffet over fremstillingen af folkeskolen, fordi det blot er endnu en professor, der sidder langt fra virkeligheden og mener at sidde med de vises sten og kender vejen til, at ingen elever nogensinde mere skal kede sig i undervisningen.

	Det er helt fint at komme med en kommentar til den evige debat om skolen, men jeg bliver så træt af, at der sidder folk og læser denne kronik og tænker: Hvor er det enkelt, hvorfor gør lærerne nu ikke bare det, som står lige her? Rollespil og multimedier, selvfølgelig!

	Jeg savner nogle saglige debatindlæg i de landsdækkende medier fra folk, som rent faktisk selv har stået i en klasse. For nok kan man bruge rollespil i undervisningen, og det sker ofte, men det er altså ikke alle børn, der bliver fyr og flamme af, at man introducerer rollespil. Og sådan er det med alting: kortspil, skak, bevægelse, musik, gåture, eksperimenter.

	Der sidder 24 enkeltindivider, som alle synes, at forskellige måder at arbejde på er spændende og meningsgivende, og det er præcis det spændingsfelt, der på en gang gør det så utroligt vanskeligt og fascinerende at være lærer. Og når man af og til formår at ramme plet, bliver det ikke bedre.

	Lettere på skrift

	Det lykkes ofte for mig og mine kolleger at motivere eleverne, fordi det ligger os meget på sinde, men det er langt fra hver dag, at alle elever er lige motiverede, uanset hvor meget der er lagt op til bevægelse og kort- og rollespil.

	Men jeg fortsætter med at følge debatten om skolen, for hvem ved, måske ER der rent faktisk en dag en person, som skriver noget, som vi, der arbejder i skolen ikke selv har tænkt eller prøvet eller allerede gør hver dag. Indtil nu virker det langt mere befordrende, når lærere sparrer med hinanden, fordi vi simpelthen kender til virkeligheden i skolen.

	Men det kan vi jo også bare fortsætte med at gøre, og nu er det skrevet her for det tilfælde, at nogle skulle finde på at ryste på hovedet af lærerne. Bare rolig, vi har for længst diskuteret og implementeret de ting, der står i professor Hans Bondes kronik. Det ser bare væsentligt lettere ud på skrift, end det er i praksis.
",3.0,6. august 2013,"	Jeg læste med nysgerrighed kronikken »Kan man klippe i vand?« 2. august. Atter engang blev jeg skuffet over fremstillingen af folkeskolen, fordi det blot er endnu en professor, der sidder langt fra virkeligheden og mener at sidde med de vises sten og kender vejen til, at ingen elever nogensinde mere skal kede sig i undervisningen."
11096,/debat/2011/11/frihed-svaert-ord-friskoledebatten,Frihed er et svært ord i friskoledebatten,Thorstein Balle," I kronikken den 4. november hævder lektor Jan Andreasen (JA) og analysechef Jens Jonatan Steen (JJS), at vi har en »lang og stolt tradition for friskoler i Danmark«. — og det er jo rigtigt. Mere end 150 år er den faktisk.
De siger også, at den tradition »må på ingen måde blive sat over styr«. Og herefter angiver de meget præcist den bedste måde at sætte denne tradition over styr! Besynderligt! Enten er det bare mundsvejr, når de hævder at ville forsvare traditionen — eller også ved de ikke, hvad friskoletraditionen indebærer.
Jeg håber og tror det sidste. Den danske tradition for frie skoler indebærer nemlig ikke, at de frie skoler har et samfundsansvar, blot fordi de modtager penge af staten.
Når vi har tradition for frie skoler i Danmark, skyldes det alene en bestemt opfattelse af, hvad der er ordentligt demokrati.
Før 1855 skulle folk, der selv ville sørge for deres børns undervisning, søge myndighederne om lov, som herefter på baggrund af en vurdering af forældrenes økonomi og habitus gav tilladelsen. Ikke overraskende var det kun de betydningsfulde folk i samfundet — præster, godsejere, storborgere etc. — der opnåede den tilladelse.
Men efter grundlovens vedtagelse i 1849 og på baggrund af den tænkning om demokratiet, der blev grundlaget for lovgivning på forskellige samfundsområder, blev det i 1855 ved en lovtilføjelse en almindelig ret for alle at vælge selv at sørge for deres børns undervisning.
Skolemyndighederne skulle blot meddeles, at barnet ville blive undervist andetsteds end i folkeskolen, og ingen skulle godkende det.
Efterfølgende var det myndigheders opgave sammen med forældrene at se til, at den private undervisning stod mål med folkeskolens.
Denne forældreret blev grundlovssikret i 1914.
Den måde at tænke demokrati på, kunne man lidt forenklet kalde ’mindretalsdemokratisk’ — og tankegangen er, at flertallet ønsker at give mindretallene så stor frihed som muligt til at kunne leve deres forestillinger om det gode liv ud.
Stolt demokratisk ting
Og denne demokratiske opfattelse førte snart til, at mindretallene ikke blot skulle have den formelle mulighed, men også den reelle mulighed for at leve efter deres forestillinger.
Og den reelle mulighed betød også den praktiske og økonomiske mulighed. Flertallet/staten beslutter derfor i slutningen af 1800-tallet og op gennem 1900-tallet at understøtte mindretallene i højere og højere grad, og i 1968 vedtages en lov, hvorefter private grundskoler får 85 procent dækket af deres skoleudgifter.
I dag er denne procent 72. JA og JJS har ret i, at denne opfattelse af demokratiet og den praksis, det førte til, har forundret udlændinge.
Da jeg i sin tid som konsulent i Undervisningsministeriet havde besøg af udlændinge, undrede de sig såre over, at flertallet (staten) i Danmark understøttede mindretallene praktisk og økonomisk i at være anderledes. Endda selv om disse mindretal som deres mål havde at omstyrte det samfund, der ydede dem støtte.
I sandhed en stolt demokratisk tradition, der f.eks. blev baggrunden for en lilleskolebevægelse, hvori mange af skolerne ønskede at afskaffe det herskende borgerlige demokrati, som de opfattede som undertrykkende!
Der var altså ikke tale om en smålig noget-for-noget-tænkning, som JA og JJS anbefaler. I demokratiets navn gav flertallet en stor frihed til mindretallet, også uden at forlange en bestemt adfærd eller et bestemt sindelag til gengæld.
Det er traditionen — og det er den tradition, der fordamper, hvis flertallet skal stille bestemte betingelser for at give mindretallene lov til at leve deres liv, som de gerne vil.
Uhæderligt
Hvis det er økonomien, der skal styre friskolernes adfærd, og hvis kommunerne skal have visitationsret over for de private skoler, så har vi for alvor forladt »en lang og stolt tradition«.
Noget andet er så, at kun få private skoler ikke føler et stort ansvar over for samfundet, hvad jeg da også synes, de bør gøre.
Men hvis jeg vil bevare en fornem dansk demokratisk tradition, så må jeg også give mine medmennesker ret til (og understøtte dem økonomisk i det) ikke at have denne samfundsfølelse — hvis de virkelig vil være det bekendt!
JJS og JA må naturligvis gerne have den opfattelse, at hvis fællesskabet skal yde noget til mindretallene, så skal mindretallene »betale tilbage« ved opføre sig på en bestemt måde og være indstillet på at underlægge sig flertallets magt, fordi flertallet jo rettelig har den.
Den opfattelse deles givetvis af flere og flere. Men at gøre sig til af på den måde at ville forsvare en bestemt navngiven tradition, de øjensynligt ikke kender til, er uhæderligt.
Thorstein Balle er seniorforsker ved Grundtvig Centret Århus Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,16. november 2011,"Men efter grundlovens vedtagelse i 1849 og på baggrund af den tænkning om demokratiet, der blev grundlaget for lovgivning på forskellige samfundsområder, blev det i 1855 ved en lovtilføjelse en almindelig ret for alle at vælge selv at sørge for deres børns undervisning."
12672,/debat/2011/02/globalisering-krig-andre-midler,Globalisering  er krig med andre midler,David Budtz Pedersen," Budskabet fra ledende politikere og internationale institutioner er enkelt: Globaliseringen er et af de vanskeligste og farligste politiske projekter, man kan forestille sig.
Barack Obama, Angela Merkel og Lars Løkke Rasmussen kæmper alle med det samme problem. Efter i en årrække at have klaret sig fremragende med en vestlig udgave af markedsøkonomi og en vestlig model for forskning og teknologi står vækstnationer som Singapore, Indien og Kina klar til at overtage førerskabet i den globale konkurrence.
Da Obama i januar holdt sin State of the Union- tale var målet klart. Amerikanerne skal forstå, at konkurrencen fra andre nationer er så stor, at det er en reel trussel imod USA's fremtid. Nu som tidligere er der kun to måder at sikre konkurrenceevnen: krigerisk erobring eller fredelig globalisering. Hvis vi vil forstå, hvilken vej udviklingen går, er det nødvendigt, at vi aflægger os den uvane at adskille sikkerhedspolitik og økonomisk politik.
Politik er økonomi
USA og Europa står over for svære udfordringer. Og uanset om afsenderen er Washington, Bruxelles eller Beijing er strategien skåret over samme læst: Færre reguleringer og mere teknologi skal føre til vækst og udvikling. Denne handlingslammelse skyldes hverken midtersøgende politik eller mangel på politisk fornyelse. Globaliseringen har skabt et vakuum i selve mulighederne for politisk handling.
Hvor politik tidligere var et spørgsmål om kulturelt og moralsk lederskab, er den med nationalstatens krise udelukkende reduceret til økonomi.
Vi er på få årtier gået fra homo politicus - det politiske menneske - til homo economicus - det økonomiske menneske. Det har forandret vores måde at tænke det politiske system på.
Baggrunden er et historisk skred imod den nyliberale tankegang, der i dag dominerer. Nyliberalismen er tømt for politik. Den er baseret på en mekanisk forståelse af samfundets udvikling. Modsat af hvad mange antager, deler nyliberalismen flere præmisser med sin politiske modstander, socialismen.
For det første er de to ideologier enige om, at politik stort set udelukkende handler om økonomi. I deres syn på økonomien hænger de begge fast i den klassiske opfattelse af en erhvervsvirksomhed, der frembringer produkter og videresælger dem.
For det andet deler de to ideologier samme syn på, hvad der driver samfundsudviklingen. Begge er enige om, at teknologisk udvikling er den vigtigste enkeltstående faktor. Den teknologiske udvikling afgør historiens gang. Politiske idealer spiller kun en mindre rolle i den samfundsmæssige udvikling. Overensstemmelsen mellem USA's frimarkedstænkning og Kinas statskapitalisme er påfaldende.
Kun teknologien tilbage
Som den amerikanske politiske teoretiker Francis Fukuyama har gjort opmærksom på deler den vestlige-liberale konsensus socialismens forestilling om, at historiens udvikling styres af teknologiske og videnskabelige fremskridt. Men hvor den vestlige model forkaster socialismens forestilling om konkurrence mellem forskellige sociale klasser, hævder den modsat, at der foregår en udbredt konkurrence mellem de forskellige stater.
Fukuyamas påstand er som bekendt, at konkurrencen med tiden vil føre til udbredelsen af demokratiske institutioner, fordi demokratiske samfund er bedre til at udnytte befolkningens viden og talent.
Uanset udsigterne til denne optimistiske forudsigelse (Fukuyama glæder sig formentligt over de seneste ugers opstand i Egypten og Tunesien, som han vil hævde bekræfter tesen), er resultatet et politisk system, der først og fremmest er orienteret mod teknologi som drivkraft i økonomien.
Obama fejrede i sin State of the Union-tale det igangværende paradigmeskifte. Med henvisning til den sovjetiske satellit, der i 1957 skabte panik i USA og fik supermagten til at starte rumforskningsprogrammet og månekapløbet, understregede Obama, at »dette er vor generations Sputnik-øjeblik«. Den politiske kappestrid mellem konkurrerende samfundssystemer er forbi. Tilbage er kun det teknologiske kapløb.
Sammenligningen er velvalgt. Det oprindelige Sputnik-øjeblik var netop det øjeblik, hvor den Kolde Krig ændrede karakter. Fra at være en moralsk kamp om at skabe de bedste samfundsbetingelser, blev striden alene en kamp om at vinde det teknologiske kapløb. De politiske idealer forsvandt i baggrunden.
Kina som forbillede
I dag er stort set alle OECD-lande enige om, at det teknologiske og økonomiske fremskridt er det vigtigste politiske projekt. Menneskerettigheder og traditionelle solidaritets- og lighedsidealer kommer i anden række. Det samme gør viden og uddannelse, der ikke bidrager direkte til konkurrenceevnen.
Den globale vidensøkonomi efterlader nationalstaten i en fundamental krise. Nationalstaten og den demokratiske proces er blevet en hæmsko for den økonomiske udvikling. Det er vanskeligt at handle hurtigt og træffe de nødvendige beslutninger.
Løsningen i alle avancerede økonomier er tilsyneladende den samme: at forbedre nationens konkurrenceevne gennem strategiske satsninger inden for de samme tre-fire teknologier.
Sammenligninger og evalueringer blandt OECD-landene får karakter af et mimespil, hvor nationalstaternes fortrin og særkender udviskes, og hvor alle søger den samme vej imod en vækstdagsorden baseret på sundhedsteknologi, informationsteknologi og energiteknologi.
Det er paradoksalt. Som Fukuyama har gjort opmærksom på andetsteds, er en af det 21. århundreds globale udfordringer 'hvordan vi kommer til Danmark' (How to get to Denmark?). Men alt imens Kina og Singapore langsomt arbejder på at inkorporere elementer af den europæiske velfærdsmodel, arbejder Danmark og Europa på at forstå, hvordan vi kommer til Singapore og Kina. Følgerne er ikke svære at forudsige.
I stedet bør vi skele til USA, der holder fast i forestillingen om, at et amerikansk særkende er en stat, der garanterer bestemte rettigheder og traditioner.
Et forsvar for et europæisk særkende i den internationale konkurrence vil bestå i at støtte udviklingen af den europæiske model, den kulturelle sammenhængskraft og erkende det forhold, at økonomien kun er et understøttende princip i rækken af mål, der gør samfundet værd at leve i. Det kræver blandt andet mere forskning i social- og humanvidenskaberne, der bidrager til vores kulturforståelse.
De fleste økonomer har for længst accepteret, at serviceydelser og sociale rammer som tillid og lighed spiller en lige så væsentlig rolle i økonomien som teknologi. Alligevel er den aktuelle økonomiske politik formet af marxismens og liberalismens fælles menneskesyn, der kun forstår værdi som økonomisk værdi og udvikling som teknologiudvikling. Resultatet er foruroligende for samfundets evne til at skabe fornyelse og tage politisk lederskab.
David Budtz Pedersen er ph.d.-stipendiat ved Institut for Medier, Erkendelse og Formidling på Københavns Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",4.0,19. februar 2011,"Et forsvar for et europæisk særkende i den internationale konkurrence vil bestå i at støtte udviklingen af den europæiske model, den kulturelle sammenhængskraft og erkende det forhold, at økonomien kun er et understøttende princip i rækken af mål, der gør samfundet værd at leve i. Det kræver blandt andet mere forskning i social- og humanvidenskaberne, der bidrager til vores kulturforståelse."
12327,/debat/2011/04/efterloennen-stadig-daarlig-ide,Efterlønnen er stadig en dårlig idé,Jørn Neergaard Larsen," Er efterlønsmodtagerne syge og uarbejdsdygtige? Er der job til dem, hvis man fjerner ordningen? Og er der penge i at afskaffe den frivillige tilbagetrækningsordning, der i årevis har fyldt i den politiske debat. Enkle spørgsmål, der er afgivet mange forvirrende svar på.
Det er blandt andet ganske overset, at en forudsætning for at kunne gå på efterløn rent faktisk er, at man er arbejdsdygtig. Efterlønnen er en tidlig pensionsordning og ikke en velfærdsordning. Det er a-kassernes pligt at sikre, at nye efterlønsmodtagere rent faktisk er arbejdsdygtige.
Efterlønsmodtagernes helbredstilstand har været analyseret af Velfærdskommissionen, Arbejdsmarkedskommissionen og De Økonomiske Vismænd.
De uafhængige forskere peger alle på, at kun cirka 10 procent af efterlønsmodtagerne, har så dårligt et helbred, at de ikke kan forsørge sig selv.
Der er mange datakilder til helbredstilstand, og de peger alle på, at efterlønsmodtagerne generelt har et godt helbred.
Spørger man dem selv, hvilket Statens Institut for Folkesundhed har gjort, så siger 87 procent af efterlønsmodtagerne, at deres helbred er godt, vældig godt eller fremragende. Det samme svarer 92 procent af de 60-64-årige i arbejde.
Ældre i job giver unge job
I en anden undersøgelse foretaget af den EU-finansierede institution Eurofound vurderer 92 procent af de 55-59-årige danskere i arbejde, at de godt kan varetage deres arbejde, når de fylder 60.
Heller ikke sygefraværet for de, der styrer mod efterlønnen, adskiller sig væsentligt fra de, der fortsætter med at arbejde. For eksempel var de kvindelige arbejdere, der valgte at gå på efterløn i 2009 syge i 12,4 dage i 2008 i gennemsnit. Til sammenligning var de kvindelige arbejdere, der valgte at arbejde videre, syge i 11,1 dag i gennemsnit.
Efterlønsordningen blev i sin tid indført af hensyn til de unge, så de kunne træde ind i de ældres job. Den fejlopfattelse har langt de fleste heldigvis siden hen forladt, og for nylig dokumenterede forskere fra Aarhus Universitet, at efterlønsordningen aldrig har gavnet de unges beskæftigelse. Tværtimod var der tegn på, at jo flere ældre der blev på arbejdsmarkedet, jo bedre beskæftigelsesmuligheder gav det de unge.
Der er massiv videnskabelig opbakning til synspunktet om, at en afskaffelse af efterlønsordningen vil øge arbejdsudbuddet og gavne beskæftigelsen på sigt. Herom kan ingen rimelig tvivl herske.
Og det er ikke kun teori.
Vi så det ske med afskaffelsen af overgangsydelsen, den såkaldte 'lille efterløn', som førte til en massiv stigning i de ældres beskæftigelse. 85 procent af efterlønsmodtagerne kommer direkte fra et arbejde, og lige nu falder arbejdsstyrken måned for måned.
Den demografiske udfordring er allerede en barsk realitet, og vi ser de store efterkrigsgenerationer forlade arbejdsmarkedet. Den midlertidige konjunkturnedgang slører problemets omfang, men så snart verdensvæksten kommer i gang for alvor, vil vi i Danmark have mere end vanskeligt ved at hoppe med på væksttoget. Vi kommer simpelthen til at mangle den nødvendige arbejdskraft, blandt andet fordi den er gået på efterløn.
Koster staten 18 mia.
Afskaffer man efterlønsordningen, kan det forventes at give statskassen en besparelse på cirka 18 mia. kroner årligt. En mindre del af dem, som ville have valgt efterlønnen, må forventes at komme på førtidspension  eller den såkaldte seniorførtidspension, som er en del af regeringens reformudspil  hvis man afskaffer efterlønsordningen.
Omvendt vil de, der fortsætter i beskæftigelse også fortsætte med at betale skat af deres arbejdsindtægt.
Omkostningerne ved efterlønsordningen handler også om de tabte muligheder. Beskæftigelsen er lavere i Danmark som en direkte konsekvens af efterlønsordningen, og det har kostet vækst og velstand. Efterlønsordningen er med andre ord med til at gøre os alle fattigere.
Alternativet til en efterlønsreform vil være kraftige besparelser på kernevelfærdsydelser som børnepasning, ældrepleje eller sundhed. At hæve skatterne er ikke muligt. Skatteniveauet i Danmark er så højt, at øgede skatter vil begrænse den økonomiske aktivitet i så stor udstrækning, at provenuet højst sandsynligt bliver negativt.
Tilbage står, at efterlønsordningen er fuldstændigt afkoblet socialpolitiske hensyn. Det er ikke en ordning, som fordeler ressourcerne efter den enkeltes behov, men en slags fritvalgsordning for de forudseende medlemmer af a-kasserne.
Efterlønnen er stadig en dårlig idé, og den bør afvikles snarest.
Jørn Neergaard Larsen er adm. direktør i Dansk Arbejdsgiverforening.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",35.0,20. april 2011,Koster staten 18 mia.
1853,/debat/leder/2015/08/udenrigspolitik-uden-retning,Udenrigspolitik uden retning,Emil Rottbøll," Han vil gøre »Danmark større i en stadig mindre verden,« lød punchlinen fra udenrigsminister Kristian Jensen (V) i en række store interview i landets aviser. Hans nye ministerium skal gå på tre ben – vækst, sikkerhed og værdier – men hvordan de slagord nærmere skal udmønte sig i udenrigspolitik, står stadig bemærkelsesværdigt uklart efter ministerens medierundtur. I den første præsentation af sin udenrigspolitik nævner han en lang række vigtige indsatsområder uden hverken at konkretisere dem eller prioritere dem.
I et interview med Information fremhæver ministeren Ukraine som en klar prioritet. »Ukraine har en ven i Danmark, som de kan regne med og støtte sig op ad,« siger Kristian Jensen. Men hans Ukraine-politik består i at fortsætte de initiativer, hans forgænger satte i gang, og gerne »få andre lande til at gøre det samme«. Samtidig vil Kristian Jensen takke ja til at mødes med Rusland på både minister- og embedsmandsniveau. Det giver god mening i forhold til Arktis, hvor det hidtil fredelige samarbejde ikke er en selvfølge, men et forhold der skal holdes ved lige – som bekendt har Danmark og Rusland nu officielt ganske store overlappende territorialkrav omkring Nordpolen. Men på den anden side vil ministeren ikke kritisere den hidtidige politik, hvor dialogen har været lagt på is, og han har heller ikke tænkt sig at bløde op på selve politikken over for Rusland.
Ud over det udtalte fokus mod øst skal Danmark fortsat levere en »substantiel« indsats i kampen mod Islamisk Stat i Irak. Ministeren har endnu ikke sat ord på, hvad vi kan bidrage med, mens F-16-fly og mekanikere puster ud i Danmark, men når Storbritannien muligvis udvider indsatsen til også at omfatte Syrien, skal vi også være klar til at ændre vores indsats. Ministeren vil heller ikke være tilbageholdende med at sætte forsvaret ind mod andre regimer, »der truer vores sikkerhed«. I samme boldgade skal vores nærtforestående indkøb af kampfly både kunne bruges herhjemme og til at være »aktive i verden«.
Problemet med de mange ukonkrete prioriteringer er, at det gør det umuligt at diskutere retningen for dansk udenrigspolitik. Det kunne eksempelvis være nyttigt, når vi taler om den aktuelle flygtninge- og migrantsituation, som Kristian Jensen selv erkender, ikke kan løses med mure ved hverken Danmarks eller Europas grænser. Hans eget svar er, at Danmark skal »prioritere nærområderne i hvert fald relativt højere end hidtil«. Men hvor nærområderne mere præcist ligger, hvad vi skal gøre for dem, og hvor mange flere penge de skal tilføres, vil først blive afsløret med regeringens finanslovsforslag.
Det samme gælder spørgsmålet om, hvor Kristian Jensen midt i det hele har tænkt sig at spare de 2,6 mia. kr. på ulandsbistanden, som regeringen har finansieret en stor del af sin politik på.
Kender man finanslovsforhandlinger ret, kommer diskussionen om udenrigspolitik til den tid let til at drukne i mere nære diskussioner om sygehusvæsen og dagpenge.
Udenrigsministeren mener det utvivlsomt godt. Han vil gerne det hele. Det afspejler sig næsten tragikomisk i hans svar om sine egne prioriteringer, da Jyllands-Posten spørger til spekulationerne om, at Venstre-næstformanden er blevet parkeret i Udenrigsministeriet, så statsminister Lars Løkke Rasmussen selv kan køre den indenrigspolitiske butik. Jensen forsikrer om, at han fortsat vil tegne Venstre internt, og at vi ikke kommer til at savne ham på Christiansborg eller i aviserne.
Andre udenrigsministre før ham har tidligere måttet sande, at det svært lader sig gøre at være alle steder på én gang. Læg dertil, at der ikke længere er en udviklings- og en handelsminister i Udenrigsministeriet.
Meget sigende har Kristian Jensen svært ved at finde tid i kalenderen til at besøge sine venner i Ukraine på grund af bl.a. vedtagelsen af FN’s nye bæredygtige udviklingsmål i september, klimatopmødet i Paris i december og folkeafstemningen om retsforbeholdet 3. december.
»Der er kun én af mig,« undskylder Kristian Jensen sig over for Information. Præcis, hvad vil du bruge din tid og Danmarks udenrigspolitik til?
",0.0,28. august 2015,"I et interview med Information fremhæver ministeren Ukraine som en klar prioritet. »Ukraine har en ven i Danmark, som de kan regne med og støtte sig op ad,« siger Kristian Jensen. Men hans Ukraine-politik består i at fortsætte de initiativer, hans forgænger satte i gang, og gerne »få andre lande til at gøre det samme«. Samtidig vil Kristian Jensen takke ja til at mødes med Rusland på både minister- og embedsmandsniveau. Det giver god mening i forhold til Arktis, hvor det hidtil fredelige samarbejde ikke er en selvfølge, men et forhold der skal holdes ved lige – som bekendt har Danmark og Rusland nu officielt ganske store overlappende territorialkrav omkring Nordpolen. Men på den anden side vil ministeren ikke kritisere den hidtidige politik, hvor dialogen har været lagt på is, og han har heller ikke tænkt sig at bløde op på selve politikken over for Rusland."
3960,/debat/2014/10/fremadseende-tyranni,Det fremadseende tyranni,Georg Metz," Man kan roligt gå ud fra at når folk mener det nu er tid at se fremad, er det fordi der er noget i fortiden de vil skjule. Lars Løkke ser fremad, »jeg er ikke så god til historie, fortiden er et lukket kapitel, siger han med blottede tænder. Hvorfor mon? Venstrelederen har lært af modern management og omgør fortids fiasko til positiv fremtid. Vi gør tingene endnu bedre, selv om vi egentlig har gjort det skidt, og ser fremad, hvilket pr. definition er bedre end nutid og fortid. DR ser fremad efter et Grand Prix til mellem en kvart og en halv milliard kr. og en tv-serie til 173 millioner. Har de spist søm! Øvelsen koster med nedskæringer et mindre symfoniorkester livet, samt snesevis af medarbejdere hvoraf én er så dygtig at han blev bortvist.
Ledelsen ser fremad. Hvad bestiller bestyrelsesformanden, ser han også fremad? Gud ved hvad han så ser? En ny generaldirektør?
Denne evindelige fremadseen står i grel kontrast til sværmeriet for Historien ofte i forarget opgør med historieløsheden, foranlediget var den vist af de skide 68’ere. Når folk i ansvarsfulde stillinger ønsker at der ses fremad, fornægter de blot selv Historien og fremstiller sig pr. se som historieløse. De rigtigt magtfulde nøjes næppe med at foreslå det fremadskuende. De stiller det som krav. Ve den medarbejder der mener at fortiden er nøglen til nutiden, som lederne altså tværtimod forlanger fortrængt ved at insistere på noget så usikkert som fremtiden.
Hvad vi mennesker foretager os i dag er forudsat eller bestemt af begivenheder i går og dagen før og dagen før. I sidste ende af forældrenes interesse for hinanden og af deres forældre og deres ned til hin dag i tidernes morgen, da Vorherre bortviste de første menneskelige vellystninge fra Paradiset, og Historien kunne begynde.
Præcision i tid og sted
Den, Historien, er som bekendt kompliceret. En betingelse for at skaffe sig overblik over datiden for bedre at forstå begivenhederne og deres konsekvens, eller fordi man ikke kan lade være at forsøge, er nøgternhed i studiet af menneskenes adfærd samt præcision i tid og sted. Slaget ved Svold var ikke i 1012, skønt det rimer, men i år 999 eller 1000. Slaget ved Hastings stod ikke ved den by men ved en flække senere kaldet Battle et par timer til fods fra Hastings. Dette skete ikke i år 0 eller i 1812 eller i 1989, men i tirsdags for 948 år siden. Wilhelm vandt, Harold Godwinson tabte og døde, fordi han fik en pil i øjet. Det duer ikke at jonglere med disse facts eller indbygge nutidige meninger og bekymringer i Wilhelm og Harolds personer – i dag kun skygger. Ikke hvis man vil dem nær.
Så lidt som Absalon, Holberg eller fru Heiberg tænkte Wilhelm at han nok snart skulle have nyt køleskab, eller at vægtafgiften var for høj. Han vidste ikke der var noget der hed Amerika eller tomater eller tobak, eller at energi er lig masse gange lysets hastighed i anden potens. Men han vidste at Mosekonen brygger tåge i floddalen, og Jorden er centrum i verden. Wilhelm opererede med kategorier nærværende i det 11. århundredes feudale europæiske kastesamfund og lod sine fjed styre derefter. Hans sprog var hegnet af tidens muligheder og skabte manden. Den lyd disse fortidsmennesker afgav, det sprog får vi aldrig at høre. Men ønsker vi for alvor at komme forfædrene nærmere, må vi afskrive en række foreteelser såsom køleskabe, vægtafgift og relativitetsteorier og nutidens paradigmer og udvise kyndig datidig indsigt i fortidens vilkår.
Historisk for så vidt også kunstnerisk lødighed er kongruent med respekt for tidens herunder fortidens betingelser. Da Anders And og fætter Højben i en af de klassiske historier fra 1950’ernens begyndelse konkurrerer om at spille ridder i rustning i Andeby teaterforening, går det galt, da Anders And omgør replikken: »Ak, jomfru Månestråle, sig mig hvi I græder« til det moderne mundrette (næbrette): »Sig mig lige, frøken Månestråle, hvad tuder du for?« Form og indhold følges, kommer kategorierne ud af trit, sønderlemmes meningen med valget af historisk slagmark, hvad enten det er 1066 eller 1864.
Skal bremse diskussion
Det vanskeligste ved fortidens vilkår ligger allerede i afmonteringen af flosklen: at se fremad. Harold Godwinson kunne ikke fremadskuende vide at normannerne kun trak sig tilbage for at angelsakserne skulle angribe ned ad bakke, opgive deres defensive taktiske fordel, tabe pusten og dermed slaget. Monrad blev trods periodisk sjælelig ubalance ikke styret af fremsynet vished om at stormagterne i sidste ende ikke ville ofre noget som helst for Danmark til Ejderen eller Dannevirke. Han fejlede, og det var slemt og dadelværdigt nok, men noget nær i blinde, og ikke kun fordi han var krigsliderlig og skør og sang duet, dengang han drog afsted.
At se fremad i moderne forstand dækker ikke udtrykkets pålydende, dvs.: at skue ind i fremtiden.
At se fremad er en nysprogsformel til afskæring af yderligere diskussion. Sådan set kunne man lige så godt sige: Hold din kæft, eller du bliver verfet ud!
Løkke Rasmussen er i den henseende prisværdig præcis i formuleringen: Den historie (mine bilag, mine naturfilm, min utroværdighed, mit svigt over for parti og landsmænd, min smålurvethed, mine sokker og underbukser) er et lukket kapitel. (Og hvis nogen understår sig i at åbne det igen, skal jeg nok huske det som statsminister).
DR’s ledere ser fremad og ikke tilbage på Niels Lindvig som de uforståeligt for andre har skaffet af vejen. Og når de ser fremad, har deres underordnede, der ellers lever af at analysere fortiden for at forstå nutiden, bare også at glemme ham og lade som om han aldrig satte sin fod i virksomheden.
Men de ihærdigt fremadsynede på andres vegne har altid selv noget at skjule.
",1.0,18. oktober 2014,"At se fremad er en nysprogsformel til afskæring af yderligere diskussion. Sådan set kunne man lige så godt sige: Hold din kæft, eller du bliver verfet ud!"
6375,/debat/2013/10/hellere-doe-paa-havet-afrika,Hellere dø på havet end blive i Afrika,Anja Simonsen og Line Richter," 
	Det er en varm eftermiddag i Hargeisa, Somaliland. Vi tilbringer en eftermiddag under vores antropologiske feltarbejde sammen med Cabdirahman og hans venner. Vi taler om, hvordan man som ung fyr skaber sig et liv i Hargeisa.

	Cabdirahman er 22 år gammel og bor med sin mor, far og otte søskende.

	»Når man bliver færdig med gymnasiet, så prøver man at komme på universitet. Det prøvede jeg også, men jeg havde problemer med at betale de 220 amerikanske dollar, det koster pr. semester. Og herudover er der udgifter på minimum to dollar hver dag,« siger han. »Jeg er lige begyndt på universitet i år, et år senere end alle mine klassekammerater fra gymnasiet. Jeg er den eneste fra min familie, der læser på universitet, for vi har ikke råd til mere.«

	De daglige udgifter forsøger Cabdirahman at få dækket gennem konstruktionsarbejde, som han leder efter om fredagen. Hvis han finder en arbejdsgiver, der vil hyre ham, plejer han at få 5 dollar for en dagsarbejde. To arbejdsdage er nok til at betale næste uges udgifter på universitet.

	»Jeg drømmer om at få nok penge til at kunne genopbygge mit land. Men får jeg ikke det, så migrerer jeg til Europa for at kunne tjene pengene der,« konstaterer han.

	Indtil videre har han sparet 170 dollar sammen til rejsen.

	Det er ikke kun muligheden for at opbygge sit land, som får Cabdirahmans til at drømme om at rejse til Europa. For et par dage siden ringede hans kæreste gennem fire år og meddelte ham, at »en mand uden penge, ikke er en rigtig mand.«

	Hun havde i stedet for Cabdirahman sagt ja til at gifte sig med en af de mange somaliere, som kommer hjem på ferie fra Europa og USA sommeren over.

	Cabdirahman fortæller, at han også vil have det europæiske pas, som medfører synlighed og respekt i Somaliland; både på arbejdsmarkedet og i den sociale sfære.

	At være en mand, hænger også sammen med at finde en kone, og i Mali, som i Somaliland, er det svært at holde på en kvinde, hvis ikke man har penge. Selv om de fleste unge mænd har kærester, er det meget svært for dem at opfylde drømmen om ægteskab og familiestiftelse.

	»Hvis du ikke har penge, kan du ikke få en smuk kone,« som en anden ung mand udtrykte det, halvt i spøg, halvt i alvor, »to kvinder har forladt mig på grund af mangel på penge,« fortsatte han.

	Bliver ikke regnet for noget

	»Ved du, hvordan det føles ikke at kunne sende noget hjem til ramadanfesten,« spørger Ibrahim os en eftermiddag, mens vi går ned ad en af Bamakos mange støvede veje. Han bor hos en tante i Bamako, mens hans mor bor i Cote d’Ivoire, hvor han også har boet i nogle år. Hos tanten bliver det forventet, at han som ung mand bidrager til husholdet. Men Ibrahim kan, som så mange andre, ikke finde arbejde. Livet som ung mand i Mali er hårdt. Arbejdsløsheden er himmelhøj, og man kæmper for at komme videre i livet. At komme ud af den fastlåste position, man er havnet i.

	»Om morgenen tager jeg over til en kammerat, og måske tager vi videre til en anden kammerat. Jeg kan ikke være derhjemme. Jeg bliver ikke regnet for noget,« fortæller han.

	Ved højtider som eidfesten, der afslutter den månedlange ramadanfaste, er det særligt vigtigt, at kunne bidrage økonomisk til familien for at vise, at man er mand.

	Han har forsøgt at finde måder at komme til Europa på. Han tænker på det hver dag, fortæller han. For at opnå social anerkendelse må han rejse væk. Indtil det lykkes, er han intet.

	Adskillige gange i løbet af feltarbejdet, blev vi mødt af udsagn som »hellere dø på vejen end blive her«.

	Fælles for de unge mænd i Somaliland og Mali – to lande der er blandt de 10 fattigste lande i verden – er ønsket om at ’blive til noget’, at blive respekteret i deres familier og i deres samfund. Det er en stor del af historien bag de frygtelige tragedier, der de seneste uger har fyldt nyhederne, og som vi desværre nok kommer til at se igen og igen i de kommende år. For øget grænsekontrol i EU får ikke behovet for at blive til noget i denne verden til at forsvinde. Heller ikke hos de allerfattigste.

Anja Simonsen har lavet feltarbejde i Somaliland og Line Richter har lavet feltarbejde i Mali. De er begge ph.d.-studerende ved Institut for Antropologi ved Københavns Universitet og er en del af forskningsprogrammet ’Invisible Lives: A comparative ethnography of undocumented migration’, der er støttet af det Frie Forskningsråd for Kultur og Kommunikation




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,28. oktober 2013,"	»Når man bliver færdig med gymnasiet, så prøver man at komme på universitet. Det prøvede jeg også, men jeg havde problemer med at betale de 220 amerikanske dollar, det koster pr. semester. Og herudover er der udgifter på minimum to dollar hver dag,« siger han. »Jeg er lige begyndt på universitet i år, et år senere end alle mine klassekammerater fra gymnasiet. Jeg er den eneste fra min familie, der læser på universitet, for vi har ikke råd til mere.«"
10655,/debat/2012/01/laeserbreve-1,Læserbreve,Simon Ellehammer og MA i freds-," Skidt udenrigspolitik
Johan Keller, Lyngby
Det eneste udenrigspolitiske emne i regeringsgrundlaget var en undersøgelse af Irak-krigen. Den ser vi frem til, men viljen til at få alle detaljer på bordet, er bestemt ikke overbevisende.
Der var store forventninger til en ny udenrigspolitik fra regeringen. Vi blev lovet anerkendelse af Palæstina som stat og håbede ligeledes, at SF kunne afkorte den danske deltagelse i Afghanistan. Men hvad er der sket?
Ingenting i Palæstina-sagen, mens Israel stille og roligt, med USA’s opbakning, fjerner de fysiske muligheder for en palæstinensisk stat. SF går nu ind for krigsførelse i Afghanistan.
Når ministrene rejser til USA og Kina, snakker de værterne efter munden, hvorimod vores udenrigsminister leger stærk mand omkring handelsboykot af Iran.
Danmark står fuldt og helt bag en handelsboykot, skønt der ikke foreligger beviser for kernevåbenproduktion. Med de skarpe udtalelser er Villy Søvndal med til at legitimere USA’s krig mod Mellemøsten. Hvad skulle vi egentlig med den nye regering, når vi ikke får en ny udenrigspolitik?
VK’s skatter
Erik Stubtoft, Snekkersten
Forældre til børn i kommunale børnehaver, folkeskoler og fritidsklubber skal leve med, at deres børn ikke er dækket af en kommunal ulykkesforsikring, hvis de kommer til skade, mens de er i kommunens varetægt. Det har den tidligere regering sørget for.
I en kommune af Helsingørs størrelse med ca. 62.000 indbyggere, heraf ca. 7.000 skolebørn og ca. 2.000 i dagtilbud, skal forældrene tegne private forsikringer for samlet mellem fem og ni millioner kroner i forsikringspræmie.
Hidtil har det været kommunen, som har tegnet forsikringen for børnene, til en pris på 130.000 kroner om året.
Det forekommer logisk, at en kommune bør tegne en ulykkesforsikring for børn og unge, og sikrer dem, hvis de kommer galt af sted ved leg eller andre aktiviteter, mens de er i kommunens varetægt.
I stedet har VK-regeringen sørget for en kæmpe udgift til forældrene og en enorm indtægt til forsikringsselskaberne. Kan man kalde det for andet end en form for skat?
Euroen skal begrænses
Benny Normind, Farum
Hvis Europa skal ud af den nuværende økonomiske krise, er det nødvendigt, at de sydeuropæiske lande forlader eurosamarbejdet og genoptager deres tidligere valutaer.
Der er tale om Grækenland, Italien, Spanien, Portugal, Cypern og Malta. De nævnte lande skal have muligheden for individuelt at devaluere deres valutaer til et niveau, som er internationalt konkurrencedygtigt.
Det er den bedste løsning, hvis Europa skal undgå at ende i et økonomisk kaos.
Den ny aktivisme
Beslutningen om køb af nye kampfly skal træffes i 2014, og et forsigtig skøn angiver beløbet til 120 milliarder kroner over en 30-årig periode.
Næsten alle partier er klar til at fortsætte den aktivistiske udenrigspolitik. Det er newspeak for militaristisk. Argumentet i forsvarsforliget er at støtte krige som dem i Afghanistan, Irak og Libyen. 10 års krig og tabet af omkring 50 unge danskere får ikke Folketinget til at genoverveje beslutningen.
Der er ellers en egentlig aktivistisk strategi, der ikke sender unge danskere i døden eller giver os civilbefolkningers blod på hænderne.
120 milliarder kroner svarer for eksempel til 24.000 mine-wolves. De kunne bruges til at fjerne de 110 mio. landminer, der hvert år lemlæster 5.000 mennesker.
Vi kunne nok købe lidt færre og have råd til driften også. Eller vi kunne slukke tørsten hos de 800 millioner mennesker, der lever uden rent drikkevand. En brønd koster gennemsnitligt 50.000 kroner, så lav selv regnestykket.
Kan det tænkes, at en sådan aktivistisk udenrigspolitik vil give os større indflydelse i verden end 30 bombefly? Hvad bekæmper bedst terrorisme — bomber eller hjælp til nødlidende? Kan det tænkes, at kampfly slet ikke er så god en ide, som politikere og forsvarskommandoen giver udtryk for?
Plads til alle på jobmarkedet
Holger Lindgreen, Esrum
Skam få Information, der nu inden for få måneder har bragt to kronikker, som beskriver førtidspensionister og mennesker på anden offentlig forsørgelse som arbejdssky livsnydere. Indstillingen er ikke ny: I 30’erne betegnede de velbjergede de arbejdsløse som arbejdssky.
Tildeling af førtidspension hviler på en vurdering af, om den pågældende kan fungere i det eksisterende arbejdsmarked. Sagt på en anden måde: Strukturen på et arbejdsmarked under globalisering og EU-harmonisering udelukker et stort antal danske arbejdssøgende.
Og det burde en professor fra CBS — den ene kronikør — vide. Mange førtidspensionister har fået pensionen pga. psykiatriske diagnoser, noget som en bachelor i psykologi — den anden kronikør — ikke har kompetence til at udtale sig om.
Det er rosværdigt og burde ikke kritiseres, hvis man som kasseret af samfundet alligevel forsøger at få tilværelsen til at hænge sammen. Man kan ikke forlange, at mennesker dømt til offentlig forsørgelse skal leve i ensomhed og elendighed, selv om alt for mange faktisk gør det.
Man burde rette kritikken mod det elitære arbejdsmarked og ikke køre en kampagne, hvis egentlige formål er at legitimere besparelser, som kan komme de velbjergede borgere til gode.
Politikerne har bestemt, at folkeskolen skal være inkluderende og rummelig. Det burde man overføre til arbejdsmarkedet.
Børns musik før opera
Martin Gerup, Roskilde
Jeg mener Det Kongelige Teaters operakultur er et modefænomen, der opstod i kølvandet på den økonomiske optur, da det hele bare gik opad. Dyrt og fint skulle det hele være.
Uh, vi havde råd til at købe hele verden. Så manglede det bare, at vi ikke også fik opera på Holmen og Koncerthus i den nye Ørestad, til de mange operaelskere. Kom det nedefra? Det synes jeg ikke.
Det var kommercielt og selvrefererende efter devisen: »Vi er mange der mener,« alt imens Bertel Haarder og Tina Nedergård og Troels talte folkeskolen ned under bæltestedet, og sendte forældre med børn, der gerne ville have musisk-praktiske fag over i privatskolerne.
Jeg har ikke tillid til begrebet verdensklasse i Danmark. Jeg kan nøjes med godt. Men det skal fandme være godt.
Jeg er musiklærer, så jeg er engageret i, at børnene vokser op i musisk-praktiske omgivelser. Jeg tro , at vores opgave er at få sendt de kommende generationer godt i vej kulturelt. Og her synes jeg, vi svigter fælt. Rigtig fælt.
Mit udgangspunkt er, at hvert eneste barn i skolen er vigtigere end verdensklasse. Inklusive stjerner som pianisten Lang Lang. Han har jo lært det, han kan godt, og vi kan høre ham hvor som helst.
Det er børnene, der mangler. Fremtidens publikum. Og så mener jeg, at noget der koster 1.500 kroner pr. siddeplads er en uhørt luksus, som man godt kan stille sig kritisk overfor.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",3.0,30. januar 2012,"Uh, vi havde råd til at købe hele verden. Så manglede det bare, at vi ikke også fik opera på Holmen og Koncerthus i den nye Ørestad, til de mange operaelskere. Kom det nedefra? Det synes jeg ikke."
10627,/debat/2012/02/laeserbreve-23,Læserbreve,Informations Webredaktion," Prøv med familiehuse
Søren Olaf Bjarnø, København
Socialminister Karen Hækkerup (S) har foreslået børnehuse, mere undervisning til sagsbehandlere og udrykningsteam af eksperter. Det første tager flere år at gennemføre og er blevet prøvet tidligere, men det synes som det rigtige. Blot er det bedre med familiehuse.
Undervisning kræver en del fravær på pladserne, der stadig er for tyndt besat, og samtidig vil det hindre muligheder for lovmæssige besøg i institutioner og plejefamilier. Udrykningsteam har man prøvet i forhold til unge utilpassede og det passede ikke kommunerne, der selv vidste bedre.
En ting er vigtig: Prøv at skue nogle få år tilbage til kommunesammenlægning, politireformen og nedlæggelsen af amterne, og se hvilke konsekvenser, det har haft.
Det er svært at skabe kontinuitet i arbejdet, når det ustandseligt bliver forstyrret af organisatoriske problemer, og alle disse forandringer har medført kaos i sagsgange alle steder. De røde tråde i de enkelte sager er blevet fordelt på så mange, at der er skabt forvirring om hvilken tråd, der er vigtigst.
Misbrug trives i familierne, børn er i klemme, men ingen taler om det magtmisbrug, der hele tiden foregår ved brug af hurtige løsninger, der fremmer partipolitisk vækst. Forskning har ikke haft nogen mærkbar virkning på politiske beslutninger.
Det ville hjælpe, hvis man for en gangs skyld fik lov til at føre tiltag igennem, før det skal afløses af nyt.
Krig er ulovligt
Viggo Jonasen, Risskov
Sten Rynning, professor og leder af Center for War Studies, kritiserer 30. januar den danske debat om Danmarks krige for at være alt for juridisk.
Han forbigår i kronikken helt den juridiske kendsgerning, at krig faktisk er forbudt. Eller mere præcist: At det kun er tilladt stater at gribe til krig, hvis de eller deres forsvarsalliance angribes, eller hvis FN’s Sikkerhedsråd har autoriseret krigen med mandat og målformulering.
Et velkendt forskningsobjekt i forbindelse med krige er staternes spin — undskyldninger, løgne, forklaringer, bortforklaringer — om egne motiver for at påbegynde krig.
Altså: for at trampe på den moral, som forbuddet mod krig er udtryk for.
Hvis Sten Rynning og hans center vil studere krigene uden at inddrage så væsentligt et vurderingskriterium som spørgsmålet om, om staten er blevet angrebet, bliver selve forskningen et bidrag til den igangværende opløsning af international ret om krig. Og det kan man da kalde aktionsforskning.
De rigtige livsanskuelser
Simon Hayman, Frederiksberg
I Information 31. januar skriver sognepræst Jens Kvist følgende kommentar til Pernille Vigsø Bagges forslag om at omdøbe Kirkeministeriet til Ministeriet for Livsanskuelser:
»Det forslag lyder næsten Orwellsk. Der er ikke langt fra betegnelsen Ministeriet for Livsanskuelser til Ministeriet for de rigtige Livsanskuelser«.
Men, Jens Kvist, vi har i forvejen Ministeriet for de rigtige Livsanskuelser: det hedder Kirkeministeriet. De rigtige livsanskuelser er Folkekirkens.
Hvis der er noget Orwellsk i situationen, er det Pernille Vigsø Bagges benægtelse af det, hun har sagt.
Sundheden skåret ned
Marianne Dagmar Nicopia
Da vi modtog det nye skattekort for 2012, var sundhedsbidraget sat ned med 1 procent til nu 7 procent og bundskatten var steget med 0,97 procent.
Ifølge skattereformen fra 2009, vil denne afvikling af sundhedsbidraget, som ellers skulle tro var til at betale vores sundhedsvæsen. Hvad der ligger til grund for denne beslutning, kan vel kun være, at regionerne langsomt bliver afviklet.
Venstre siger, at skatten ikke er steget i deres regeringstid, men det er en sandhed med modifikationer, da sundhedsbidraget bliver betalt af den personlige indkomst på samme lave indkomstgrundlag som bundskatten, så det er igen de dårligst stillede, der må stå for skud.
Lydkunst eller pendlerpop?
Jan Ole Nielsen, radioteaterforsker, Vanløse
Det er opløftende, at Radio Drama kan afføde et dobbeltopslag i et førende dagblad, som det skete i Information 30. januar. Og det er også opløftende at fortsætte den kritiske dialog, jeg gennem længere tid har haft med afdelingens leder, Thomas Hedemann.
Til gengæld er det nedslående at se radiodrama-afdelingen udnævne sig selv til en succeshistorie, når sandheden er, at den har placeret sig tungt og solidt mellem to stole. Den vil gerne være niche, men ikke for meget niche, og den vil gerne eksperimentere, men ikke mere, end at alle kan være med.
Det hænger selvfølgelig ikke sammen. Drop den hensynsbetændelse, og lad os få lidt risikovillighed i stedet.
Politiet skader egen værdighed
Tom W. Petersen, Frederiksberg
De, der virkelig er blevet nedværdiget af masseanholdelserne i forbindelse med COP15-demonstrationerne i 2009, er dem, der udførte den modbydelige handling mod sagesløse borgere.
De har ved deres handling nedværdiget sig selv. Enhver kan se, at det er en afskyelig behandling, menneskene på asfalten blev udsat for.
Det er ikke tortur, men det har heller ikke været på tale. Jeg ville da mene, at man havde krænket mig groft og søgt at fratage mig al ret og værdighed, hvis jeg, uden på nogen måde at have forbrudt mig mod nogen lov, blev udsat for det samme som demonstranterne:
Ikke bare blev de arresteret, men efterfølgende blev de bagbundet og anbragt i ’futtog’ — hvilket idiotisk udtryk — og måtte tisse og eventuelt skide i bukserne.
Jeg glæder mig over rettens kendelse, men afventer med interesse, hvad straffen bliver for de skyldige i forbrydelsen.
Begavet stof til magasiner
Maria Arndt, Frederiksberg
Indlægget fra fagforeningen Danske Modeller 31. januar er et klasseeksempel på et aktuelt og begavet emne at tage op i de danske mode- og livsstilsmagasiner.
Det er værd at overveje for de kvindelige redaktører i kølvandet på debatten om indholdet i de danske kvindemagasiner som også Informations essay fra 19. januar kommer ind på.
Udover at mode- og livsstilsmagasiner er et oplagt medie at nå unge modeller igennem, vil det fra magasinernes side vidne om en form for ansvarstagen og opbakning til de mange modeller, der pryder ethvert magasins glitrende sider.
Magasinet bliver således et medie, som tager ansvar. Samtidig vil det være en mulighed for at få fortalt læserne en historie om vigtigheden og betydningen af organisering og solidaritet, som har dybe rødder i det danske samfund. Magasinet kan blive et medie, som kan skrive om andet end damebladsdrømmen, som Informations Katrine Hornstrup Yde kaldte det.
Sidst, men ikke mindst, vil sådanne artikler gøre modellerne til mennesker og ikke uopnåelige kvindeidealer, som de mange unge, kvindelige læsere skal forsøge at relatere sig til.
På den måde udfordres den stereotype kønsfremstilling, som stadig dominerer den del af magasingenren, i det mindste en smule.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,2. februar 2012,"Altså: for at trampe på den moral, som forbuddet mod krig er udtryk for."
8968,/debat/2012/10/laeserbreve-18,Læserbreve,Informations Webredaktion," Kend dine rettigheder
Tanja Fynbo, næstformand 3F Ungdom
Unge accepterer gratis prøvevagter, for lange vagter m.m. med viden om, at ’sådan er branchen jo’. Elever og fritidsjobbere inden for restaurationsbranchen finder sig i meget for at få et job.
Manglen på elevpladser gør, at de er villige til at slække på deres rettigheder for at få uddannelsen. Når de bliver bedt om at tage et par gratis vagter for at se, hvordan de fungerer sammen med resten af personalet, så er det helt normalt. Når mange kæmper om den samme plads, så kommer de til at kæmpe om at give afkald på flest rettigheder for at få pladsen.
Elever forventes at give lidt ekstra, så de giver køb på deres rettigheder for at få jobbet. Bag dem står 50 andre jo i kø for at få jobbet. Vilkårene bliver accepteret for ’sådan er branchen jo’.
Arbejdsgivere og borgerlige politikere har bildt vores unge ind, at de er nødt til at give afkald på rettigheder for at skabe deres egen lykke. Men hvor mange rettigheder skal de give afkald på, før nogen siger stop?
Pia K. forstår ikke kunsten
Jesper Rasmussen, billedkunstner
Pia Kjærsgaard mener i Information 9. oktober, at massemorderen Breivik skal ties ihjel.
Det er sikkert også rigtigt i en mere ideel verden. Man kan bare ikke genkende den virkelighed, Kjærsgaard beskriver.
Hør her: Tusindvis af medier har viderebragt Breviks ytringer og optræden. Tusindvis af aviser har gengivet billeder af ham på forsiden. Vel at mærke billeder, hvor han sjældent virker kuet, eller billeder, som han ligefrem selv har iscenesat. Breivik fremstår som en stjerne i medierne, for han sælger.
Hvorfor er det så, at en politiker som Pia Kjærsgaard pludselig griber til pennen i protest, når et teater – sikkert med en kritisk forestilling – melder sig i koret af stemmer, der ytrer sig om Breivik? Har kunsten et mindre rum at ytre sig i end massemedierne?
Det har den helt klart ifølge Pia Kjærsgaard, hvis nationalromantiske kunstsyn er mere end bekendt.
Afskaf værnepligten
Frank Knudsen, Hellerup
Selv om der ikke findes nogen saglige begrundelser for at holde fast i værnepligten, støtter mere end halvdelen af den danske befolkning ordningen. Tilhængernes bedste og eneste argument er den folkelige forankring.
Argumenter som f.eks. at det både er dyrt og nytteløst at give værnepligtige en tre måneders uddannelse i en tid, hvor krige vindes med højteknologisk udstyr og specialuddannede styrker, preller af som vand på en gås. Oven i det har vi ingen umiddelbare trusler på de danske grænser efter Warszawapagtens fald.
Derudover er værnepligten både kønsdiskriminerende og selektiv i sin udvælgelse af de unge. Det er i dag ca. kun en tiendedel af de unge, der aftjener værnepligt.
At så få af en ungdomsårgang skulle give en særlig folkelig forankring, burde selv vor mest patriotiske medborgere kunne se, er det rene nonsens. Hvis den folkelige forankring er så vigtig, burde vi vel også have værnepligt inden for politiet?
Værnepligt ikke grundlovssikret
Holger Terp, Hvidovre
»Rent teknisk kan man kun gøre værnepligten til fortid ved at ændre i Grundloven, hvilket er kompliceret. Derfor taler regeringen i stedet om at ’suspendere’ den,« refererer Ritzaus Bureau Dansk Folkepartis Marie Krarup for at sige 8. oktober.
Dette er en meget fri fortolkning af Grundlovens §81, hvor der står, at »Enhver våbenfør mand er forpligtet til med sin person at bidrage til fædrelandets forsvar efter de nærmere bestemmelser, som loven foreskriver«.
Bisætningen, ’som loven foreskriver’ indebærer altså retten til at vedtage en dansk lov, som foreskriver, at staten fremover ikke har brug for våbenføre mænd.
Misinformation om Chávez
Adam Ring, København
Endnu en gang har Information valgt ukritisk at viderebringe misinformation om Hugo Chávez og præsidentvalget i Venezuela. Overskriften på de artikler, Information har valgt at bringe, taler for sig selv: ’Den stærke mands sidste skanse’ og ’Chávez-tidens kult er forbi’.
Den sidste af artiklerne er skrevet af Francisco Toro, en højreekstrem venezuelaner, som måtte opsige sin stilling på The New York Times på grund af sit politiske engagement på den yderste højrefløj i Venezuela.
På trods af Informations hetz mod Hugo Chávez valgte 55 procent af de stemmeberettigede venezuelanerne at genvælge ham. Ved præsidentvalget, som blev fulgt af 200 internationale valgobservatører, stemte hele 81 procent af de stemmeberettigede venezuelanere, hvilket er tæt på at være skandinaviske standarder.
Venezuelas valgsystem er af flere internationale valgobservatører blevet betegnet som ét af de bedste i verden.
Så hvorfor vælger Information ukritisk at deltage i denne hetz mod Hugo Chávez og Venezuela, når landets demokrati tilsyneladende på mange måder fungerer langt bedre end mange vestlige lande, herunder USA, hvor kun omkring halvdelen af de stemmeberettigede amerikanere afgiver deres stemme ved valgene?
SF’s landsledelse bør holdes ude
Daniel Bendix, København
Formandskandidat Vilhelmsen kræver, at SF’s landsledelse involveres endnu mere i regeringsførelsen, end den er i dag.
Dermed afslører hun efter min mening manglende indblik i forskellen på at være regeringsparti og det at være deltager i et forlig med en regering.
I en regering skal man være enig, inden der spilles ud, og forhandlingerne foregår hurtigt og fortroligt.
En forligsproces er en offentlig politisk forhandlingsproces, hvor offentligheden er en central spiller. Vilhelmsens opfattelse af landsledelsens rolle kan altså virke, hvis SF var støtteparti, men er uegnet for et regeringsparti, hvor forhandlingerne foregår bag lukkede døre og først offentliggøres, når de er færdige.
Den slags kan efter min mening næppe fungere, hvis nogen synes de skal ’hjem og spørge’ først. Vilhelmsen bør altså droppe sine planer om landsledelsen rolle.
Ellers kommer hun formodentlig til at se SF’s regeringsdeltagelse lide skibbrud.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,10. oktober 2012,"Bisætningen, ’som loven foreskriver’ indebærer altså retten til at vedtage en dansk lov, som foreskriver, at staten fremover ikke har brug for våbenføre mænd."
762,/debat/2016/02/maa-bo-naar-gammel,"Må jeg bo hos dig, når jeg bliver gammel?",Katrine Dragsbæk Madsen," Sidste år besøgte jeg 806 ældre kvinder. Eller lad os kalde dem gamle damer, for det var det, de var. Det var damer, der alle havde rundet de 80 år, og som havde levet 806 vidt forskellige liv. Liv, som jeg fik lov at blive en del af, bare for en kort bemærkning, men dog længe nok til at opleve, hvordan det er at være gammel i velfærdssamfundet Danmark. En oplevelse, jeg har haft svært ved at ryste af mig igen.
Vi, altså alle os i velfærdssamfundet Danmark, taler ofte om, hvordan ældrebyrden vokser. Jeg gentager lige: Ældrebyrden. Nu bliver man ikke længere bare gammel. Man bliver en byrde. En byrde, som ofte debatteres, og som altid følges af spørgsmålet om, hvordan vi nogensinde skal få råd til den.
Det er derfor velfærdssamfundets ypperste opgave at holde de ældre (selv)kørende i eget hjem, så længe det er muligt. For det er her, de koster mindst. Det er her, de er den mindste byrde. Vi skal jo alle betale for det, så det må godt være billigt! Også selv om det betyder, at hjemmet ikke længere er en tryg bastion, men i stedet en banegård med tæt trafik af hjemmepleje fire til seks gange i døgnet. Sjældent den samme plejer og sjældent på de samme tidspunkter.
Jeg mødte Ellen på et af mine besøg. Ellen var 92 år og boede i en beskyttet bolig. Ellen var en fin dame. Hun havde taget læbestift og øreringe på den dag, jeg skulle besøge hende, og hun havde glædet sig til at få besøg. Ellen var inkontinent og gik med ble. Hun havde fået ny hofte, havde nedsat syn og tog medicin for lidt af hvert. Ellen var en vaskeægte ældrebyrde. Hun skulle både have skiftet ble, have doseret medicin og have den præfabrikerede, mad varmet og serveret.
God mad og godt selskab
Ellen fortalte mig, hvordan det vigtigste i hendes hverdag var, at den serverede mad smagte godt, og at det var hende den søde plejer med den glade latter, der kom og hjalp hende. Eller endnu bedre, hvis hendes børn eller børnebørn kom på besøg. Dét var kriterierne for en god dag for Ellen. God mad og godt selskab. Så kort kan det beskrives. Men sig mig lige, har den prioritering nogensinde været anderledes i vores søgen efter det gode liv? Nej, vel.
Men i velfærdssamfundet bruger vi ikke pengene på det gode ældreliv. Vi bruger en masse penge på at finansiere byrden. Vi giver de gamle damer (og mænd) masser af medicin og nye hofter, så vi kan forlænge deres liv. Vi har bare ikke råd til at være hos dem, efter vi har gjort så stor (og dyr) en indsats for at holde dem i live. Vi sætter dem tilbage i deres eget hjem og putter dem ind i et skema, hvor de får den pleje, der er råd til.
Her skal det på ingen måde lyde som om, at jeg langer ud efter hverken hjemmepleje eller sundhedssystem. Tværtimod! De gør, hvad de kan, og mere til. Nej, det, jeg sætter spørgsmålstegn ved, er den præmis, der er sat op. Hvorfor vender vi ikke bøtten på hovedet? Hvorfor redefinerer vi ikke ansvaret og gør det til en mærkesag, måske ligefrem et krav – eller i hvert fald et tilbud – at få etableret alle rammer for det gode seniorliv – inden det bliver en byrde?
Vi er ressourcen
Og det er så cirka her, at den jubel idealistiske tankestrøm ender brat, for hvordan skal vores velfærdssamfund nogensinde kunne favne sådan et krav?! Jamen, det skal det heller ikke. Nej, det skal du og jeg. For hvad er det egentlig for en samfundsideologi, vi lever efter i dag, når jeg rethaverisk konkluderer, at vi, altså velfærdssamfundet, ikke har råd til at fordre det gode liv for vores ældre? Hvad er det for en selvforståelse, jeg har som dansker, når jeg skubber den del af ansvaret fra mig og peger fingre af velfærdsstaten?
Vi skal holde op med at råbe op om manglende ressourcer. Vi skal være ressourcen. Du og jeg skal hjælpe vores forældre til at blive trygge gamle – som de hjalp os til at blive gode voksne. Du og jeg skal have genskabt en ideologi, hvor vi ikke fralægger os ansvaret for vores ældre, bare fordi vi har et velfærdssystem, der har pligt til at tage sig af dem. Du og jeg skal sammen med velfærdssystemet være ressourcen. I hvert fald os, der kan.
Der er helt sikkert mange af os. Men som ældrebyrden bliver håndteret i dag, er der begrænset rum at agere i. Vi skal have rum, der rækker ud over vores gamle forældres egen stue. En stue, der oftest ikke er bygget til den maskinpark, der flyttede ind sammen med den nye hofte, og som bestandigt gør aktivering til en uoverskuelig og til tider ensom opgave for den pårørende.
Væk fra endestationen
Vi skal tilbage til alderdomshjemmene, som vi kendte dem engang. Et sted, hvor folk flyttede til, når de havde brug for mere omsorg, end de kunne give. Et sted, hvor de flyttede til, mens de stadig havde livslyst, fatteevne og bevidsthedsfølelse. Et sted, hvor der er god mad og godt selskab. Hvor det som pårørende er tilladt at være aktivt medhjælpende for derigennem at bidrage til det gode liv – i fællesskab med andre pårørende. Et sted, hvor Ellen ville blive mere end en brik i et skema. Et sted, hvor hun ville blive en del af en større selvforståelse. Hvor hun ville føle sig besøgt, når bordherren blev besøgt, og hvor hun kunne bidrage i det omfang, det var muligt for hende.
Skavankerne skal helt sikkert nok komme, og de bliver helt sikkert ved med at være dyre. Men hvis rummet allerede er skabt for det gode liv, hvor der er ekstra hjælpende hænder, nærvær og mere end skemalagt omsorg, så er det måske ikke helt så stor en byrde også at have et langt liv.
Vi skal væk fra de endestationer, som plejehjem er blevet til i dag. Et sted, hvor byrden ender, når den er blevet så stor, at vi ikke magter den andre steder. Hvor langt de fleste først ender, når bevidsthedsfølelsen er faldet til et niveau, der gør det tåleligt at bo der. Nej, vi skal tilbage til at skabe værdige afslutninger – ikke endestationer. For det er vores forbandede pligt at vise vores ældre, at de ikke er en byrde, og at de stadig er uvurderlige brikker i vores liv. Også selv om det er sidste stop på deres rejse.
Tilbuddet skal være der
Jeg håber, at min alderdom bliver anderledes end Ellens. Jeg håber, at der til den tid er en forventning, ikke kun fra mig, men også fra det danske velfærdssamfund om, at mine børn bidrager til at passe mig. At de ikke lægger det fra sig. Ikke peger fingre og ikke forventer, at de har betalt sig fra det via skatten. Jeg håber, at jeg får etableret det gode seniorliv – før jeg bliver en byrde. Bevares, jeg skal nok selv betale for det. Til den tid er ældrebyrden sikkert blevet så altoverskyggende omfangsrig, at egenbetaling for det gode liv er en tilvalgsordning, man kan krydse af og bestille. Men tilbuddet skal være der!
Jeg afsluttede mit besøg hos Ellen med at lægge hende i seng. Jeg tror, at hun spurgte, om jeg ville hjælpe hende, fordi hun kunne lide mig, men nok også fordi hun kunne fornemme, at jeg havde tiden til det. Ellen ville helst have, at jeg holdt døren til værelset på klem, for hun brød sig ikke om at sove alene. Jeg gik derfra og tænkte på, hvem der mon vil lægge mig i seng, når jeg en dag fylder 92?
Katrine Dragsbæk Madsen er ph.d.-studerende ved DTU
",20.0,15. februar 2016,"Vi skal tilbage til alderdomshjemmene, som vi kendte dem engang. Et sted, hvor folk flyttede til, når de havde brug for mere omsorg, end de kunne give. Et sted, hvor de flyttede til, mens de stadig havde livslyst, fatteevne og bevidsthedsfølelse. Et sted, hvor der er god mad og godt selskab. Hvor det som pårørende er tilladt at være aktivt medhjælpende for derigennem at bidrage til det gode liv – i fællesskab med andre pårørende. Et sted, hvor Ellen ville blive mere end en brik i et skema. Et sted, hvor hun ville blive en del af en større selvforståelse. Hvor hun ville føle sig besøgt, når bordherren blev besøgt, og hvor hun kunne bidrage i det omfang, det var muligt for hende."
3736,/debat/leder/2014/11/vinterstorm,Vinterstorm,Line Vaaben," Uanset hvor dybt man graver noget ned, kommer det før eller siden op til overfladen. Det gælder også fortidens forurening fra Cheminova i klitterne ved Harboøre Tange, som stadig pipler frem og skaber dårlig lugt omkring lokalbefolkningen, ejerne og myndighederne. I sidste uge nåede lugten til Christiansborg, hvor venstrefløjen forgæves forsøgte at få regeringen til at tage et direkte økonomisk ansvar for fjernelsen af giften. Nærmere bestemt 110 ton i et giftdepot i klitterne, som lokale frygter vil ryge i havet med en vinterstorm.
Ansvaret for svineriet peger ikke kun tilbage på Cheminova. Staten bidrog også med 40 ton gift til depotet i begyndelsen af 1960’erne og lukkede siden øjnene i årtier.
Et medansvar, som var hovedårsagerne til, at Cheminova i 1987 ved en landsretsdom slap for juridisk ansvar for oprydningen. Men nu melder Cheminovas ejere sig med et helt nyt argument for at sone forureningssynderne: moralsk ansvar.
Siden 1944 hvor Aarhus Universitets Forskningsfond fik Cheminova foræret, har kemikalievirksomheden været både indbringende og et etisk problem for universitetet. Salget af virksomheden i september for et milliardbeløb har dog givet moralsk overskud: Bestyrelsesformanden, rektor Brian Bech Poulsen, tilbyder nu pludselig at bidrage til oprydningen, der skønnes at koste en kvart milliard. Hvis staten også spytter i rengøringsspanden, står man med en historisk mulighed for at blive et halvt år hundredes dårlig samvittighed kvit.
Alligevel er regeringen afvisende. Miljøministeren holder fast i, at forurenede grunde formelt set er regionernes ansvar. Uanset at de ikke har midlerne til så stor en enkeltopgave. Desuden er beslutningen om en oprensning udskudt til 2019. Men myndighederne burde lægge formalitets-pindehuggeriet til side, finde pengene og tænke moral frem for jura. Inden en vinterstorm eller en politisk storm blotlægger depotet, så historien begynder at lugte endnu stærkere.
",2.0,17. november 2014,"Alligevel er regeringen afvisende. Miljøministeren holder fast i, at forurenede grunde formelt set er regionernes ansvar. Uanset at de ikke har midlerne til så stor en enkeltopgave. Desuden er beslutningen om en oprensning udskudt til 2019. Men myndighederne burde lægge formalitets-pindehuggeriet til side, finde pengene og tænke moral frem for jura. Inden en vinterstorm eller en politisk storm blotlægger depotet, så historien begynder at lugte endnu stærkere."
10058,/debat/2012/04/paa-vej-roedt-europa,På vej mod et rødt Europa?,Dan Jørgensen," »Allez Hollande« blev der råbt i socialisternes hovedkvarter i det prominente St. Germain kvarter i indre Paris søndag den 22. april, da klokken blev 20, og de første prognoser for valgresultatet blev offentliggjort. Socialisternes præsidentkandidat var på vej mod et fornemt resultat ved første runde i præsidentvalget. François Hollande var på vej til at slå den siddende borgerlige præsident Nicolas Sarkozy med flere procentpoint.
Jeg var via mine kolleger fra det franske socialistparti i Europa-Parlamentet kommet med på gæstelisten til socialisternes valgfest. Det var en spændende oplevelse. Ikke mindst fordi franskmændene holder valgfest på en noget anden måde end vi danskere (der er færre fadøl, men en hel del mere Bordeaux og petit four). Men mest fordi jeg måske var vidne til en rød bølge, der starter i Paris, men som kan få indflydelse i hele Europa.
Hollande blev valgets nummer et med 28,6 pct. af stemmerne. Den siddende præsident Sarkozy fik omkring halvanden procent mindre, nemlig 27,1 pct. Dermed ser det lyst ud for Hollande, der med sikkerhed får venstrefløjens stemmer, mens målinger viser, at Sarkozy kun kan regne med støtte fra lige godt halvdelen af Le Pen’s vælgere. Resten bliver hjemme eller stemmer på Hollande.
Nye perspektiver til Bruxelles
For alle, der håber på en rød sejr i Frankrig, er der med andre ord grund til optimisme. Jeg mener, at Hollande har, hvad der skal til, for at blive en god præsident for Frankrig. Han er gået til valg på et meget ambitiøst valgprogram med over 60 initiativer, der skal »bringe Frankrig på ret kurs«. Bl.a. vil Hollande styrke uddannelsessektoren med 60.000 ansatte, lancere en progressiv skattereform og nedsætte pensionsalderen til 60 år for dem, der har arbejdet siden de var 18 år.
Det er en politik, der er markant anderledes end den, som Nicolas Sarkozy har stået for de sidste fem år. Sarkozy har ført en politik, der har favoriseret de rigeste, og som har udbygget de dybe skel, der eksisterer i det franske samfund mellem rig og fattig, mellem franskmænd og de indvandrere, der lever i Frankrig.
Hvis Hollande vinder, kommer der andre boller på suppen. Og det vel at mærke ikke blot i Frankrig, men også i Europa. Frankrig er sammen med Tyskland og Storbritannien en af tre traditionelle stormagter i EU, og det er derfor ganske afgørende for Europa, hvem der sidder på magten i Frankrig. Mens Nicolas Sarkozy sammen med den tyske Angela Merkel de seneste år har forenet deres magt til at føre borgerlig politik, så vil Hollande bringe andre perspektiver til Bruxelles, når de 27 stats- og regeringschefer mødes for at træffe de store beslutninger.
Fra blåt til rødt hold
François Hollande har været en stærk kritiker af den finanspagt, der blev vedtaget i marts, og som lægger op til stram budgetdisciplin i EU’s medlemslande. Hollande var faktisk ude og sige, at pagten skulle genforhandles, da den ifølge ham kunne resultere i, at Europa sparede økonomien ihjel. Det synspunkt har han efterfølgende modereret. Det, mener jeg, er klogt, for det er klart, at vi har brug for at skabe orden i budgetterne for at skabe vækst på lang sigt. Jeg er derimod helt enig i Hollandes synspunkter om, at finanspagten ikke kan stå alene. Vi kan ikke kun spare os til velfærd – vi har også brug for investeringer. Det er det synspunkt, som vi socialdemokrater står for. Det er også lykkes os under formandskabet at få vedtaget en væksterklæring for EU, hvor EU-landene har forpligtet sig til en række vækstfremmende investeringer.
Men det er samtidig klart, at den danske regering står forholdsvis alene med dette synspunkt. Langt flertallet af regeringerne i EU er borgerlige (faktisk har vi kun centrum-venstre regeringer i Danmark, Østrig, Belgien og Slovakiet), og derfor er fokus i første omgang på budgetbesparelser frem for vækst. Hvis Frankrig melder sig under de røde faner, så får Danmark en magtfuld alliancepartner i EU. Det vil have enorm betydning for vores muligheder for at få gennemført vores politik.
Og hvem ved. Måske er dette kun begyndelsen. Til næste år er der valg i Tyskland, og Merkels regering er svækket efter en række uheldige sager kombineret med et støtteparti (FDP), der er ved at smuldre fra hinanden. Hvis EU’s to største spillere skifter fra blåt til rødt hold, så kan vi forvente nye takter for Europa.
EU er ikke usolidarisk og borgerligt pr. definition, sådan som en yderste venstrefløj herhjemme ynder at påstå. EU har faktisk ofte stået på forbrugernes side over for industrien, og på miljøets side over for markedet. Men EU er, hvad EU’s politikere gør det til. I øjeblikket kan man som socialist ærgre sig over, at EU er domineret af borgerlige politikere. I Europa-Parlamentet er socialisterne (190 medlemmer) færre end de konservative (288 medlemmer). Blandt regeringerne er kun en lille håndfuld af de 27 medlemmer socialdemokratiske. Det kan selvsagt mærkes på den politik, der kommer ud af EU-systemet i disse år. Den er mere borgerlig, end jeg kunne tænke mig. Den er mindre grøn, end jeg kunne tænke mig. Og den er mindre vækstorienteret, end der er brug for. Men den gode nyhed er altså nu, at der måske er håb forude. I Paris den 22. april tog vi første skridt. Hvis Hollande får samme succes ved anden valgrunde, så får venstrefløjen i Europa en mægtig allieret. Så er vi på vej mod et rødere Europa.
 
Dan Jørgensen er socialdemokratisk medlem af Europa-Parlamentet
",1.0,1. maj 2012,Fra blåt til rødt hold
5620,/debat/2014/02/laeserbreve-8,Læserbreve,," 
	3F garanterer ikke gode vilkår

	Carsten Kofoed, København

	3F København indledte den 12. februar med en demonstration foran sushikæden Letz Sushis hovedkontor i København en konflikt, fordi kæden nægter at indgå overenskomst med 3F.

	3F Københavns formand talte om »jagt på fagligt aktive«, fordi en medarbejdertalsmand var blevet fyret. Den støtte kunne jeg godt have brugt, da jeg i 2012 efter 11 år blev afskediget som tillidsvalgt fra Københavns Postcenter. Men formandens ‘støtte’ til mig dengang var, at jeg skulle stoppe alle henvendelser til fagforeningen. Et halvt år senere offentliggjorde Ugebrevet A4, at arbejdsmiljøet i Post Danmark under 3F-overenskomsten er landets dårligste. Det var dét, som jeg og andre medarbejdere forsøgte at ændre, men som formanden forsvarede. I dag er jeg ikke længere medlem af 3F, for når overenskomsten først er i hus og benene til vennerne sikret, fungerer det socialdemokratiske 3F som arbejdsgiverens tæskehold. 3F’s overenskomster garanterer langt fra gode arbejdsforhold.

	Spekulation mod Danmark

	Lucas Krogh, Kerteminde

	Den amerikanske hedgefond Owl Creek Asset Management LP satser nu på, at den danske økonomi vil blive forværret. Hedgefonden tror på en dansk nedtur ved at satse imod danske statsobligationer i en forhåbning om endnu en kommende gældskrise. De såkaldte credit default-swaps, som var med til at bringe Grækenland i krise, fungerer som en forsikring imod konkurser. Også selv om du ikke ejer det, du køber en forsikring imod. Det svarer til, at du køber en brandforsikring på naboens hus. Dette kunne vi have forhindret, hvis vi havde indgået i EU-samarbejdet om en finansiel transaktionsskat. Så havde vi pålagt hedgefondene en lille skat på 0,1 pct. hver gang, de laver en transaktion. Det ville for den almindelige EU-borger ikke betyde noget, men det ville koste en del for de store grådige finansfyrster.

	Ifølge Kommissionens beregninger ville det kunne generere omkring 57 mia. euro om året svarende til cirka 424 mia. kr.

	Færre økonomer øger kvaliteten

	Martin Jespersen, København

	Peter Birch Sørensen fra Produktivitetskommissionen udtaler i Information den 15. februar: »Med færre humanister ville vi have råd til bedre uddannelser.«

	Man kunne også foreslå at uddanne færre økonomer og Djøf’ere. Det ville givetvis både højne kvaliteten på universiteterne og i den offentlige debat.

	Vi går forrest mod kvindevold

	Liv Holm Andersen (MF) og Sissel Kvist (kandidat til Europa-Parlamentet), Radikale Venstre

	Danmark har netop ratificeret Istanbul-konventionen – Europarådets konvention for bekæmpelse af vold mod kvinder. Et vigtigt fremskridt, der signalerer, at vi sætter kvinders ret til et liv uden vold i højsædet.

	Konventionen er skelsættende, fordi det er første gang en traktattekst gør klart, at vold mod kvinder er menneskerettighedsbrud. Konventionen er omfattende og adresserer blandt andet vold, undertrykkelse, chikane, stalking og tvangsægteskab.

	I forbindelse med ratificeringen har regeringen sat gang i flere initiativer, der skal komme volden til livs. Blandt andet en ny handlingsplan, der skal bekæmpe oversete voldsformer som kærestevold hos unge og stalking, samt mere hjælp til kvinder, der rammes af æresrelaterede konflikter. Ratificeringen styrker også Danmarks stemme i verden, så vi fortsat kan gå forrest med budskabet om, at alle kvinder har ret til et liv uden vold.

	Fossil disharmoni

	Jørgen Henningsen, København

	Tarjei Haaland skriver i Information den 15. februar, at jeg og andre bør forholde os til, hvem der skal have retten til at udvinde den mængde fossile brændsler, kloden kan tåle. De rige lande, som Danmark, eller »de fattige lande, der har sådanne reserver«?

	Jeg er helt enig i Haalands udviklingspolitiske dagsorden. Jeg tror også, at regeringen ville se positivt på en udvikling, hvor indtægterne fra olie- og gasproduktion i højere grad blev en del af fattigdomsbekæmpelsen.

	Men i forhold til Informations oprindelige artikel, der gav læserne det indtryk, at yderligere dansk produktion af olie og naturgas vil indebære øget globalt CO2-udslip, var det alene det klimapolitiske aspekt, jeg opponerede mod. Derudover bør vi også overveje, om dansk tilbageholdenhed på området vil få den ønskede effekt.

	Hvem er de »fattige« lande, der i givet fald vil få mulighed for øgede indtægter? Og, mindst lige så væsentligt; Er det de fattige i de fattige lande, som får fordelen? Jeg tror desværre, der er meget langt inden, at vi kan se Haalands ønske blive virkelighed. Og jeg er bange for, at hvis man forsøger at introducere aspektet i de globale klimaforhandlinger, vil det have den modsatte effekt af det ønskede.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,18. februar 2014,"	Martin Jespersen, København"
10376,/debat/2012/03/virksomhederne-kan-rumme-flere-udsatte,Virksomhederne kan rumme flere udsatte,"Carsten Kjærgaard, Lars Nellemann og CABI –"," Det er ikke lykkes før, så hvorfor skulle det lykkes nu? Sådan tænker tilsyneladende de fleste eksperter og repræsentanter for brancheorganisationer, som har forholdt sig til, om regeringen mon får held med at få flere udsatte ledige ud i virksomhederne.
Blandt andet har formand for Dansk Detail Jens Birkeholm og arbejdsmarkedsforsker Henning Jørgensen fra Aalborg Universitet i flere medier gjort sig til talsmænd for, at løbet er kørt.
Som konjunkturerne er nu, er der ikke meget håb, fremfører Jens Birkeholm, mens Henning Jørgensen vurderer, at man kun kan rykke noget, hvis man giver virksomhederne med pisken, fx i form af sociale klausuler.
Men Henning Jørgensen, Jens Birkeholm og flere med dem overser en række tegn, der lover godt for arbejdsmarkedets evne til i fremtiden at rumme flere udsatte:
For tre år siden blev den såkaldte virksomhedscenter-model implementeret. Denne model, som formaliserer samarbejdet mellem jobcentre og virksomheder om udsatte ledige, giver en hidtil uset volumen og rummer stadig et meget stort potentiale.
Der er store forskelle i den beskæftigelseseffekt, jobcentre rundt om i landet får ud af at aktivere udsatte ledige i virksomheder. På landsplan er eksempelvis 20 procent af de unge udsatte kontanthjælpsmodtagere i beskæftigelse seks måneder efter et praktikforløb. Men forskellen mellem de enkelte jobcentre er stor, og meget kan vindes, hvis de dårligste lader sig inspirere af de bedste.
Stadigt flere jobcentre, fx i Viborg og i Greve, gør mere, end loven i dag kræver, i deres virksomhedsservice, når det handler om at forebygge sygdom og anden fravær – og dermed begrænse udstødningen fra arbejdsmarkedet.
Langt flere virksomheder end i dag kan tage et socialt ansvar. Den seneste årbog om virksomhedernes sociale engagement fra SFI – Det Nationale Forskningscenter for Velfærd viser fx:
• at færre end hver tredje virksomhed har en person ansat i fleksjob eller andre tilskudsordninger
• at kun fem procent af virksomhederne har en førtidspensionist ansat i et løntilskudsjob (et såkaldt skånejob)
• at kun 14 procent af virksomhederne har medarbejdere med skånebehov ansat på ordinære lønvilkår.
SFI's undersøgelser viser også, at der er en positiv udvikling i holdningen til at rumme personer med nedsat arbejdsevne på danske virksomheder. Det, der mangler, er handling bag holdningen.
Det kan skyldes, at der ifølge mange virksomheder stadig er for stor administration forbundet med at samarbejde med jobcentret. Og at for få bliver opsøgt af jobcentret. Faktisk blev kun godt halvdelen af landets virksomheder sidste år kontaktet af jobcentret.
Det bliver stadigt mere udbredt i danske virksomheder at gøre CSR - herunder det rummelige arbejdsmarked – til en del af forretningen. Det tilskyndes bl.a. af lovkravet om CSR-rapportering i de største virksomheder.
Mere end halvdelen af kommunerne anvender sociale klausuler, som kræver socialt ansvar af leverandørerne, i forbindelse med udbud, og flere kommuner er på vej. Det gør socialt ansvar til en konkurrenceparameter for virksomhederne.
I CABI hører vi ofte fra virksomheder, der vil vide, om det, de allerede gør, er godt nok. Er det fx godt nok at have tre fleksjobbere og to med personlig assistance i en virksomhed med 50 ansatte? Problemet er, at vi ikke kan svare dem – der findes ingen måltal for socialt ansvar.
Ved at udvikle et reelt benchmarking-værktøj, hvor virksomhederne kan vurdere sig selv og hinanden, kan vi svare – og give dem en konkurrenceparameter, som ville stimulere det sociale ansvar.
Endelig, men ikke mindst er der bred enighed om, at der igen bliver mangel på arbejdskraft inden for en overskuelig fremtid. Og vi fik i den forrige højkonjunktur syn for sagn for, at det vil give plads til flere udsatte på arbejdsmarkedet.
Måske er vi allerede på vej i den retning. Spritnye tal fra Danmarks Statistik viser, at ledigheden faktisk falder, og i 2020 kan vi se frem til over 200.000 flere danskere over 65 år, mens der bliver færre unge til at afløse dem på arbejdsmarkedet.
Så der er større grund til håb end det modsatte, når regeringens reformer skal omplantes til virkelighed.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",5.0,12. marts 2012,Det bliver stadigt mere udbredt i danske virksomheder at gøre CSR - herunder det rummelige arbejdsmarked – til en del af forretningen. Det tilskyndes bl.a. af lovkravet om CSR-rapportering i de største virksomheder.
12825,/debat/2011/01/laeserbreve-4,Læserbreve,Informations Webredaktion," Sahl misforstår videnskab
Martin Mose Bentzen, ph.d, RUC
Videnskabsminister Charlotte Sahl-Madsen (K) tror, hun har forstået universiteterne. De er fulde af omstillingsforskræmte socialister uden respekt for individet (Information 20. januar). Hvordan skal man ifølge videnskabsministeren respektere individet?
Man skal give de dygtigste studerende flere penge, ekstra kurser og en cum laude titel.
Det klinger hult fra en regering, der gennem ti år systematisk har forsøgt at svække den videnskabelige elite - eksperterne med deres irriterende velbegrundede resultater. De skal omskoles til villige producenter af anvendt forskning - helst i form af regeringsvenlige undersøgelser.
En sådan politik er ødelæggende for den kreative og frie grundforskning, som udgør videnskabens kerne. Det er min forhåbning, at danske studerende kan se gennem forslagets slør af tilsyneladende goder og opdage de paternalistiske og teknokratiske hensigter bag regeringens politik for universiteterne: øget kontrol grundet i mistro.
Forskere og studerende må sammen arbejde for at få selvbestemmelsen tilbage til universiteterne.
Krugman og konkurrenceevnen
Peder J. Pedersen, St.  Merløse
Efterlønnen skal afskaffes for at spare 16 milliarder kroner på statens budget og tilføre arbejdsmarkedet flere hænder, siger regeringen, og nogle økonomer siger, at flere arbejdsløse automatisk fører til flere jobs og mere velstand.
Det sker dog først, når de mange ledige har presset de høje danske lønninger ned under konkurrenternes. I mellemtiden må vi så alle spare for ikke at øge udlandsgælden. Vi skal med andre ord være fattigere for at styrke konkurrenceevnen, så vi kan blive rigere og miste den igen.
Det giver mere mening at skabe varig velstand ved at producere flere varer og tjenesteydelser, men så skal politikken sigte mod at skabe flere arbejdspladser i stedet for at skabe flere arbejdsløse.
Økonomen Paul Krugman, som i 2008 fik Nobelprisen for sine teorier om handel og økonomisk geografi, skrev i 1994 en artikel med titlen Competitiveness - a dangerous obsession.
Han gør her opmærksom på farerne ved at opfatte en nation som en virksomhed, der er i konkurrence med alle andre nationer om det samme begrænsede verdensmarked.
Konkurrence mellem virksomheder om et givet marked skaber vindere og tabere, men handel mellem nationer er ikke et nulsumsspil.
Øget samhandel kan øge alle parters velstand, men når politikerne fokuserer på konkurrenceevnen i stedet for mulighederne for at øge produktiviteten og handlen, kan det føre til en farlig og fattigdomsskabende politik.
Det er det, den danske regering er i færd med. I artiklen forklarer Krugman også, at når ideen om konkurrenceevnen er så udbredt, er det fordi, den er lettere at forstå end Ricardos teori om de komparative fordele ved samhandel.
Danmark har brug for en mere begavet regering.
S-SF skaber 11.000 fattige
Martin Henriksen, MF for Dansk Folkeparti, formand for Folketingets Socialudvalg
Jeg ved ikke, hvor mange gange jeg har deltaget i debatter, hvor Socialistisk Folkepartis socialordfører, Özlem Cekic, og Socialdemokraternes socialordfører, Mette Frederiksen, har kritiseret  VOK for at skabe ulighed i samfundet.
Men nu har piben så sandelig fået en anden lyd. Nu er det ganske enkelt blevet til S-SF's officielle politik at skabe ulighed.
Som bekendt ønsker S og SF, at danskerne skal arbejde en time mere om ugen, men med de højere lønninger, som forslaget vil medføre, hører en tilpasning af overførselsindkomsterne ikke med.
Det vil ifølge Information den 24. januar medføre, at 11.000 danskere kommer ind under den fattigdomsdefinition, som S og SF selv plejer at anvende.
Det er simpelthen tragikomisk og viser med al tydelighed, at de seneste års retorik og kritik har været lige så hul, som så meget andet vi oplever fra den kant.
Jeg vil fortsat fastholde, at den bedste indsats er den konkrete indsats over for økonomisk og socialt udsatte borgere. Det er det, som DF løbende arbejder på.
Hvad arbejder S-SF egentlig på?
Institutioner skal give nyt liv
Flemming Stenild (SF), formand for Social- og Psykiatriudvalget i Danske Regioner
Desværre kommer en gruppe unge ind på en kriminel løbebane, eller de er så farlige for deres omgivelser, at de bliver anbragt på en sikret institution. Det er unge mennesker, som uden den rette hjælp har stor risiko for et liv med kriminalitet, misbrug og psykiske problemer.
Det er en regional kerneopgave at arbejde med ungdomskriminalitet på de sikrede institutioner. Her forsøger vi at hjælpe dem med at starte på en frisk. De unge skal hjælpes tilbage til et liv med uddannelse og job.
Vi tør godt at blive målt på, om vi gør en forskel. Og det gør vi. Med en helt ny rapport, Det sociale Indikatorprogram for de sikrede institutioner, måler vi på, om der er kvalitet i vores indsats. Vi har undersøgt, hvad der virker, og hvor vi kan gøre det bedre. Rapporten viser, at ophold på de sikrede institutioner sætter en positiv udvikling i gang hos de unge. Blandt andet bliver flertallet af de unge under opholdet mere opmærksomme på deres fysiske helbred.
Dertil er en stor del af de unge efter endt ophold meget positive over for at komme i gang med skole, uddannelse eller job. Men, der er også steder, hvor vi kan blive bedre. For eksempel bør forberedelsen af opholdet og opfølgningen på det være bedre. Her er et tværsektorielt samarbejde nøgleordet.
Regionerne skal nu til at bruge den nye rapport i praksis. De skal finde ud af, hvordan rapportens konklusioner helt konkret skal bruges til at hjælpe de unge i gang med et nyt og bedre liv.
Kønsdiskrimination
Hans Peder From, Roskilde
I Københavns fængsler var 93 procent af de indsatte i 2010 mænd. Denne forskelsbehandling er helt urimelig i et moderne samfund; det må være slut med at holde talentfulde kvindelige kriminelle ude af fængslerne!
Med stadig kortere arme
Lisbeth Worsøe-Schmidt, ph.d., Det Informationsvidenskabelige Akademi
Det er meget glædeligt, at kulturminister Per Stig Møller har sikret fortsættelsen af Statens Kunstråds 10 millioner kroners litteraturpulje.
Det er ligeledes glædeligt, at han og forligspartierne har benyttet lejligheden til at lappe lidt på hullerne i statens litteraturstøtte.
Den nye pulje er især rettet mod fornyelsen af dansk litteratur, således at unge forfattere, herunder debutanter, er tænkt som den primære målgruppe.
Samtidig kan litteraturudvalget nu kombinere forfatter- og udgivelsesstøtte, en tiltrængt fornyelse efter at frigivelsen af bogpriserne, sammen med finanskrisen, har sat negative spor i bogbranchen.
Men udmeldingen giver også anledning til lidt bekymring. Den meget detaljerede formålsbeskrivelse fastslår tydeligt regeringens (og forligspartiernes) ønske om at styre kunststøtten. Det understreger den principielle forskel på den støtte, der kanaliseres gennem Statens Kunstfond og den, der administreres af Statens Kunstråd.
Mens Statens Kunstfond forvalter en rammebevilling og har forholdsvis frie hænder til at fordele støtten ud fra nogle overordnede principper, dér sætter politikerne løbende et detaljeret fingeraftryk på Kunstrådets uddelinger. Støtten er opdelt i puljer med endog meget detaljerede formål, der løbende kan fastsættes og ændres af politikerne. Har politikerne ikke tillid til de udvalg, der forvalter midlerne?
Revidér boligskatten
Peder Hvelplund, Enhedslisten
I flere uger har vi hørt på gravalvorlige velstillede mænd, der i alvorstunge vendinger har forklaret, at den økonomiske situation i landet nødvendiggør afskaffelse af efterlønnen og, nu senest fra de konservative, forringelser af de offentlige ydelser. Man forstår, at det ikke blot handler om fordelingspolitik, næh, det handler om velfærdssamfundets overlevelse.
Så meget mere overraskende er derfor reaktionen på et, i økonomisk sammenhæng, ellers sjældent fornuftigt radikalt forslag. Et forslag om at nedtrappe rentefradraget for boligejere med de højeste indtægter. Men her slår alle pludselig syv kors for sig. »Boligejerne er fredet,« lyder det samstemmende fra alle; selv S og SF.
Det er ikke overraskende, når detomhandler VK og Dansk Folkeparti, det er standardsvaret fra dem, gulerod til de stærke og pisk til de svage. Men det undrer, at S og SF ikke kan se, at en revision af boligmarkedet er nødvendig, både hvad angår rentefradrag og boligbeskatning.
Det er her, en af de strukturelle årsager til den nuværende økonomiske krise ligger: Dels den enorme stigning i skatte- og arbejdsfrie indtægter, og dels den uhørt store stigning i den private gældsætning disse medførte. Aftrapning af rentefradraget og normalisering af ejendomsskatten ville sammen med en tilbagerulning af skattelettelserne til de rigeste 10 procent være en langt mere holdbar løsning end den evige jagt på efterlønnere, arbejdsløse og lav-indkomstgrupper.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,26. januar 2011,"Peder J. Pedersen, St.  Merløse"
2078,/debat/2015/07/oproerets-tid,Oprørets tid,Ejvind Larsen," »Også du, Brutus!« Han sagde dog ikke ’min søn’, og der var trods alt et glimt i øjet, da han, Københavns Universitets rektor magnificus, Mogens Fog, med ellers stålhård stemme ålede mig oppe fra podiet. For øjnene af Undervisningsministeriets og universitetsverdenens eliter, Akademikernes Samarbejdsudvalgs spidser og de ivrigt nikkende karriere-klatrenisser fra Danske Studerendes Fællesråd. Tiden var sidst på formiddagen 21. marts 1968, stedet var Orchidé-Terrassen i Rødovre, anledningen var en stillingtagen til Universitetsadministrationsudvalgets 2. betænkning om ny organisation af universiteterne i København og Århus, andre var der jo ikke dengang. Årsagen til Fogs udhængning af mig til tørre var min artikel »Er danske studenter for sløve til at gøre oprør mod systemet?«, som Information havde bragt dagen før. ’Der var aldeles ingen grund til, at danske studenter skulle gøre oprør mod noget som helst system, for universitetsledelserne, Undervisningsministeriet og formentlig også Folketinget var såmænd allerede indstillet på at give de ikke-professorale lærere noget mere indflydelse, og studenternes ene repræsentant i hvert af de rådende organer kunne muligvis opnå stemmeret ved siden af den allerede erhvervede taleret. Hvad de eksisterende studenterorganer jo er yderst tilfredse med, og nede på rækkerne nikkede i takt Danske Studerendes Fællesråds hoveder så voldsomt, at de var lige ved at trille af, og Mogens Fog smilede huldsaligt, og derfor var det en skuffelse for ham, at jeg var inde på behovet af studenteroprør og alt det, man hørte om fra Tyskland og Italien’. »Det skuffer mig, at De, Ejvind Larsen, som en anden Ekstra Blads-journalist vil nedlade Dem til det. Det ligger langt under Deres niveau. Også du, Brutus,« sluttede han. Dog med et lille smil i mundvigen.
Men så blev der pludselig uro oppe på podiet, hvisken og tisken, og Ole Zacchi, Danske Studerendes Fællesråds daværende formand, senere mægtig departementschef for flere ministerier på Slotsholmen, blev kaldt derop og blev indviet i hemmeligheden, og så erklærede formanden for Akademikernes Samarbejdsudvalg mødet for hævet, ’da forskelligt var indtruffet’.
Studenteroprøret
»Hvad er der sket?« råbte jeg efter Zacchi på vej ud af terrassen, hvor palmerne svajede og springvandene plaskede.
»De gør oprør derinde. ’Studenteroprør’! Din skid!«
Heldigvis var en af de mere menige studenter ankommet i en skramlet Citroën 2CV, og i den pressede seks-syv af os sig ind oven på hinanden, mens den rasede af sted  ad Roskildevejen så hurtigt, som en sådan presset Citron i dobbelt forstand nu engang kan race. ’Oprør? Hvaffor oprør? Hvor? Hvordan? Hvem?’ Zacchi vidste ikke andet, end at rektor var blevet ringet op fra sit kontor, at der foregik en masse ovre i Studiegården, malet på væggene, rock og beat og højtalere. Hvad fanden jeg havde med det at gøre?’ Ikke noget. Jeg aner ikke spor. ’Ikke spor. Hvorfor helvede har du så skrevet den artikel, mand? Netop i går?’ Jamen, det var jo bare, fordi vi skulle ha’ det her møde i dag. ’Åhrrr, hold dog op. Men lige meget. Jeg skal sgu nok finde ud af det. Kør nu til, mand,’ fik den sveddryppende stud.mag. ved rattet at vide.
Så indtraf det. Den mærkelige 68-fornemmelse, jeg hverken har kendt før eller siden, men som næsten summede i alle nerver, ikke bare for ørerne, men i smagsløgene, næseborene, hele kroppen, og som bestemt ikke var enestående. Tværtimod. Den blev delt af tusinder, hundrede tusinder, måske millioner – hele kloden rundt. For det var det, der var så underligt: Vi anede knap nok hinandens eksistens, og så samstemte vi alligevel hele tiden. Så i Warzava, så Los Angeles, så i Reykjavik, så Peking (som det hed dengang), så på mit kontor i Store Kongensgade, så Studiegården ved Frue Plads. Hvad drev os og drev os sammen? En UFO hængende over Jorden, udsættende den for samme elektriske stråling mens den i løbet af et døgn havde drejet sig en omgang? Eller var det en mystisk katalysator, der i vidt forskellige tøser og fyre, gule, sorte, hvide og røde, forende legemsvæsker til nye kemiske forbindelser med eksplosive potentialer og virkninger? Eller var det én stor, global jazzjam- og samsession med saxofonister, janitsharer. pianister, trombonister, bassister, trompetister og vokalister, der aldrig havde mødt hinanden og nu kendte hinandens temaer, variationer, riffs, breaks, soloer og tekster, som om de altid havde gjort det? Uvirkeligt. Det var, hvad det var.
Og så stod virkeligheden der alligevel. Lige foran 2CV’en på Bispetorvet. Nok lå Alexandersalen, hvor jeg havde gået til skæbnesvanger historie-eksamen fem år forinden, Domkirken, Bispegården, hvor de plejede at ligge, og over Universitetets berømte port derhenne skuede ørnen endnu mod sit himmelske lys, men ovre fra Studiegården brølede åndernes herrer – og damer – i højtaleranlægget, når ikke Bob Dylan, Beatles, Jim Morrison (We want the world and we want it NOW!) og Steppeulvene gjorde det elektronisk eller The Burning Red Ivanhoe live. Forsigtigt kikkede den vordende departementschef ind til sine medlemmer – og begyndte at ryste over hele kroppen. Blegnet var han for længst. Stak så af, ned til hovedkvarteret i Knabrostræde, mumlende et eller andet om en resolution, der måtte udsendes. Så var det min tur. Og ganske rigtigt urigtigt: Oppe på det kondemnerede baghus’ høje, store ellers tomme gavl over Studiegården var malet med kæmpe sorte bogstaver BRYD PROFESSORVÆLDETMEDBESTEMMELSE NU !! »Hvem har lavet det her?« spurgte jeg en fyr, der lignede en studerende. »Aner det ikke. Men det er sgu frækt. Spørg ham derhenne. Han er vist noget ved musikken.« Det var han. Carl Weltzer, søn af en af de Kierkegaard-kyndige og i ordets bedste forstand næsten Indre Missionsk fromme præster, jeg kendte lidt til fra min Tidehverv-tilværelse. »Vi er de psykologistuderende. Det har været forberedt længe og meget fortroligt. Hvor fanden vidste du det fra?« Det vidste jeg da heller ikke, forsikrede jeg. Overhovedet ikke. Men et mærkeligt sammentræf er det jo. Det ligner næsten en tanke. »Din artikel kom os meget på tværs,« bed han mig af. »Vi var lige ved at udsætte det hele, men mødet i AS (Akademikernes Samarbejdsudvalg) skulle jo holdes i dag. Hvorfor skrev du så den artikel?« »Ja, hvorfor laver I det her?« gensvarede jeg. »Læs, hvad du selv har skrevet,« lød forklaringen. Så var jeg så klog. 
Ja, hvad var det for en vild oprørs- og frihedstrang og længsel efter uautoriseret, men autentisk fællesskab, der drev også mig? Ufoen over os? Katalysatoren i os? Jazzen mellem os? Fantasien til magten, som vores totalt ukendte, men meget nære studentervenner skulle skrive på murene under maj-opstanden i Paris halvanden måned efter.  Jeg fik dog ud af ham, at det kunne blive til hvad som helst: go in, sit in, flere demonstrationer, flere happenings, måske til sidst universitetsbesættelse af i hvert fald Psykologisk Laboratorium (som instituttet hed dengang), hvis ikke snart de professorer gav sig. Kravene var som Rudi Dutschkes i Vesttyskland (husk Berlinmuren stod stadig i bedste – eller værste – velgående): Afsløring af de ideologiske, som oftest borgerlige, hensigter i al ellers påstået objektiv videnskab bortset fra måske den allermest strenge, eksakt efterkontrollerbare naturvidenskab. For som du råber i skoven (økonomien, juraen, samfundsvidenskaben, sociologien, historien, litteraturen, kunsten, religionen), får du svar. Og kun en tredjedel af pladserne i de styrende organer til professorerne, en tredjedel til de ikke-professorale lærere, docenterne, lektorerne, adjunkterne og det absolut nederste proletariat, der jo laver en stor del af arbejdet, undervisningsassistenterne, og så en tredjedel til studenterne med fuld tale- OG stemme-ret, som kravet efterhånden kom til at lyde. Til at begynde med blev det dog et studienævn med 50% studerende og 50% lærere (professorer og andre). »Hvad siger Nissen til det?« spurgte jeg. Nissen, søn af den grundtvigske højskoleforstander på Antvorskov, Christian S. Nissen, som sønnen hed og hedder den dag i dag, senere generaldirektør for Nationalmuseet, Rigshospitalet og Danmarks Radio, dog ikke på én gang, var på det tidspunkt formand for Studenterrådet ved Københavns Universitet. »Hvad Nissen siger? Aner det ikke. Vi har ikke spurgt ham. Det kan du jo gøre.«
Som talt så gjort. Skråede over til Rådet på hjørnet af Fiolstræde og Krystalgade. Tænkte på studenteropstandene rundt om i Berlin, Paris, København og flere steder i 1848. Er det sådan, man kæmper demokratier igennem overmagten? Mødes det ene og det andet sted i Indre By, nogle bliver skudt undervejs (men Mogens Fog skyder mig altså ikke, var jeg overbevist om), andre ender med korsebånd og stjerne på, når revolutionen er overstået. Dér sad Nissen ganske rigtigt. I ensom majestæt. »Hvad sker der derovre?« spurgte han hæst. »Skal du ikke selv se, det er jo dine medlemmer? De har selv valgt dig«. »Hold din kæft!« Jeg fortalte, hvad han havde i vente: Besættelse af universitetet, i hvert fald formodentlig Psykologisk Institut, inden længe med krav om en tredjedel til hver gruppe. Ikke noget med kun en studenterrepræsentant uden stemmeret, som studenterorganisationernes pampere jo ellers havde været så tilfredse med i universitetsadministrationsudvalget. »Hån du mig bare, hvad skal jeg gøre?« »Snak med Zacchi, han véd det heller ikke.« »Fog var eller så glad for hans røvslikkeri ude i Orchide Terrassen i formiddags.« I formiddag? Det føltes allerede som flere århundreder siden. »Nå, men jeg skal hjem og skrive reportage til i morgen. I overmorgen kommer lederen.« På forsiden.
Mødet med Marx
Var uvirkeligheden virkelig? Eller var det virkeligheden, der var uvirkelig? Det var den i hvert fald ved at blive, mærkede jeg nu, da Outzes vinduer ud til Landgreven blev tændt, mens jeg nærmede mig Sct. Annæ Passage. Hvad ville han mon tænke? Som da han i 43 grundlagde den illegale, ulovlige, kriminelle Information og gik under jorden? Eller den 4. maj, da han kravlede op af den igen, og Information blev en legal avis? Noget nyt, der gør alt det kendte mere eller mindre uvirkeligt? De studenter talte jo også om at vælte både det kapitalistiske system og det stalinistiske. For Marx var modstander af begge, hævdede de. Men var der noget, Outze ikke var, så var det marxist. Kunne jeg blive det? Konservativ som jeg jo var med min martin-a-hansenske kritik af det moderne fremskridt, der i forgudelsen af den naturvidenskabelig/teknologiske magt over og det pengeøkonomiske forbrug af naturen tilsidesætter den grundlæggende taknemmelighed over livskraften. Eller hvad nu skal kaldes, hvad ingen kan påberåbe sig, slet ikke som sin egen fortjeneste. Som derved netop fundamentalt gør os alle lige og forbinder os i et indbyrdes frit fællesskab. Der på dansk var blevet til noget med andelsselskaber for produktion og forbrug, kooperationer, fri- og højskoler, valg- og frimenigheder, andels-boliger og andre andels–bevægelser. 
Egentlig vidste jeg ikke meget andet om Marx, end hvad jeg havde kunnet læse mig til i Villy Sørensens udvalg fra 1962 af Marx’ ungdomsskrifter Økonomi og Filosofi og i Sørensens indledning.  Men det værk havde jeg så også kastet mig intenst over, da de lidenskabelige og stadig mere forbitrede stridigheder i Socialistisk Folkeparti det forrige år – 1967 – om den såkaldte indefrosne dyrtidsportion ikke alene havde ført til SF’s dramatiske sprængning 16. december og begyndelsen til VS’s  – Venstresocialisternes – partidannelse samme eftermiddag, men også dagen før, 15. december, lige så dramatisk havde bragt den socialdemokratiske statsminister Jens Otto Krag og hans ’røde kabinet’ med SF’erne Aksel Larsen og Gert Petersen, Danmarks første arbejderflertal nogensinde, i mindretal. Grundet de senere VS’eres urealistiske,  rabiat-idealistiske, venstreorienterede forræderi, som det blev kaldt. Med det resultat, at det udskrevne folketingsvalg 23. januar 68 førte den radikale Hilmar Baunsgaard og hans borgerlige RKV-regering til sejr med et historisk mandattal på 27 til Baunsgaard. Dog indskrænket til bare seks kun ni år efter. 
Hvad kunne dog få folk som Preben Wilhjelm, Erik Sigsgaard, Andreas Jørgensen, Pia Dam, Inge Eriksen, Knud Vilby til at optræde så antiautoritært, givende om ikke anarkistisk så dog anarkisk fanden i arbejderflertal og regeringsmagt til fordel for i første omgang en borgerlig regering – med mere eller mindre henvisning til denne – i min oprindelige, grundtvigske, martin-a-hansenske, informationske verden – rædselsfuldt totalitære Karl Marx? Hvordan kunne det overhovedet lade sig gøre? Ganske vist stormede rødgardister ifølge verdenspressen rundt i Peking under en Mao-parole om at bekæmpe det kommunistiske partis hovedkvarter og de lærde diskuterede Maos modsætningsforhold til stalinisterne i Moskva, men Wilhjelm og Sigsgaard drev deres egen kulturrevolution, og hvad var det for en? 
På en måde havde den været under optræk længe. Lige fra sprængningen af det kommunistiske parti og stiftelsen af Socialistisk Folkeparti, SF, i slutningen af halvtredserne, dannelsen af Det Ny Venstre med studenterrevyen »Gris på gaflen« og Erik Knudsens »Frihed det bedste guld« udhængning af forbrugerismen,  atommarchbevægelserne på åben gade fra Holbæk til Rådhuspladsen i København i al slags vejr, herunder snestorm, i første halvdel af tresserne, Vietnam-demonstrationerne foran den amerikanske ambassade i tressernes anden halvdel, de første kæmpestore rock- og beat-koncerter, de unges uge for fri abort i 65, de langhårede musikanters, hippiers og provoers happenings ved Storkespringvandet i København og andre steder, hashens stigende udbredelse, mikro-makro-mad byggende på daoistiske principper om de komplementære modsætninger yang og ying, rock- og hippiemusicalen Hair’s introduktion af New Age i 67, men allerede lanceret  i 1932 af teosoffen Alice A. Bailey og nu efterhånden et samlende begreb for mange slags nutidige spirituelle strømninger, hvis fællesnævner er bebudelsen af en ny harmoni mellem åndelighed og videnskab og af et generelt opgør med materialistisk tænkning. 
Hjælpemidler som okkultisme, astrologi, krystallomanti, holisme, alternativ medicin, herunder healing, visualisering, kanalisering, yoga, meditation, terapier i traditionerne fra Wilh. Reich og C.G. Jung og shamanisme, Rachel Carsons Silent Spring (da. ""Det tavse forår""), der udkom i 1962, gav stødet til spirende miljøbevidsthed og de senere globale miljøaktiviteter og -bevægelser, der herhjemme første gang bryder igennem med Noahs stiftelse i marts 69 og hvis første globale kulminationer bliver FN’s Stockholm-konference i 1972 og redegørelsen for Grænser for vækst fra samme år. I 68 fornemmes også de første spirer til slumstormer-, boligbesætter-, kollektiv- og rødstrømpe-bevægelserne, som studenteroprøret i Studiegården efterfølgende skulle forløse til fuld udfoldelse,  med den drøm, som digteren og skribenten Hans-Jørgen Nielsen (siden forfatter til romanen »Fodboldenglen«) forklarede i en artikel i Information et par år efter: »At forbinde det til tider noget elitære ungdoms- og studenteroprør med folkekulturen, folkemusikken, kolonihaverne, så modsætningen ikke længere var ungdomskultur og studenteroprør kontra det etablerede, men folket mod dets undertrykkere.« 
Gik op og skrev reportagen. Fik dagen efter lov at skrive lederen. Outze fyrede mig ikke. Endnu.
Grundtvigianer og marxist
Glemmer aldrig den tidlige martsdag, jeg ringede til Villy Sørensen og bekendte, at nu kunne jeg som tidehvervsmand af den gamle skole, før Søren Krarup perverterede det hele og som trofast kirkegænger i den grundtvigske valgmenighed her i Vartov, godt have med Marx at gøre. Det skyldtes to og et halvt citat fra Sørensens bog.
Den tredje Feuerbach-tese, hvor Marx skriver: »Den materialistiske lære, at menneskene er produkter af omstændighederne og opdragelsen, at forandrede mennesker altså er produkter af andre omstændigheder og forandret opdragelse, glemmer, at omstændighederne netop forandres af menneskene« (og altså ikke af en eller anden determinerende gud eller naturlov, indskyder jeg, for at gøre  pointen klar), »og at opdrageren (altså) selv må opdrages,« konkluderer Marx. På den måde var Marx altså – sensationelt nok – ikke materialist. Idealist i Platonsk-Hegelsk forstand var han dog heller ikke. Han var vel et praktisk geni, som Bjørn Poulsen kaldte Grundtvig. 
De åndelige omstændigheder er afhængige af de materielle betingelser, og de materielle forhold er bestemt af åndelige påvirkninger. Hvad kommer så først: materien eller ånden? Ja, al ånd er i sidste instans afhængig af de biologiske materier, molekyler, atomer, subatomare størrelser, der skal være tilstede, for at musik overhovedet kan lyde og nydes, men når det er sagt, hvad kommer så først, for en sand, ikke mekanistisk, ikke deterministisk, åndsbekræftende materialist? Ja, hvad kommer først? Hønen eller ægget? Svaret er ligetil: De kommer først begge to. For en høne kommer af et æg og et æg af en høne, så vel kan den aristoteliske logiks kausallogiske progression om, at alt har en årsag, som fører til et mål og resultat, bruges til mange ting, men ikke til at udtømme tilværelsens grundlæggende karakter af feedback slynger, økologiske vekselvirkninger og reciprokke fødekæder. Af at være hverken dualistisk (ånd og materie som hinandens modsætninger) eller monistisk (ånd og materie som et og det samme), ja, ikke engang dialektisk (tese, antitese, syntese, for der er slet ingen eviggyldige synteser), men af at være slet og ret dialogisk. 
Bag eller over dialogen er der – intet. Men der er, at der kan opstå samtale, som dialog hedder på dansk. Hvordan det så kan la’ sig gi’ sig, er der ingen ord for, men kald det da bare naturen eller gud eller poesien eller eros eller brugsens Cirkel-kaffe, der, når den er klar, overbeviser Benny om, at livet er ikke det værste, man har, words, words, words er og bliver det. For at opdrageren virkelig kan ændre de materielle omstændigheder og ikke bare gentage dem mekanisk, slavisk, mere eller mindre ubevidst, må opdrageren selv bevidstgøres. I bevidst refleksion af de foreliggende materielle omstændigheder som de fremstår til forskel fra, hvad de kunne have været på godt og ondt, og i bevidst refleksion af refleksion selv. Således udsættes opdrageren for – opdragelse. Oplysning, som det hedder hos Grundtvig. Ideologi-kritik, som studenteroprørerne siden kaldte det.
Det halve citat lyder: »Den religiøse elendighed er på en gang udtryk for og protest mod den virkelige elendighed. Religionen er den betrængte skabnings suk, den er en hjerteløs verdens hjerterørelser, den er åndløse tilstandes åndsindhold. Den er folkets opium.
At ophæve religionen som folkets illusorisk lykke er at fordre folkets virkelige lykke. Fordringen om at opgive illusionerne om sin tilstand er fordringen om at opgive en tilstand, som har illusioner behov. Kritikken af religionen rummer altså i kim kritikken af den jammerdal, hvis helgenglorie religionen er.« I betragtning af at det Tidehverv, jeg var oplært hos, insisterede på, at kristendom i hvert fald ikke har noget som helst med religion at gøre, for religion har fanden skabt til opfyldelse af menneskers gudsfornægtende selvtilfredsstillelse, kunne jeg naturligvis intet have at indvende mod Marx’s påvisning af, at religion er folkets opium og åndløse tilstandes åndsindhold. Når det kun var og er et halvt citat, skyldes det spørgsmålet, om det da virkelig skulle kunne være muligt at fylde tilstandene her på Jorden med så meget ånd, at religion bliver komplet overflødig? Foreløbig er det jo i hvert fald ikke lykkedes, på det seneste snarere tværtimod. Folk synes igen at blive mere og mere religiøse, om end ikke altid i kirkelig forstand. Hvad også Habermas nede i Tyskland har reflekteret en del over på det seneste. Men dermed er jeg inde på en kritik, der sjovt nok ikke alene rammer Marx men også Tidehverv og en stor del af hele den gængse teologi i den danske Folkekirke i dag.
Lad det nu ligge. Det fulde og hele, andet – om man vil: tredje – citat, lyder:
»Shakespeare fremhæver (i den tragiske komedie ’Timon i Athen’) især to egenskaber ved pengene. I) De er den synlige guddom, forvandlingen af alle menneskelige og naturlige egenskaber til deres modsætning, den almene forveksling og fordrejelse af tingene; de forener umuligheder. 2) De er menneskenes og nationernes almene skøge, deres almene kobler. ... De er menneskehedens formåen gjort fremmed for den selv. … Den, som kan købe tapperhed, er tapper, er han end fej. Da pengene ikke byttes med én bestemt kvalitet, med én bestemt ting, med bestemte menneskelige væsenskræfter, men (kan) byttes med hele den menneskelige og naturlige objektive verden, så bytter de altså - set fra ejermandens synspunkt - alle egenskaber med hinanden, også indbyrdes modstridende egenskaber og genstande; de betyder foreningen af umuligheder, de tvinger modsigelserne til at kysses. Forudsæt (derimod) mennesket som menneske og dets forhold til verden som et menneskeligt forhold, så kan du kun udveksle kærlighed med kærlighed, tillid med tillid etc. Hvis du vil nyde kunsten, må du være et kunstnerisk dannet menneske; hvis du vil udøve indflydelse på andre mennesker, så må du være et virkeligt inspirerende og stimulerende menneske, som virker på andre mennesker. Hvert af dine forhold til mennesket og naturen må være et bestemt udtryk for dit virkelige, individuelle liv og må svare til genstanden for din vilje. Hvis du elsker, uden at din kærlighed besvares, hvis din kærlighed som sådan ikke skaber genkærlighed, hvis du ikke i kraft af dit livsudtryk som elskende menneske gør dig selv til det elskede menneske, så er din kærlighed afmægtig, så er den en ulykke.«
Er det marxisme, er jeg vel allerede som tidehvervsk grundtvigianer en slags marxist, betroede jeg Villy Sørensen. »Nåe, er du det?« kommenterede han blidt. »Jamen, det skyldes jo din egen bog.» »Nåe, synes du det?’ Nu lød han næsten medlidende.  Derved blev det: En antiautoritær socialisme er jo en contradictio in adjecto i praksis, en afsindig selvmodsigelse; det måtte der komme en andelsbevægelse ud af. Noget, der hverken var kapitalistisk eller kommunistisk i sovjetisk forstand, knap nok socialdemokratisk, noget helt fjerde. Og jeg begyndte at spække nogle af mine studenteroprørske ledere med Grundtvig-citater, for nok kunne de psykologistuderende på Frue Plads og Daniel Cohn-Bendit i Paris og Rudi Dutschke på Freie Universität i Vestberlin lange ud efter professorerne og den sorte skole, nærmest professorliderlige virkede de, når Grundtvig virkelig tog fat på sit oprør mod det:
»ligeså hovedløse som hjerteløse skolevæsen, med deraf flydende hjertekulde, hjerneforstoppelse, hjernebetændelse, sløvhed, dorskhed, trællesind, glimmersyge og al folkelig og menneskelig elendighed.« For »nu er det noget, desværre blandt os aldeles nyt, jeg har for øje, en oplysnings-anstalt nemlig (Grundtvig var og blev jo en svoren tilhænger af det moderne oplysningsprojekt), hvorved folket efterhånden vågnede til selv-bevidsthed, og hvor lederne lærte ligeså meget af ungdommen, som dem af den, en sådan levende vekselvirkning og indbyrdes undervisning. Hvorved der lagdes bro over det svælgende dyb, som hierarki, aristokrati, latineri og honet ambition har befæstet mellem hartad hele folket på den ene, og dets ledere og lærere, med en håndfuld såkaldte dannede og oplyste, på den anden side.
Dette svælgende dyb, hvori ellers snart hele det borgerlige selskab (samfund) og al rolig, historisk fremadskridende udvikling måtte gå til grunde.« Plovbæsteflid og hestehukommelse, romersk afretning og tyranni, fladt og ensformigt som en kålgård på Amager, utålelig dødt og kedsommeligt, hukommelsesmaskiner, åndsfortærende er nogle af Grundtvigs ’studenteroprørske’ karakteristika af skole- og universitetssystemet. Er det det, den nuværende regering og det altovervejende folketingsflertal i dag ønsker det tilbageført til? I hvert fald ønsker Grundtvig modsat, at det for fremtiden må være de studerende selv, der bestemmer studiernes indhold og mål.
Det gik rigtig godt, Informations oplag begyndte at stige for første gang i et par årtier, vores kritik af Vietnam-krigen og USA blev mere og mere skarp, kritikken af de kolossale uligheder i økonomi og boligforhold og politisk/kulturel indflydelse og i uddannelse i det socialdemokratiske velfærdsparadis herhjemme mere og mere lidenskabelig, byggende bl.a. på Bent Hansens Velstand uden velfærd og Erik Jørgen Hansens uddannelses-sociologiske undersøgelser, da jeg pludselig blev kaldt op til Outze. »Hvad er det, du gør med min avis? Meget kan jeg finde mig i, jeres fri homo, fri hash og fri porno, selvom jeg afskyer det, og jeres dyrkelse af rock og rul, beat og pop – og pjat. Og sex. Og fri abort. Men socialisme, det finder jeg mig altså ikke i.« Når Outze blev ophidset, talte han syngende fynsk.
En af de gamle modstandsfolk fra Korps Aagesen eller Holger Danske har ringet og skældt ud over min leder i dag, tænkte jeg. Outze havde faktisk et par år forinden forsvaret vore dækning af porno, homo og hash med den begrundelse, at en af de mest energiske journalister på stofområderne, Nils Ufer, havde slæbt sin feltseng med ind på redaktionen for at kunne kæmpe for friheden dag og nat. Information er til for dem, der ikke har andre steder at gå hen, når de kæmper mod undertrykkelse, havde Outze sagt.
»Åh, det er bare noget de kalder det. Socialisme og marxisme og maoisme, og jeg ved ikke hvad,« forklarede jeg i døråbningen. »Så gør jeg det også, for så bliver de så glade, vores nye læsere. Men jeg har jo sagt, at Grundtvig er bedre.«
»Hvad betyder det så, socialisme?« ville han vide.
»Det betyder, at folk skal have lov at sige, hvad de mener, uden straks at frygte, at de bliver fyret.«
»Jamen, hvad helvede, det er jo det, jeg altid har kæmpet for.«
»Det er derfor, jeg gør det med din avis, som jeg gør.«
»Nå, men så skrub af. Men alt det der med alle jeres ismer, det kan jeg altså ikke hitte ud af og heller ikke holde ud. Forsvind.«
Virkeligheden blev virkelig igen
Det blev bedre og bedre. Oplaget også. Outze sammenlignede tre år efter i Nato-avisen, Information, Stars and Stripes med Hagekorset. Da det efter Daniel Ellsbergs og New York Times’ offentliggørelse af Pentagon-papirerne kom frem, at USA selv havde svindlet det set up, hvoraf det skulle fremgå, at Nordvietnam overfaldt Sydvietnam og USA og givet Kennedy påskud til at bombe Hanoi. Sammenligningen af de to flag medførte en grufuld mængde abonnementsopsigelser. Som et halvt år efter var overgået af tre gange flere nytegnede abonnenter. 
Hjemme i USA havde afroamerikanerne fundet sammen i borgerretsbevægelsen, og nu gjorde de for alvor krav på deres rettigheder. De nægtede at rejse sig op for hvide i busserne, anvendte hvides toiletter og lavede sit-ins: de gik simpelthen bare ind på cafeteriaer og lignende, som var forbeholdt hvide, og blev siddende der fra det åbnede til det lukkede. I anden halvdel af 60erne opstod organisationer som Black Panther Party (Sorte Panter Partiet). Dens medlemmer gjorde sig bemærket ved at medbringe skydevåben, hvor de patruljerede, men deres nok bedst kendte manifestation skete under de Olympiske Lege i netop 68 i Mexico. To sorte amerikanske atletikudøvere rakte en knyttet hånd, påført en sort handske, i vejret under en sejrsceremoni og udførte dermed Black Power-tegnet. Herhjemme bredte studenteroprøret sig til Århus og de grundtvigske højskoler. Mogens Fogs eget kontor blev et par år efter besat og hans cigarer røget, hans portvin drukket, men sandheden er, at da først Fog havde sundet sig ude på Orchidé-Terrassen, var han hovedsageligt på studenternes side resten af oprørsårene. 
Finn Ejnar Madsen erobrede ikke alene talerstolen fra ham ved universitetets årsfest det herrens år 68, han skabte med fotografiet af sig og Fog selv på talerstolen det danske studenteroprørs ikon til evig tid. Ole Zacchi bakkede det alt sammen op med begejstrede resolutioner fra Danske Studerendes Fællesråd, som om han og det øvede nogen som helst indflydelse på noget som helst. Psykolog-aktionens resultater hine marts- og aprildage blev efterhånden udbredt til hele universitetet og kom til at danne grundlag for den styrelseslov, der nogle år efter kom til at gælde for alle Danmarks universiteter. Et euforisk sommermøde på Ryslinge Højskole fandt sted lige ovenpå maj-oprøret i Paris, der i et par dage fordrev selveste general de Gaulle til hans franske forlægning i Vesttyskland og gjorde det med gigantiske massedemonstrationer af studenter OG arbejdere på én gang under parolerne: Fantasien til magten, Spring kammerat, den gamle verden er efter dig, Under stenbroen strandbredden, Under asfalten vokser græsset, Vær realist, kræv det umulige. I Information anmeldte jeg Herbert Marcuse under overskriften: »Revolutionens mål: Den erotiske civilisation«. Make love, not war. Og den har aldrig levet, som klog på det er blevet, han først ej havde kær. For nu at citere ungdoms- og studenteroprøreren Nicolai Frederik Severin Grundtvig.
2O. august var det hele forbi. Tropper og tanks fra Sovjet, Bulgarien, Polen, Ungarn og Østtyskland rykkede ind og knuste det pragske forår og Alexander Dubceks drøm om en socialisme med menneskeligt ansigt. Ufoen forsvandt, katalysatoren virkede ikke mere, jazz jammerne gik hver til sit. Da var Martin Luther King allerede blevet myrdet den 4. april. Under en demonstration mod det iranske kejserpars besøg i Berlin i 1967 var den 26-årige student Benno Ohnesorg blevet dræbt af politiet. Og 11. april  i det herrens 68-år blev Rudi Dutschke ramt af tre skud i hovedet af en 18-årige ufaglært arbejder og højreekstremist Josef Bachmann, som ifølge Dutschkes venner var påvirket af Axel Springer-tabloidavisen Bild Zeitungs kampagne »Stop Dutschke nu!«. Dutschke fik omfattende hjerneskader og døde i 1979 af eftervirkningerne af attentatet.
Virkeligheden var blevet virkelig igen
Eller var det stadig muligt at leve, som var der en fremtid og et håb? Ja, der var – virkelig – noget rigtig godt og noget helt nyt at vente på. De første, der mødte op til protestdemonstration foran den sovjetiske ambassade i København, da socialisternes massakre i Prag den 20. august blev kendt, var ikke de konservative eller Venstres Ungdom. Men Venstresocialisterne med Erik Sigsgaard i spidsen. Resten må I vente til næste gang at høre mere om.
",2.0,26. juli 2015,"En af de gamle modstandsfolk fra Korps Aagesen eller Holger Danske har ringet og skældt ud over min leder i dag, tænkte jeg. Outze havde faktisk et par år forinden forsvaret vore dækning af porno, homo og hash med den begrundelse, at en af de mest energiske journalister på stofområderne, Nils Ufer, havde slæbt sin feltseng med ind på redaktionen for at kunne kæmpe for friheden dag og nat. Information er til for dem, der ikke har andre steder at gå hen, når de kæmper mod undertrykkelse, havde Outze sagt."
1176,/debat/2015/12/danmark-foedt-hjemme,I Danmark er du født – men her har du ikke hjemme,Johanne Schmidt-Nielsen og Niels Rohleder," KRONIK – Du er et ungt menneske på 18 år. Hele livet har du boet i Danmark, og du taler accentfrit jysk eller københavnsk ligesom dine klassekammerater.
Dine forældre er ganske vist født i udlandet, og flere gange har du besøgt bedsteforældre, onkler og tanter, fætre og kusiner i dine forældres gamle land. Men: I Danmark er du født. Det er her, du har hjemme. Selvfølgelig.
Du mangler bare én ting. Et dansk statsborgerskab, som giver dig fulde borgerrettigheder.
Og den gode nyhed: Du kan bare henvende dig til Statsforvaltningen, betale 1.100 kroner i gebyr og afgive en erklæring om, at du er dansk. Så er du det.
Hvis ovenstående signalement passer på dig, skal du skynde dig.
Folketinget førstebehandler nemlig i morgen et lovforslag, der gør det langt mere bøvlet og besværligt for unge, der er født i Danmark, at få dansk statsborgerskab. Socialdemokraterne og højrefløjen har aftalt at afskaffe den ordning om dansk statsborgerskab ved såkaldt ’erklæring’, som trådte i kraft for godt et år siden, og som gælder unge, der er født i Danmark.
Det bliver dermed sværere for de unge at få dansk pas, og signalet er klart: Føl jer mindre velkomne. I er ikke en del af det danske samfund på samme måde som vi andre.
Da Socialdemokraterne var i regering, forhalede justitsministrene regeringsgrundlagets aftale om en mere enkel adgang til statsborgerskab for unge, der er født i Danmark. Og nu er partiet altså med til at afskaffe ordningen, som ellers ifølge den socialdemokratiske justitsministers pressemeddelelse fra sidste år »fremmer integrationen«.
Snørklede paragraffer
Danmark er langt bagefter både Sverige, Norge og Finland, når det gælder en lempet adgang til statsborgerskab for børn og unge, som er født og opvokset i de respektive lande. Børn, der er født i Sverige, kan eksempelvis allerede inden skolealderen få svensk statsborgerskab, så de er fuldgyldige medlemmer af det fællesskab, som både et land og en skoleklasse udgør.
I kraft af vores arbejde på Christiansborg er vi hver dag i kontakt med mennesker, som sidder i klemme i de stramme danske regler om statsborgerskab.
Inden indførelsen af den ordning, som nu står til at blive afskaffet, modtog vi mange e-mails og opringninger fra unge, som ikke kunne forstå, at de skulle holdes ude af det danske demokrati, de var vokset op med og havde lært så meget godt om i skolen. De forstod ikke, at de først efter en langvarig ’naturalisationsprocedure’ kunne få lov at stemme ved folketingsvalg – forudsat altså, at de til punkt og prikke levede op til alle de krav, som Folketingets strammerpartier gennem årene har stillet – herunder den test i paratviden om Kalmarunionen, Tycho Brahe og Struensee, som mange af deres klassekammerater trods lyse lokker og blå øjne ikke umiddelbart ville kunne bestå. ’Naturalisation’ indebærer nemlig krav om permanent opholdstilladelse, en indfødsretsprøve eller statsborgerskabsprøve samt en gennemsnitlig sagsbehandlingstid alene i ministeriet på op mod halvandet år.
Disse unge kunne ikke forstå, at de ikke måtte køre med deres gymnasieklasse på bustur til Berlin eller tage et halvt års udvekslingsophold i Madrid, sådan som deres klasse- og holdkammerater gjorde helt selvfølgeligt, eftersom de havde det rigtige pas.
Størstedelen af de unge, vi var i kontakt med, ville ganske vist med årene kunne kvalificere sig til den nådesakt, som det ifølge Dansk Folkeparti og andre strammerpartier skal være at blive optaget på et lovforslag om indfødsrets meddelelse. Men hvad hjælper det, når sagsbehandlingen tager flere år, og studieturen til Berlin og udvekslingsopholdet i Madrid ikke kan vente så længe?
Andre unge måtte desuden se i øjnene, at de snublede i en eller anden detalje i de mange siders snørklede paragraffer i cirkulæret om naturalisation – for eksempel kravet om den permanente opholdstilladelse. Fra deres 18-års fødselsdag er de unge ikke længere omfattet af forældrenes eventuelle permanente opholdstilladelse, og unge, der var havnet på kontanthjælp på grund af sygdom eller arbejdsløshed, kunne have svært ved at kvalificere sig til permanent opholdstilladelse, selv om de har boet her i landet permanent siden fødslen.
Det er disse forhold, som Socialdemokraterne nu hjælper højrefløjen med at genindføre.
Et lille aber-dabei
Ordningen med, at unge, der er født i Danmark, kan ’erklære’ og blive danske statsborgere, har da heller aldrig været en blomst, der voksede i Socialdemokraternes forhave.
Selv om den stod udførligt beskrevet i S-R-SF-regeringens regeringsgrundlag fra oktober 2011, forhalede skiftende socialdemokratiske justitsministre fremsættelsen af lovforslaget om ’dansk indfødsret til unge født og opvokset i Danmark m.v.’ helt frem til marts 2014. På den måde minimerede først Morten Bødskov og siden Karen Hækkerup kraftigt antallet af unge, der fik glæde af de nye regler.
Og i loven, der omsider blev vedtaget i juni 2014, er der desværre en meget snæver tidsgrænse for opnåelse af dansk statsborgerskab. Allerede på den unges 19-års fødselsdag udløber muligheden for dansk statsborgerskab ’ved erklæring’ i stedet for den bøvlede vej via ’naturalisation’. Da loven trådte i kraft, var der desuden et lille aber-dabei, som de fleste – muligvis fraregnet den socialdemokratiske justitsminister og hendes embedsmænd – havde overset: De unge mennesker skulle stadig løses fra deres hidtidige statsborgerskab, og ambassaderne for en meget stor del af de lande, hvor de unge mennesker havde statsborgerskab – blandt andet den tyrkiske – nægtede at udstede såkaldte løsningsattester.
Så rigtig mange unge måtte se til, mens månederne gik frem mod deres 19-års fødselsdag, for så at resignere og gå i gang med den tidskrævende og bureaukratiske ’naturalisationsproces’ på linje med de ansøgere, der ikke er født og opvokset i Danmark.
Ny S-politik
På Justitsministeriets hjemmeside kan man stadig finde daværende S-justitsminister Karen Hækkerups pressemeddelelse fra marts 2014. Hun skrev dengang: »Regeringen mener, at denne gruppe velintegrerede unge skal have lettere ved at opnå statsborgerskab. Det fremmer integrationen.«
Nu er det ikke længere socialdemokratisk politik. Nu ønsker partiet sammen med højrefløjen at afskaffe den integrationsfremmende regel.
1. september i år trådte reglerne om dobbelt statsborgerskab i kraft. Det betød, at de unge omsider ikke længere behøvede løsningsattester, men Venstre-regeringen havde allerede bebudet, at ordningen med erklæringsadgang for unge, der var født og opvokset i Danmark, ville blive afskaffet hurtigst muligt. Og med den nye, restriktive indfødsretsaftale fra oktober satte ikke bare den samlede højrefløj, men også Socialdemokraterne mandater bag regeringens politik: Ordningen afskaffes 1. marts 2016.
Regeringens lovforslag L 53 om ophævelse af erklæringsadgangen førstebehandles i morgen og vedtages om få uger. Dermed er Socialdemokraterne med til at bane vejen for, at unge, der har boet hele deres liv i Danmark, endnu en gang kan blive dunket i hovedet med indfødsretsprøve og årelange sagsbehandlingstider, der minder dem om, at samfundet ikke ser dem som rigtig danske. Uanset hvor meget de er født og har hjemme i Danmark.
Johanne Schmidt-Nielsen er politisk ordfører, og Niels Rohleder er politisk rådgiver, Enhedslisten




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",25.0,8. december 2015,"Det er disse forhold, som Socialdemokraterne nu hjælper højrefløjen med at genindføre."
5608,/debat/2014/02/laeserbreve-6,Læserbreve,," 
	Gavnlige sociale virksomheder

Annette Willig, København

	Den 17. februar udtrykker professor Thomas Schøtt i artiklen »Profittænkning kan lukke ned for det sociale formål« frygt for, at vi med socialøkonomiske virksomheder vil skabe et arbejdsmarked med et A- og B-hold. Jeg har hørt bekymringen adskillige gange før, men jeg forstår simpelthen ikke logikken bag, for det er ikke de socialøkonomiske virksomheder, der skaber de to hold – de er der i forvejen på grund af arbejdsmarkedets stigende krav og ændrede struktur – hvilket Thomas Schøtt også selv påpeger.

	Ingen regner vel med, at socialøkonomiske virksomheder er svaret på velfærdsstatens udfordringer; men de er blot ét af mange tiltag, der arbejder for inklusion. Et andet tiltag er, at arbejdsmarkedet er blevet mere rummeligt. Denne udvikling bliver langsomt – og forhåbentlig sikkert – en del af arbejdsmarkedets selvfølgelige praksis.

	Der er brug for mange forskellige slags arbejdspladser, og det kan meget vel vise sig, at det såkaldte A-hold har noget at lære, og at de forskellige hold vil finde nye måder at inkludere hinanden på.

	DR rammer nyt lavpunkt

Arne Mortensen og Hanne kolze, København

	DR har på P1 leveret en nyhed inden for public service, hvor vi såkaldt almindelige danskere nu kan ringe til regeringen. I mandagens udgave af programmet blev regeringen forsvaret af uddannelses- og forskningsminister Sofie Carsten Nielsen (R), hvis erfaringsgrundlag som minister strækker sig til hele to uger. Den stakkels minister skulle forestille at repræsentere den folkevalgte regering på en folkelig måde, hvilket – enhver kunne have sagt sig selv – var en umulig opgave. Ministeren er sikkert fornuftig nok, men DR har nået sit hidtil mørkeste lavpunkt.

	Ligestilling halter

Thure Barsøe-Carnfeldt, Aalborg

	Selv om Ministeriet for Ligestilling nu mener, at danske borgere er tæt på at have opnået ligestilling, så gradbøjer regeringen med sin nye velfærds- og besparelsesreform det stadig efter en opfattelse af, at nogle af os er mere lige end andre.

	Menneskerettighederne beskriver, at hvert eneste menneske er et selvstændigt individ, som skal opfattes og behandles individuelt. De sidste mange danske regeringer har ligeledes været enige om, at mænd og kvinder på papiret nu er lige, og de har derfor påtaget sig ansvar for at sikre borgernes basale økonomiske og sociale rettigheder.

	Disse menneskerettigheder har regeringen nu gradbøjet således, at dersom man bor sammen to og to, uanset om man er gift, har børn, er ung eller gammel, så skal den ene forsørge den anden, hvis den ene er på offentlig forsørgelse. Det er lige så urimeligt at skille lavindkomstfamilier ad for at motivere arbejdsløse til at finde et job, som når to individuelle pensionister kun må ses nogle få timer ugentligt for at undgå, at den ene mister sine pensionstillæg. Det er ikke ligestilling.

	Erhvervsskole er skraldespand

Line Gluud, København S

	De borgerlige partier har fremlagt et ønske om at indføre et adgangskrav til gymnasierne ved et karaktergennemsnit på 4 eller 7 i forbindelse med de intensiverede forhandlinger om den kommende erhvervsskolereform. Det virker helt paradoksalt, at de borgerlige partier fokuserer på at begrænse gymnasiernes optag for at øge optaget på erhvervsuddannelserne. På den måde bliver det ikke et aktivt tilvalg at gå på en erhvervsfaglig uddannelse, men et fravalg da man ikke levede op til kravene for at komme i gymnasiet.

	Dette syn på erhvervsskolerne, hvor de fungerer som en skraldespand for alle fravalgte gymnasieelever, stemmer meget dårligt overens med målet om at højne både kvalitet og status på erhvervsuddannelserne. De manglende indskrivninger på de faglige uddannelser burde ellers være et klart tegn på behovet for et statusløft.

	Derfor opfordrer jeg til, at fokus for reformen lægges på erhvervsskolerne, så vi undgår den elitære linje, de borgerlige partier lægger for dagen – vi har ikke brug for at inddele eleverne i A- og B-hold.

	Lave lønninger ikke vejen frem

Katrine Evelyn Jensen, Hadsund

	Venstre hævder, at vi er nødt til at sænke lønnen for at have råd til velfærd i fremtiden – men det er løgn. Venstre vil gerne fortælle en historie om et fantastisk Tyskland, hvor eksporten er høj, og det hele kører strygende. Dog er det et faktum, at 3,5 millioner mennesker er fattige arbejdere i Tyskland. Det vil sige, at selvom mange tyskere har to job, har de alligevel dårligt råd til at få mad på bordet.

	Det må aldrig blive virkeligheden i Danmark. Lave lønninger skaber ringere velfærd, for med lave lønninger følger skattelettelser, der gør den sociale sikring, som vi kender den i dag, umulig.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,20. februar 2014,"Katrine Evelyn Jensen, Hadsund"
6431,/debat/2013/10/afmagt-goer-syg,Afmagt gør syg,Ellen Ryg," 
	Lad mig fortælle en historie fra det virkelige liv: Mina er 46 år. Hun kom til Danmark fra Iran i 1992, medtaget af fysiske og psykiske følger af overfald og tortur. Hun har lige siden levet af kontanthjælp, det vil sige i over 20 år.

	Hvad er den tid gået med? De første mange år var hun i behandling på Oasis, et center for behandling af traumatiserede flygtninge. Siden forsøgte hun at komme i gang på forskellig vis. Alt mislykkedes.

	Både en kirurgisk speciallæge og hendes egen læge fandt, at de fysiske følger efter overfald og de psykiske følger af tortur, stillede sig i vejen, hvorfor hun igen blev henvist til traumebehandling først til Gentofte Hospitals Psykiatriske Traumeklinik for Flygtninge, siden til det tværfaglige Rehabiliteringscentret for Torturofre.

	Hvordan opstod traumerne? Mina blev som 18-årig overfaldet under en demonstration mod præstestyret og stukket med en bajonet i lysken. Den skar nerver og blodkar over til venstre ben, hvilket førte til varig invaliditet.

	I fængslet blev hun blandt andet hængt op i loftet med bagbundne hænder, og da hun blev skåret ned, kunne hun ikke tage fra i faldet med det sårede ben, men afværgede hele faldet med venstre skulder og bryst. Det ødelagde dele af lymfesystemet, så venstre bryst og arm nu har skader, der kan sammenlignes med dem, man får af strålebehandling.

	Vævet under fødderne er stærkt medtaget af slag – en torturform, der er kendt som falanga.

	Hun har psykiske følger af fængsling, efterfølgende husarrest og flugt der er typiske for lidelsen posttraumatisk stress syndrom (PTSD), hvilket blandt andet giver sig udslag i elendig nattesøvn og total sårbarhed over for stress og pres.

	Ikke en uddannelse værd

	Hvordan fremstår denne invaliderede kvinde? Hun er nydelig. Hver morgen står hun op, sender børnene i skole, klæder sig pænt på og skjuler følgerne af den elendige nattesøvn med omhyggelig make-up. Hun bruger mange kræfter på ikke at halte, og går i helt specielle, ofte elegante sko, der støtter de medtagne fødder.

	Hun er stolt og velbegavet, og nægter at fremtræde som et ynkeligt, underdanigt individ over for de hundredvis af forskellige sagsbehandlere, som hun har haft kontakt med. En indstilling, der ikke har fremmet forståelsen for hendes sag.

	Mina har ønsket hjælp til uddannelse. Hun har studentereksamen fra hjemlandet, og vil gerne i gang igen. Derfor fik hun bevilget revalidering, men da den skulle iværksættes, fandt man – efter en arbejdsprøvning i 2003 og et aktiveringsforløb i 2004 – frem til, at man ikke ville investere i en uddannelse. Arbejdsevnen blev vurderet som så nedsat, at der ikke kunne blive tale om andet end skånejob.

	Skal man have sådan et, skal man være berettiget til førtidspension. Når den kom i hus, hed det sig, at kommunen skulle være behjælpelig med at finde et relevant skånejob.

	I Minas sag skete der imidlertid ingenting. En kommunesammenlægning kom i vejen, så sagen blev simpelthen væk.

	Tag din medicin, Mina

	I 2007 begyndte man forfra. Der blev forfattet en såkaldt ressourceprofil, og i 2009 blev der igen gennemført et tre måneder langt arbejdsprøveforløb, der viste en stærkt reduceret arbejdsevne.

	Det blev vurderet, at Mina højst kunne arbejde et par timer dagligt. Men at tildele hende førtidspension blev afvist med den begrundelse, at Mina skulle tage antidepressiv medicin for sin PTSD-lidelse. Hvis hun gjorde det, så skulle hun nok blive rask!

	Det drejede sig om en medicin, hun havde prøvet flere gange. Hver gang havde det vist sig, at hun ikke kunne tåle den. På den behandlende institution Rehabiliteringscenter for Torturofre fandt man, at der end ikke var tegn på, at behandlingen ville virke.

	Men de sociale nævn insisterede på, at hun endnu en gang skulle vurderes – nu af en af dem indkøbt psykiater – så man kunne tage stilling til den medicinske behandling.

	Psykiateren, der i modsætning til Forskningscentret for Torturofre ikke havde erfaring med behandling af PTSD-patienter, konkluderede, at Mina kun havde en mild grad af PTSD. Argumentet var, at hun ikke ville tage medicinen. At hun ikke kunne tåle den, så han bort fra.

	Psykiaterens konklusion blev grebet af Beskæftigelsesankenævnet, der for anden gang afviste førtidspension, efter endnu en arbejdsprøvning i 2011, der viste en endnu mere begrænset arbejdsevne, nu en cirka halvanden time dagligt under hensyntagende forhold.

	Et af argumenterne i afvisningen lød: »Vi har herved lagt vægt på, at din PTSD kun er af mild grad.« Det ville svare til, at jeg som læge, afviste at anerkende en halsbetændelse hos en penicillinallergiker med ordene: »Den halsbetændelse kan vist ikke være så slem, når du ikke vil have penicillin.«

	Ansøgningen om førtidspension blev desuden afvist, fordi man skønnede, at arbejdsevnen ikke var nedsat i en sådan grad, at det kunne udelukkes, at Mina kunne blive »selvforsørgende ved indtægtsgivende arbejde«. Her må det lige gentages, at arbejdsevnen er vurderet til at være omkring halvanden time dagligt under hensyntagende forhold. Hvordan det nogensinde ville kunne resultere i selvforsørgelse, er mig en gåde.

	Fundet for let

	I december 2012 fik Mina bevilget fleksjob, og nu er hun i gang med at søge job. Det er en farce og en fornærmelse af arbejdsgivere, og kun de få høflige svarer på de fremsendte ansøgninger. Ansøgningerne er formuleret med en delikat balance, der skal afspejle en reel lyst til at komme ud og være med og en realistisk erkendelse af de stærkt begrænsede muligheder.

	Dette store make believe tærer kraftigt på sind og tanke. Selvfølgelig ville Mina ligesom mange andre gerne være med i hverdagens selvfølgelige orden, men inderst inde ved hun jo godt, at det ikke kan lade sig gøre.

	Jobcentrene er fanget i samme elendighed. De formidler flere jobtilbud, som er helt urealistiske i forhold til Minas muligheder. Men der var dog ét enkelt job, som hun håbede at kunne klare. Det var et job med lettere opgaver inden for kontor, men det afviste Jobcentret. De mente ikke, Mina ville kunne klare det. Forespurgt hvorfor sagde de, at de jo havde en vis forpligtigelse over for de firmaer, der søger arbejdskraft, og de syntes ikke, at de kunne sende Mina ud til dem.

	Kværnen fortsætter

	Hvad skal man gøre? Jo, man skal vente, til der er gået et år, mens man fortsætter med at fremsende ansøgninger. Når året er gået, kan man få bevilget endnu et ’ressourceforløb’ til udvikling af arbejdsevnen. Et forløb, der varer ét til fem år.

	Det er svært ikke at undre sig over, hvad det er, der går for sig. Er 10 års tilbagevendende aktiveringer, vurderinger og arbejdsprøvninger ikke nok? Skal der nu lægges ét til fem år oveni?

	En ting er sikkert, hele dette forløb, med konstant pres og stress fra ulogiske og urealistiske krav, har forværret Minas helbredstilstand.

	Det mest sygdomsfremkaldende middel, der findes, er afmagt. Hvis man virkelig vil gøre folk syge, øger man deres afmagt, og kræver, at de skal udføre et arbejde, som de ikke kan klare, på et arbejdsmarked, der ikke vil have dem.

	Det er præcis det, der er sket med indførelsen af den nye fleksjobordning, hvor alle, der bare har det mindste, der kunne ligne en arbejdsevne, ’visiteres til fleksjob’.

	Der sidder de så i bundter ude hos en ’privat aktør’, der for gode ord og betaling skal forestille at få de halte til at gå, og de stumme til at tale, og arbejdsgivere til at sluse dem ind på det hellige, almindelige arbejdsmarked.

Ellen Ryg er læge




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",75.0,19. oktober 2013,"	Det mest sygdomsfremkaldende middel, der findes, er afmagt. Hvis man virkelig vil gøre folk syge, øger man deres afmagt, og kræver, at de skal udføre et arbejde, som de ikke kan klare, på et arbejdsmarked, der ikke vil have dem."
12894,/debat/2011/01/ugens-netdebat-offentlig-religion,Fra ugens netdebat: offentlig religion,Espen Fyhrie," af Espen Fyhrie
I mandags bragte Information en kronik af præsten og forfatteren Asger Baunsbak-Jensen, i hvilken han går i rette med opfattelsen af, at religion skal ud af det offentlige rum. Han beklager, at folkekirken er ude af den offentlige debat, og at de eneste præster i dansk politik er repræsentanter for Tidehverv. I Baunsbak-Jensens øjne vil en deltagelse fra en bred skare af folkekirkens præster og folk fra højskolebevægelse styrke debatten, og sikre et mere rummeligt Danmark, der giver bedre vilkår for andre religioner. De synspunkter har ægget til voldsom debat på information.dk.
»Asger Baunsbak-Jensen taler om vor tids historieløshed, og selv er han et godt eksempel på slagsen«, skriver læser Claus Oreskov, og uddyber: »Han postulerer nemlig, at kirken står bag velfærdsstaten, i en kreativ symbiose af folk, kirke og højskoler. Lad det være sagt straks, at det her i landet, såvel som andre steder i verden, er arbejderbevægelsen der har kæmpet for og gennemført velfærdsstaten. Som proletar er man vant til at blive usynliggjort, og de fleste trækker på skulderen af dette åndelige hovmod. Ikke jeg«.
Tro er personlig
Toke Ernstsen mener, at tro og religion hører til i den personlige sfære. Debatten om religionerne kan ifølge ham foregå i det offentlige rum, men en religiøs overbevisning er fortsat det enkelte menneskes valg. »Grundlæggende bør det politiske liv ikke kunne afgøre, om den ene eller anden trosretning er bedre end den anden«, skriver han.
Heinrich R. Jørgensen citerer Asger Baunsbak-Jensen for, at præster har forkyndelsesfrihed på prædikestolen, men spørger, hvori den statsansatte præsts forkyndelsesfrihed består? »Jeg troede, de var bundet af deres præsteløfte, der klart fastsætter en række meget firkantede, dogmatiske doktriner. Jeg erindrer ikke, at Thorkild Grosbøll havde forkyndelsesfrihed; han blev vist suspenderet fra tjeneste og forhindret adgang til præstestolen«.
Ole E. Mikkelsen er parat til at bakke op om troens plads i politik:
»Politik kræver værdier, og værdier er det samme som tro«, skriver han, og fortsætter: »Vi har behov for hvert enkelt menneskes kirke. Og den kirke opstår ikke uden en kristen fortælling.«
Leif Serup spørger, om den kristendom Asger Baunsbak-Jensen tror på, ligner den, som står i kirkebladet, »for så vil den ikke fylde meget i det offentlige rum«, konstaterer han. »Det er handler sjældent om andet end en oplevelse ved en hyggelig kaffestue, en udflugt med de ældre og måske en kirkekoncert, aldrig et citat fra Jesus.«
Information bringer hver fredag et uddrag af ugens mest interessante kommentarer fra debatten på information.dk
",0.0,14. januar 2011, af Espen Fyhrie
266,/debat/2016/05/slet-lyst-traede-trin-jobhierarkiet,Hvad nu hvis man slet ikke har lyst til at træde et trin op i jobhierarkiet?,Christian Bennike," »Jeg elsker stilheden,« siger skovfogeden, mens vi traver gennem det enorme skovområde nord for Strasbourg, hvor min kæreste og jeg er inviteret på weekendtur. Gravhunden har fået færden af et vildsvin et sted mellem de fugtige blade, og hist og her titter fortidens middelalderborge frem på bakketoppene mellem de forårsgrønne kroner. Über allen Gipfeln ist Ruh, som man siger.
Næsten i hvert fald.
»Her kommer flere og flere rumænere,« siger skovfogeden og ryster på hovedet. »Det er en katastrofe.«
Rumænerne skal hverken bekymre sig om børn eller boliglån og kan derfor snuppe skovarbejde fra de lokale, forklarer han. Jeg fortæller, at vi godt kender til den slags i Danmark. Antallet af såkaldte østarbejdere med indkomst i Danmark er nemlig vokset fra 45.000 i 2008 til over 100.000 sidste år.
»Det er jo EU’s skyld,« siger han, og jeg nikker.
»Men man kunne jo også sige, at den fri bevægelighed i længden gør os alle sammen rigere,« siger jeg. Der er f.eks. kommet en undersøgelse fra den danske økonom Mette Fogede, som viser, at lavtuddannede immigranter, slet ikke er så skidt igen. Bevares, de snupper en del fabriks- og rengøringsjob fra etniske danskere, men det gør ikke danskerne arbejdsløse, som mange tror – tværtimod rykker danskerne et trin op i jobhierarkiet til mindre hårde job til en højere hyre (lidt ligesom, at København engang var en svedende industriby, og i dag er omdannet til Richard Floridas våde krea-drøm).
»Jo jo,« siger skovfogeden, det kan han godt se. Han er faktisk vild med EU – han taler både tysk og fransk, hans børn går i tosproget skole, og som så mange andre fra Alsace kender han kun alt for godt til Europas blodige historie. Bismarck hapsede området fra Frankrig i 1871, men da tyskerne tabte Første Verdenskrig blev Alsace igen fransk; i hvert fald indtil nazisterne tog det i 1940 og tabte det igen i 1944.
»Min oldemor mistede to sønner i Første Verdenskrig og én søn i Anden Verdenskrig – de to første døde i franske uniformer, den tredje i en tysk,« siger skovfogeden og peger på en samling huse lidt væk. Her gik fronten i 1944. Her slog europæere engang hinanden ihjel.
»Men det løser bare ikke problemet med rumænerne,« som han siger. Og det er trods alt svært at sige noget til.
For hvad hjælper skåltalerne om fred og rigdom, når man står med røven bar i skovbunden, mens det sociale sikkerhedsnet bliver slappere, og de rige hygger sig med skattefri konti i Mellemamerika? For hvem er det nu, der skummer fløden af al den fred og BNP-vækst? I hvert fald ikke de arbejdsløse skovarbejdere.
Ja, de kunne selvfølgelig få sig et excelkursus og blive funktionærer på et eller andet røvsygt provinskontor, men hvad hvis de slet ikke har lyst til at træde ’et trin op i jobhierarkiet’? Hvis de inderligt elsker den glasklare skovluft og den endeløse Ruh?
Eller måske er de bare for gamle til at omstille sig (Mette Fogedes studie viser faktisk, at mange ældre med lave uddannelser bliver skubbet ud af arbejdsmarkedet, når der kommer et stort antal flygtninge)?
Globaliseringen øger ikke bare udbuddet af takeaway-muligheder i byen, den omkalfatrer også hverdagslivets traditionelle orden med en nådesløs brutalitet; en orden, som mange stadig holder af. Og hvad gør man så?
Tja, her i området stemte 36 procent på Front National ved regionsvalget i december. Le Pen tilbyder samme lette løsning, som Trump, Farage og Thulesen Dahl: Let’s build a wall.
Globalt begejstrede byboere som mig selv har alt for sent opdaget, at selv om vores fagre nye globale verden i længden gavner alle, gavner den trods alt nogle mere end andre. Og det rækker helt ud i skoven.
Christian Bennike er journalist.
Klummen er udtryk for skribentens egen holdning




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",11.0,9. maj 2016,En artikel pr. redaktion - sendt til jer hver søndag
7311,/debat/2013/06/laeserbreve-15,Læserbreve,," 
	Det bliver en tavs sommer

Claes Harvald, Brædstrup

	Først var det agerhønen, derefter haren, viben og lærken. Og nu er det så lykkedes for det ’bæredygtige, danske landbrug’ at true vores bier på livet. Metoden er en smart insektgift, som klæbes til frøet og beskytter planten mod insektangreb i hele dennes liv. Selv meget små mængder af giften medfører, at bierne mister deres stedsans og som konsekvens dør. Andre benyttede sprøjtegifte resulterer i manglende produktion af bidronninger og dermed i sidste ende bestandens undergang.

	Dansk landbrug står altid med hånden fremme og vil kompenseres, når det bliver påført naturlige og fornuftige begrænsninger – sidst de dyrkningsfri bræmmer langs vore vandløb. Intet andet erhverv bliver så rigeligt kompenseret. Hvornår skal landbruget egentligt kompensere befolkningen for de ufattelige tab, som det påfører os? Sidst den udeblevne lyd af summende bier i vores ellers vidunderlige sommer.

	 

	IQ-rytternes lodne logik

Henning Julius, Hasle

	I artiklen »Kampen om de klogeste i verden« bragt 8.-9. juni kan man læse, at der er en direkte sammenhæng mellem intelligenskvotient og livsindtægt – og mellem landes gennemsnitsintelligens og bruttonationalprodukter.

	På den baggrund hævdes det, at der er mange ekstra milliarder at hente for staten, hvis vi i Danmark formår at forhøje den gennemsnitlige IQ.

	Ifølge den logik kan størrelsen af IQ forklare, at rige lande og personer er rige, og fattige er fattige, eftersom intelligens defineres som evner, der sætter individerne i stand til at agere rationelt og personligt fordelagtigt i et konkurrencesamfund, hvor markedet er til stede overalt. En definition, der sjovt nok er opstillet af intelligente personer i sådanne samfund.

	Eskimoer og buskmænd kan af samme grund kun være meget småt begavede, og forbliver de i fattigdom og går det dem ilde, er det deres egen skyld. Ifølge den samme logik må det også gælde afvigertyper i de rige lande, som ikke benytter deres ellers høje IQ til at rage mest muligt til sig.

	Gad vide hvordan IQ-rytterne forklarer, at de mest intelligente befolkninger på trods af alle faresignaler og videnskabelige advarsler bliver ved med at overudnytte og misrøgte vores fælles eksistensgrundlag?

	 

	DONG spilder penge – igen

Leif Mentzel, København

	Sidste år fyrede formanden for DONG Energys bestyrelse, Fritz Schur, firmaets administrerende direktør, Anders Eldrup. Årsagen var Eldrups letsindige omgang med selskabets penge, da han forgyldte en håndfuld centrale medarbejdere ved udbetaling af kæmpelønninger til de åbenbart uundværlige eksperter omkring DONG’s gasprojekter og kontrakter. Episoden kostede selskabet så store tab, at man skulle tro, det havde lært lektien.

	Men nej, tilsyneladende ikke, for nu er den gal igen. Denne gang fordi selskabet ikke ville den billigere løsning ved udbygningen af Hejrefeltet i Nordsøen. Det ender sandsynligvis med en ekstra udskrivning for DONG på fire milliarder kroner.

	Som storaktionær i DONG må finansminister Bjarne Corydon (S) nu gå ind og sætte tingene på plads ved at fyre bestyrelsesformand Fritz Schur. Jo før det sker, des bedre for staten og DONG.

	 

	Kan de regne på Information?

Mogens Clausen, Bønnerup

	Lise Richter Lauridsens leder på bagsiden 8. juni omtaler folkeskolereformen et »kæmpe løft« af folkeskolen på grund af »de mange timers efteruddannelse af lærere, pædagoger og skoleledere«.

	Lauridsen har tydeligvis ikke regnet på det jublende postulat. Hvis eksempelvis 100.000 ansatte skal dele en milliard efterudannelseskroner over en periode på seks år, er der cirka 1.600 kroner til efteruddannelse pr. medarbejder årligt. Altså skønsmæssigt syv til otte årlige efteruddannelsestimer til hver ansat. Enhver kan se, at det får man ikke hverken de ønskede linjefagsuddannelser eller specialister ud af. Skolen sjosker altså videre på et helt elendigt efteruddannelsesniveau. Det er næppe noget, der kan løfte lærerne op fra det depressive hul, vi alle ligger i.

	 

	Historisk magtarrogance

Michael Nedersøe, Horsens

	Da regeringen, Venstre og de konservative 4. juni valgte at stemme for den nye offentlighedslov, valgte de samtidig i en eufori af magtarrogance at ignorere deres bagland, deres ungdomsorganisationer og ikke mindst et bredt udsnit af deres vælgere, der tilsammen havde indsamlet cirka 85.000 underskrifter imod loven.

	Pudsigt nok var det kun partier, der enten har eller har haft medlemmer, der har bestridt en ministerpost, der stemte for loven.

	Kun Enhedslisten, Liberal Alliance og Dansk Folkeparti stemte imod. Og ikke én gang har de partier, der stemte for loven, kunnet vise et eksempel på, at det skulle være nødvendigt at mørklægge ministerierne.

	Derimod er der masser af eksempler på skandaler, der aldrig ville være nået frem til offentlighedens kendskab med den nye lov. Det er skammeligt, at man som folkets tjener ikke vil stå ved det, man laver, og i stedet stille og roligt forsøger at lukke ned for demokratiet.

	 

	Behov for åben debat om EU

Rina Ronja Kari, talsperson for Folkebevægelsen mod EU

	Mens regeringen i dybeste lukkethed diskuterer en aftale om at få Danmark så tæt på kernen i EU som muligt, vil vælgerne tydeligvist noget helt andet.

	Når hele 39 procent i en Gallup-måling i maj var klar til at stemme nej ved en folkeafstemning om EU-medlemskab, mens ja-siden samtidig er skrumpet til 45 procent, så har modstanden ikke været stærkere i årtier. Målingen viser også, at 40 procent mener, udviklingen går den gale vej i EU, mens kun 30 procent mener, den går den rigtige vej. Og i begyndelsen af året viste en YouGov-måling, at 53 procent mener, at EU har for meget magt, mens kun syv procent vil give EU mere magt.

	Målingen understreger behover for en bred og grundig diskussion i hele befolkningen om Danmarks tilhørsforhold til EU i stedet for regeringens lyssky korridorforhandlinger. Skal vi lukkes inde i den EU-stat, som Merkel, Hollande, Barroso og den øvrige EU-elite har travlt med, eller bør vi søge en løsere tilknytning til EU, som det for eksempel diskuteres i Storbritannien, eller som Norge har?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,12. juni 2013,"	Eskimoer og buskmænd kan af samme grund kun være meget småt begavede, og forbliver de i fattigdom og går det dem ilde, er det deres egen skyld. Ifølge den samme logik må det også gælde afvigertyper i de rige lande, som ikke benytter deres ellers høje IQ til at rage mest muligt til sig."
12876,/debat/2011/01/laeserbreve-13,Læserbreve,Mikkel Marienlund," Uforudsigelig arbejdsstyrke
Klaus Liebing, faglig konsulent, København
En afgørende antagelse i regeringens efterlønsforslag er, at der vil komme flere i arbejde, hvis efterlønnen afskaffes, og at der med sikkerhed vil blive mangel på arbejdskraft lidt længere ude i fremtiden. Hvis det ikke holder, får vi bare flere arbejdsløse og går glip af besparelsen på de 16 milliarder, hvis efterlønnen fjernes.
Og hvordan er det så tidligere gået med vismændenes forudsigelser om udviklingen i arbejdsstyrken? Svaret er, at de har vurderet betydeligt forkert, selv om det kun drejede sig om prognoser, som kun rakte få år frem.
F.eks. vurderede vismændene i deres økonomiske rapport, at arbejdsstyrken ville falde med 4.000 i løbet af årene 2007-8. Men den faktiske udvikling blev, at arbejdsstyrken steg med 71.000. En fejlvurdering på 75.000 personer. Til sammenligning er der ca. 120.000 på efterløn i dag.
Det er et voldsomt fejlskøn, når man tager i betragtning, at Finansministeriet i de analyser, der danner grundlag for efterlønsforslaget, bruger prognoser for arbejdsstyrken, der række årtier frem.
Sygt focus på drenge
Nanna Fischer, København
Som læser af Information har jeg noteret mig en artikelserie om vilkårene for drenge i folkeskolen. Den giver en række forklaringer på drengenes tilsyneladende manglende evne til at finde sig til rette i en folkeskole, der åbenbart er funderet på nogle præmisser, som ’de stakkels drenge’ slet ikke har mulighed for at møde.
I den forbindelse er det svært ikke at harmes over, at der er stor forskel på, hvad der opfattes som et problem i kønspolitisk henseende, og hvordan problemet skal angribes, alt efter hvilket køn det drejer sig om.
Når drengene ikke kan klare sig i folkeskolen, må undervisningen laves om. Når kvinder er stærkt underrepræsenteret i diverse beslutningsorganer og ikke opnår de samme høje lønninger som mænd, er beskeden blot, at kvinderne nok slet ikke vil have de høje lønninger og stillinger, at de må tage sig sammen, arbejde hårdere, og at man jo ikke kan tage særlige hensyn til kvinder alene på grund af deres køn.
Jeg spørger mig selv, hvor debatten om det gennemmaskuliniserede rum (folkeskolens efter sigende gennemfeminiserede pendant) er henne, og hvorfor der ikke skal laves om på ansættelsesprocedurer i høje stillinger og bestyrelser og ændres på lønforhandlingsrammerne, når det drejer sig om den barriere, kvinder møder i en arbejdsverden, hvor det generelt set stadig er mændene, der trækker i trådene?
Livet er mere end velfærd
Birgitte Anker Petersen, Albertslund
Jeg er meget enig med Anja Katrine Søndergaard, der udtrykker stor træthed over, at efterløn tilsyneladende er det eneste, politikerne kan tale om (11. januar).
Søndergaard nævner klima og krig som mulige andre emner – jeg er helt enig. Jeg kan tilføje, at jeg også savner EU, herunder diskussionen om vores forbehold. Jeg har længe været træt af, at det hele har handlet om velfærd.
Så et stort wake up cal til SF, Socialdemokraterne, Enhedslisten og Radikale Venstre, som jo nok plejer at kunne skue ud over den lille hjemlige andedam. Lad være med at løbe efter den dagsorden, medierne sætter – skab én selv!
Tidligere død
Jytte Nørtoft Jensen, Silkeborg
Regeringen førte sig for ikke så længe siden frem med det erklærede mål, at vi alle sammen skulle leve tre år længere.
Ville tre år kortere ikke være mere passende, ’ældrebyrden’ taget i betragtning?
Rigtige skurke er landmænd
Holger Øster Mortensen, Odder
Trods lovning om bedre forhold for naturen – senest i 2010 – er målene for miljøet langt fra nået. Og nu sætter man så årstallet for forbedringer til 2020. Man kunne lige så vel sige 2070.
Der tales op og ned ad stolper om Grøn Vækst, AGWA-planer og bedre naturforvaltning generelt, men tiltagene ligner mest af alt forhalingspolitik.
I de fleste lokalforeninger af Danmarks Naturfredningsforening –og i DN generelt – er man enige om, at naturen får det stadig dårligere. Men er man også villig til at fremhæve den skyldige part i dette – nemlig landbruget? I rigtig mange lokalafdelinger af DN sidder landmænd i bestyrelsen. Faren for, at man ikke går naturens ærinde, er overhængende.
Dansk landbrug har vist sig at være den dårligst tænkelige naturforvalter. Aldrig har vores natur og fredede områder været så forarmede som nu. Bønderne har fået opfyldt økonomiske krav i
denne Grøn Vækst-plan, men selv har de nærmest intet gjort for at tilgodese natur og miljø.
Nu har storbønder og godsejere oven i købet dannet en ny landbrugsforening med det yderst misvisende navn Bæredygtigt Landbrug (altså ikke miljømæssigt bæredygtigt – men økonomisk). 
Deres fornemmeste opgave er at stille landbruget frit og blive løst fra de minimale krav i Grøn Vækst-planen – stik imod alle hensigtserklæringer fra EU. Det skriger til himmelen.
Man må da håbe, et nyt politisk flertal i Folketinget kan få rettet op på landbrugets miljøskadelige virksomhed.
Miljøsvin
Ib Jensen, Søborg
Noget af det første, VK-regeringen lagde i grus, var miljøministeriet, hvor Svend Auken så succesfuldt residerede.
»Ikke en frø, ikke en fugl, ikke en fisk har fået det værre under denne regering,« triumferede Anders Fogh Rasmussen stolt, men usandt. Senere foregav han at være grøn og miljøbevidst. 
I dag er biodiversiteten truet som aldrig før. Heller ikke naturen kan overleve et VKO-regime.
Arten, ingen vil savne
Hans Peder From, Roskilde
Den danske natur har tabt kampen. Biodiversiteten er i bund. En stribe af både dyr og planter er tæt på den endelige udryddelse. Det kemisk-industrielle landbrugs behov var vigtigere.
Men lad os nu ikke blive unødigt sentimentale. Betyder det egentligt noget? Når den sidste konservative snart er uddød, vil vi så overhovedet lægge mærke til det? Og vil nogen savne dem? Jeg tror det ikke.
Starthjælp skaber fattigdom
Jens Joel, Århus, folketingskandidat for Socialdemokraterne
Regeringen og DF mener, man kan skaffe flere jobs og få folk i arbejde ved at give arbejdsløse færre penge. Derfor har man eksempelvis halveret dagpengeperioden og indført den ekstra lave starthjælp til flygtninge.
Problemet er, at det hverken skaber nye jobs eller integration på arbejdsmarkedet at svinge pisken over de ledige. Tværtimod viser en ny rapport fra CASA, at starthjælpen fastholder folk i fattigdom, at den er ødelæggende for integrationen, og at børnene rammes særlig hårdt. Det er beskæmmende, at nogle mennesker i vores land skal leve for ekstra lave ydelser, blot fordi de er kommet hertil for nylig.
Starthjælpen har ikke løst arbejdsløshedsproblemet blandt flygtningene. I stedet har den skabt langvarig fattigdom og ramt mange børn hårdt, fordi de ikke kan deltage på lige fod med andre børn i fritidseller sportsaktiviteter og heller ikke har mulighed for at invitere kammeraterne hjem, fordi de er flove over at skulle vise familiens finansielle armod. Også unge, der er flyttet hjemmefra, rammes, fordi mange af dem føler sig forpligtigede til at bidrage til familiens underhold.
En ny regering skal derfor gøre op med starthjælpen, kontanthjælpsloftet og 450timers-reglen, der ikke skaber arbejdspladser, men blot skaber fattigdom.
Løkkes genistreg
Lars Larsen, Fredensborg
Det må siges at være en politisk genistreg, at den siddende regering har kunnet gøre det kommende valg til et spørgsmål om efterløn – ja, guddødeme efterløn!
Hvad med alle de skjulte dagsordner, som vælter ud af skabene i en lind strøm fra Ballelars selv over Hjort Frederiksen (V) og Lene Espersen (K) til Rønn Hornbech (V) og den tidligere statsminister og hans løgne og fortielser. 
Hvad med det nedslidte skolevæsen? Hvad med krigene? Hvad med vores behandling af udlændinge (altså ikke den nordeuropæiske familie, forstås)? Hvad med vores omdømme ude i verden? Hvad med landbruget, som sviner i tiltagende grad?
Nu håber jeg, at det kan lykkes vores måbende medløberstand af skrivende og interviewede journalister at vende fokus andre steder hen. For der er noget at komme efter!
Velbetalt Lene
Niels Peter Agger, Frederiksberg
Hvad betalte statsminister Lars Løkke Rasmussen (V) udenrigsminister Lene Espersen (K) for at få det mediemæssige forspring på efterlønnens afskaffelse?
Er aftalen, at han venter med at udskrive folketingsvalg til efter sommerferien, så de konservative har en chance for at afklare den nuværende lederkrise, få ro på bagsmækken samt genvinde opbakning i vælgerskaren ved at lade efterlønsforslaget tage vinden ud af Liberal Alliances overfyldte sejl? 
Dygtigt politisk håndværk, Lene!




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,15. januar 2011,Miljøsvin
11153,/debat/2011/11/laeserbreve-20,Læserbreve,Informations Webredaktion," Obama sælger USA's sjæl
Finn Gunst, Brønshøj
Præsident Obama lovede ved sin tiltrædelse at støtte oprettelsen af en palæstinensisk stat. Nu trækker den amerikanske præsident USA's støtte på 70 millioner dollar til UNESCO, blot fordi Palæstina er blevet medlem.
Samtidig er USA's økonomiske støtte til bosættermagten Israel intakt. Er Obama så dobbeltmoralsk i denne sag, fordi han er afhængig af den israelske lobbys økonomiske støtte til den kommende genvalgskampagne?
Libyen og Grækenland
Jørgen Hagmund, Køge
Nato, og herunder Danmark, har i syv måneder bekæmpet en tidligere ven og forbundsfælle, Gaddafi. Nato og Danmark har sejret — indirekte dræbt Gaddafi — og dermed skabt grobund for et fremtidigt demokrati i det nordlige Afrika. Fint.
I Grækenland — demokratiets vugge — har ministerpræsidenten til hensigt at sende Merkels og Sarkozys økonomiske diktat til folkeafstemning. Udtryk for en sand demokratisk holdning. Fint. Men reaktionen hos vestlige politikere, journalister og kommentatorer er: »Vanvittigt, håbløst og tåbeligt!« Jeg håber ikke, den kommende libyske ministerpræsident finder på at sende et forslag til folkeafstemning. Politik kan undertiden være vanskelig at forstå.
En rigtig Aarhushistorie
Henrik B. Lauridsen, specialskoleleder, Master I Social Integration
En af de mest praksisnære universitetsuddannelser er masteruddannelserne. De tager afsæt i de studerendes praksiskendskab, hvorefter der gives rig mulighed for at studere relevant teori i forhold til den erhvervserfaring, som den studerende har erhvervet sig gennem mindst to - tre år.
En af de helt centrale gevinster ved denne form for universitetsuddannelse er, at masteruddannelsen blandt andet kan følge med tidens trend, den kan beskrives og tilpasses de behov, der er i samfundet, og derefter give praktikere med en mellemlang videregående uddannelse muligheden for at fordybe sig på kandidatniveau, og derved specialisere sig i deres profession.
Derfor er det særdeles underligt, at Aarhus Universitet har nedlagt masteruddannelsen i Social Integration, nu hvor social integration og social inklusion er på dagsordenen i rigtig mange af landets kommuner. Var der nogen der sagde Aarhushistorie?
Løfte de ufaglærte
Per Christensen, forbundssekretær 3F
Hver tiende af vores medlemmer er netop nu ledige — det er 31.100 personer. De har mistet deres job, fordi deres virksomhed er lukket, har flyttet produktionen til udlandet eller har skåret ned. Andre har mistet jobbet på grund af besparelser og effektiviseringer. Resultatet er det samme: jobbet er mistet, og udsigten til et nyt er dunkel.
Usikkerheden gælder ikke mindst vores mange ufaglærte medlemmer, som bliver stillet over for nye og større kompetencekrav, både når de forsøger sig andre steder på arbejdsmarkedet og i deres nuværende job.
De mærker de abstrakte begreber innovation og kompetenceudvikling på egen krop: du skal kunne noget mere! Samtidig har vi fået en regering, der ser uddannelse som et aktivt redskab til at få gang i væksten. Vi må håbe, at den drager konsekvenserne af sin egen ambition.
SRSF fastslår, at der er behov for at løfte danskernes kompetencer og kvalifikationer, særligt hos de mange ufaglærte. Det tema bliver helt centralt for 3F i de kommende trepartsforhandlinger. Der er behov for, at vi meget hurtigt får styrket voksen- og efteruddannelsesindsatsen — specielt så mange flere voksne ufaglærte opnår faglært status.
Den danske arbejdsstyrke tæller mere end 1 million ufaglærte. Der er stadig omkring 20 procent af hver ungdomsårgang, der ikke får en ungdomsuddannelse, så gruppen af ufaglærte forsvinder ikke af sig selv.
3F har en ambition om de næste 10 år at uddanne 50.000 ufaglærte til faglært niveau — i brancher, hvor der er jobs at få. Vi har også den ambition, at alle lønmodtagere om 10 år som noget ganske naturligt har en uddannelsesplan.
Planen skal sikre, at man ikke står famlende over for fremtiden. Vi skal have medarbejdere og ledere til i samarbejde at kortlægge, hvad den enkelte kan, og hvad der i fremtiden er brug for. Det vil være til alles fordel — og det vil fremme produktivitet, innovation og vækst på de danske virksomheder.
Regeringen har flotte målsætninger om, hvor mange der skal uddanne sig, tage en videregående uddannelse og en lang videregående uddannelse. Målsætningen om at uddanne de ufaglærte bør ikke være mindre flot!
Proaktiv finanslov
Benny Normind, Farum
Med finanslovforslaget begynder regeringen at indfri sine valgløfter. Der bliver investeret i at få flere i arbejde. Både ved fremrykning af offentlige investeringer, men også ved energirenoveringer af boliger. De fattige, de psykisk syge og børnerige familier får en tiltrængt hånd.
Udviklingsbistanden stiger, så vi også internationalt viser solidaritet med de svageste. Asylansøgere får mulighed for at bo uden for asylcentrene. Der er en fremsynet, stærk satsning på uddannelse og forskning.
Nye skatter og afgifter skal regulere vores forbrug af usunde varer og reducere udledning af giftige partikler i luften. Jeg savner kun, at dagpengeperioden, der for nylig blev halveret fra fire til to år, bliver øget igen, for eksempel til tre år.
Det ligner et økonomisk ansvarligt forslag med satsning på de unge og dermed fremtiden, tillige med en sympatisk social og miljømæssig vinkel.
Misforståede bryllupper
Jesper Frandsen, København
Hvorfor vil folk giftes i en bestemt trosretnings regi, når de er lodret uenige i selvsamme trosretnings tolkninger af troen? Når den Luthersk Reformerte kirke — folkekirken — mener, at ægteskabet er forbeholdt to personer af forskelligt køn, kan vi jo kun tage dette til efterretning. Vi kan jo ikke tvinge en bestemt trosretning til at tro anderledes, end de gør, såfremt vi altså vil bevare trosfriheden.
Debatten er rodet og usammenhængende, fordi den danske stat har bundet sig op på en ganske bestemt kristen trosretning og lader denne styre og administrere særlige offentlige anliggender. Derfor er det vigtigste at få løsrevet denne folkekirke fra staten hurtigst muligt — det var en fejlkonstruktion fra begyndelsen.
Selvfølgelig skal vi have et offentligt ritual, hvor to mennesker anerkendes for deres gensidige kærlighed, og selvfølgelig må de selv vælge deres partner uden andres mellemkomst.
Dårlig skatteidé, Ø
Ruth Gjesing, Virum
Enhedslisten foreslår i forbindelse med finanslovsforhandlingerne en skat på hustandsomdelte reklamer. Det er et dårligt forslag, da en sådan skat pr. automatik vil blive væltet over på priserne. Det vil ramme alle, også de af os, der har valgt reklamerne fra, og det synes jeg ærligt talt ikke er fair.
Derimod skal et tidligere nævnt forslag om, at man ikke skal vælge reklamer fra, men til, hives op af skuffen igen. Det er det mere perspektiv i.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,7. november 2011,"Usikkerheden gælder ikke mindst vores mange ufaglærte medlemmer, som bliver stillet over for nye og større kompetencekrav, både når de forsøger sig andre steder på arbejdsmarkedet og i deres nuværende job."
10671,/debat/2012/01/moderne-socialister-genskabe-faellesskabet,Moderne socialister skal genskabe fællesskabet,Mikkel Zeuthen og Jonas Toubøl," Vi står midt i en dobbelt krise: en økonomisk og en økologisk. Tilsammen udgør de det, man kunne kalde fællesskabets krise.
Den økonomiske krise har udspring i skabelsen af et forbrugersamfund, hvor målet er, at alle, uafhængigt af andre, kan blive den de ønsker ved at købe de rette produkter. Den økologiske krise har sit ophav i øget produktion og rovdrift for at finansiere forbrugersamfundets mål.
Forbruget er med andre ord fællesnævneren for den dobbelte krise. Vi forbruger i ensomhed. I forbrugersamfundet er det mig og mine behov, der skal tilfredsstilles. Den økonomiske og den økologiske krise er forbundne, idet de begge er opstået, fordi man i jagten på den individuelle frihed og selvrealisering på markedet og i forbruget har glemt, at forudsætningen for den individuelle frihed er fællesskabet.
Vil man løse den økonomiske og økologiske krise, må man med andre ord sikre sig, at fællesskabet er stærkt og rummeligt.
Arbejdet er nøglen
I modsætning til forbruget står arbejdet. Det er i arbejdet, vi lægger den største del af vores liv og energi. I arbejdet ligger også et potentiale til at udvikle identitet og selvforståelse i samspil med andre mennesker.
Arbejde foregår altid i fællesskab. Her er vi en del af en større proces — et større hele — et fællesskab. Det er her, vi formår at sætte os ud over os selv og vores egne snævre behov og træffe de nødvendige beslutninger om regulering og tilpasning af vores fælles liv.
Derfor kræver det et stærkt fællesskab at regulere markedet, så økologiske og økonomisk finansielle kriser kan undgås. Men fællesskabet er i krise. Det skyldes primært, at arbejdet i dag er underordnet forbruget. En vision for arbejdslivet må derfor stå helt centralt i en moderne socialisme, der kan løse fællesskabets krise.
De seneste 10 år med borgerlig regering er intet gjort for at modvirke krisen og sikre solidariteten i samfundet. Med den nye SSFR-regering er der nu en realistisk mulighed for, at der kan etableres en balance mellem fællesskab og frihed med udgangspunkt i en moderne socialistisk arbejdspolitik.
Rød opgivenhed
Visioner for arbejdslivet er imidlertid tæt på fraværende i den danske arbejderbevægelse. Fagbevægelsen har opgivet at sikre medarbejdernes indflydelse på arbejdets indhold og har overgivet arbejdspolitikken til arbejdsgiverne. Her udformes den af HR-afdelinger og eksperter, der kun har ét mål: at øge afkastet til investorerne. Det umuliggør en arbejdspolitik med de arbejdende mennesker som selvstændigt mål.
Også arbejderpartierne glimrer ved deres fravær af egentlige visioner for arbejdslivet. S og SF lægger i trepartsforhandlingerne op til løntilbageholdenhed og ekstra arbejde. Ikke et eneste ord om at sikre kvaliteten og fagligheden i arbejdet.
Og Enhedslisten udspiller sin rolle ved kompromisløshed og fokus på abstrakte menneskerettigheder, frem for et substantielt udgangspunkt i vores fælles liv, nemlig arbejdet.
Arbejderbevægelsen må tilbage i offensiven og formulere en moderne socialistisk arbejdspolitik. Den kunne passende tage udgangspunkt i tre fundamentale pejlemærker.
For det første skal vi sikre arbejde til alle. Alle har ret til et arbejde, hvor de kan udfolde sig, producere den værdi de skal leve af og bidrage til fællesskabet.
Alle har også pligt til at stille deres evner til rådighed og bidrage med det, de kan. Den pligt er ikke det samme, som når staten tvinger arbejdsløse ud i meningsløs aktivering, som vi har set under de seneste ti års borgerlige styre.
I dag skal dem, der er i arbejde knokle stadig mere, samtidig med at flere og flere, som gerne vil bidrage, bliver arbejdsløse. Det siger sig selv, at den situation er uholdbar.
På kort sigt kunne et skridt på vejen mod arbejde til alle være at indarbejde en fleksibilitet i overenskomsterne, så timenormeringen stiger under højkonjunktur med mangel på arbejdskraft og falder under lavkonjunktur, så flere arbejder mindre.
For det andet skal alle have mulighed for at gøre deres arbejde godt. Det er ikke så simpelt, som det lyder. Arbejdsmarkedet er slet ikke indrettet til, at man kan gøre sit arbejde godt. Tidspres og krav om omskiftelighed og fleksibilitet ødelægger den mulighed for mange. Problemet gælder alle: mureren, der har akkorden bankende i baghovedet, pædagogen, der skal skifte ble og spille rundbold samtidig, og sælgeren, der må lyve overfor kunderne for at opnå sin provision.
Det er helt fundamentalt, at man som menneske gerne vil bidrage og gøre gavn og anerkendes for det. Det handler om at slippe fagligheden løs, og lade folk gøre sig umage og i fællesskab udvikle de bedste løsninger.
Første skridt er at reducere kontrolregimet, hvor offentligt såvel som privatansatte kontrolleres i hoved og røv. Det er nemlig en forudsætning for at gøre sit arbejde godt, at vi har indflydelse på tilrettelæggelsen og udførelsen af vores arbejde.
Ved at forbedre arbejdets kvalitet opnås ikke blot større menneskelig tilfredsstillelse, men også et bedre produkt og dermed en større værdi af arbejdet, der kan bidrage til at løse den økonomiske krise.
Økonomisk demokrati
Med større indflydelse på arbejdets indhold nærmer vi os et tredje pejlemærke: økonomisk demokrati.
Det er ikke muligt, at modvirke økologiske- og økonomiske kriser, hvis jagten på profit er det ultimative mål, der regulerer det økonomiske liv. Det økonomiske liv må være underlagt demokratisk kontrol og reguleres i overensstemmelse med det, vi i fællesskab kommer frem til er rigtigt og godt.
Det gælder også på den enkelte arbejdsplads. De, der arbejder i en virksomhed og skaber værdien, skal naturligvis have indflydelse på den økonomiske ledelse af virksomheden. Hvad der skal prioriteres, når overskuddet skal investeres og virksomheden udvikles, skal ikke dikteres alene af investorernes interesse, men i lige så høj grad af de der arbejder i virksomheden.
Økonomisk demokrati betyder ikke afskaffelse af markedet eller den private ejendomsret, men det betyder, at markedet og den private ejendomsret ikke er mål, men midler til at realisere vores fælles mål.
En moderne socialistisk politik, der ønsker at fremme økonomisk demokrati kan begynde med en erhvervs- og virksomhedspolitik, som favoriserer virksomheder, der styres kollektivt. Det kan være andelsselskaber eller kooperative virksomheder. De københavnske fødevarefællesskaber, byggevirksomheden Logik & Co eller busselskabet Solibus er alle nyere eksempler på virksomheder, der på konkurrencedygtige markedsvilkår drives af mennesker, som i fællesskab arbejder efter fælles opstillede mål.
Frihed i fællesskab
De tre pejlemærker: Arbejde til alle, muligheden for at gøre sit arbejde så godt man kan og demokratisering af det økonomiske liv er netop pejlemærker eller utopier for en ny arbejdspolitik. Men en moderne socialist skal ikke måles på evnen til at formulere abstrakte ideer eller på sympatiske holdninger. Han eller hun skal måles på evnen og viljen til at skabe forandring. Det betyder også, at ethvert skridt i den rigtige retning er bedre end intet skridt.
For at samle op kan vi sige, at den største socialistiske udfordring i dag er at udforme og gennemføre en arbejdspolitik, som kan modvirke fællesskabets krise. Det overordnede mål er og vil altid være frihed i fællesskab. Den moderne socialist anerkender, at vi er individer, der har et inderligt ønske om frihed til at gøre, som vi selv finder bedst, men samtidig anerkendes det, at vi er skabt af og lever i fællesskaber som vores familie, arbejdsplads, boligkvarter, sportsforening osv.
Friheden muliggøres af disse fællesskaber. Derfor må vi med udgangspunkt i arbejdet bygge aktive og demokratiske fællesskaber. Det står i modsætning til forbrugersamfundet, hvor markedet alene regulerer det sociale liv.
 
Mikkel Zeuthen er sociologistuderende Jonas Toubøl er sociolog




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",86.0,27. januar 2012,"Og Enhedslisten udspiller sin rolle ved kompromisløshed og fokus på abstrakte menneskerettigheder, frem for et substantielt udgangspunkt i vores fælles liv, nemlig arbejdet."
5034,/debat/leder/2014/05/tyrkiet-tilstand,Tyrkiet som tilstand,Lasse Ellegaard," 
	Da 30 tyrkiske kulminearbejdere for fire år siden døde efter en gaseksplosion i en statsejet kulmine i Zonguldak ved Sortehavet, kommenterede den daværende arbejds- og socialminister, Ömer Dincer, ulykken med, at de havde fået »en smuk død«. For, som han sagde, ligene var jo ikke forbrændte, da de blev bjerget. Ved samme lejlighed udtalte premierminister Recep Tayyip Erdogan, at »døden er desværre minearbejderes skæbne«.

	Mandag meldte skæbnen sig igen, denne gang i en privatejet kulmine i Soma i det vestlige Tyrkiet, hvor 238 minearbejdere i skrivende stund er konstateret dræbt ved en brand i en overophedet el-generator to kilometer under jorden. Andre 120 savnede er formentlig tilføjet tabslisten, når denne leder læses, hvilket vil gøre ulykken til den hidtil værste i Tyrkiets kulminehistorie. Som i forvejen er trist: I 1992 blev 263 minearbejdere dræbt ved en metangasulykke, i tiåret 2000-2009 bogførte Tyrkiets minearbejderforbund 26.655 arbejdsulykker. Alene i 2008-2009 mistede 135 livet, og sidste år blev minesektoren ramt af 5.000 arbejdsulykker. Tallene fortæller deres egen historie om Tyrkiet som tilstand.

	For selv om Erdogan udtrykkeligt gjorde opmærksom på, at Soma-ulykken indtraf i en privatejet mine, og uagtet hans erklæring om tre dages landesorg, er antallet af dræbte minearbejdere endnu en dyster fodnote til hans regering, der frem til sidste sommer fremstod som en ubrudt succeshistorie.

	Med reformer, der eliminerede militærets politiske indflydelse og med vækstrater af kinesisk format var lederen af det islamistiske AKP, Retfærd- og Udviklingspartiet, rollemodel for demokratisk sindede muslimer, der ligefrem opkaldte deres drengebørn efter ham. De første ridser i lakken kom allerede i 2007 med fængslinger af journalister og politiske modstandere på fabrikerede anklager – men det var først med hans hysteriske reaktion på miljøaktivisters besættelse af en grøn plet i det centrale Istanbul, at mere end et øjenbryn blev løftet også internationalt.

	En korruptionsskandale i mega-klassen, der blev rullet op i december, og som Erdogan og hans familie er mere end tæt på, føjede et bjærgsomt aspekt til billedet af en populistisk despot, og som i går fik en yderligere kynisk dimension med hans erklærede landesorg efter Soma-ulykken.

	Det er kun få måneder siden, at Soma-minen blev ’godkendt’ af det tyrkiske arbejdstilsyn til trods for, at den el-generator, der forårsagede ulykken, hverken var afskærmet eller udstyret med relevante kontrolmekanismer, der kunne sikre mod overophedning. Og det er kun få uger siden Erdogans regering afviste et krav fra oppositionen om at undersøge netop Soma-minens arbejdsmiljø.

	Hvorfor mon? Fordi minejeren, Soma Holding, har støttet AKP ved at distribuere gratis kul til fattige vælgeres kakkelovne med hilsen fra AKP. En tyrkisk minearbejder tjener ca. 3.000 danske kroner om måneden og skal altså arbejde 584 måneder for at tjene til prisen på en eksministers armbåndsur – som blev tvunget til at gå af efter korruptionsskandalen i december.

	AKP-regeringens globalt beundrede økonomiske mirakel, der gjorde kål på inflationen og Tyrkiet til verdens 17.-største økonomi, er betalt med et liberalistisk klondyke af privatiseringer, hvor krav om sociale sikkerhedsnet, arbejdsmiljø, fagforeningsrettigheder og almindelig anstændighed bliver betragtet på linje med PKK-terrorisme. Således er det næppe tilfældigt, at Tyrkiet konsekvent har afvist at åbne de kapitler i den tyrkiske EU-ansøgning, der drejer som konkurrence, socialpolitik og ’offentlige indkøb’ (kapitlerne 19, 8 og 5). Ingen af disse kapitler er blokerede af EU i modsætning til kapitler, der handler om problemerne med Cypern.

	Så sent som sidste efterår forsøgte daværende Europaminister Nick Hækkerup (S) på en rejse til Ankara at få den tyrkiske regering til at acceptere åbning af de tre kapitler. Uden held, naturligvis.

	Igen: hvorfor mon? Fordi de tre kapitler vil forpligte Tyrkiet på tålelige arbejdsmarkedsforhold og hindre AKP-regeringens fiflen med offentlige licitationer, et kernepunkt i korruptionsskandalen fra december. Man griber snart sig selv i at ønske Tyrkiets EU-ansøgning en smuk død. 
",3.0,15. maj 2014,"	Mandag meldte skæbnen sig igen, denne gang i en privatejet kulmine i Soma i det vestlige Tyrkiet, hvor 238 minearbejdere i skrivende stund er konstateret dræbt ved en brand i en overophedet el-generator to kilometer under jorden. Andre 120 savnede er formentlig tilføjet tabslisten, når denne leder læses, hvilket vil gøre ulykken til den hidtil værste i Tyrkiets kulminehistorie. Som i forvejen er trist: I 1992 blev 263 minearbejdere dræbt ved en metangasulykke, i tiåret 2000-2009 bogførte Tyrkiets minearbejderforbund 26.655 arbejdsulykker. Alene i 2008-2009 mistede 135 livet, og sidste år blev minesektoren ramt af 5.000 arbejdsulykker. Tallene fortæller deres egen historie om Tyrkiet som tilstand."
3214,/debat/2015/02/graekenlands-krise-handler-kun-penge,Grækenlands krise handler ikke kun om penge,Richard Swartz," Lad os begynde med at fastslå det afgørende: Grækenland er bankerot. Landet er nødt til at bede om de penge, man ikke har. Uden støtte fra omverdenen ville Grækenland snart geråde i kaos og formentlig bryde sammen som stat. Var Grækenland en privatperson, og ikke en stat, ville den personlige konkurs for længst være en kendsgerning og Grækenland desuden rodet ind i et retsligt efterspil med anklagepunkter som forfalskning af statistiske data, underslæb og tillidsbrud.
Heldigvis for Grækenland gælder der ikke de samme regler for stater som for enkeltpersoner. Paradoksalt nok gør det dog kun situationen endnu værre. Grækenland har selv kastet sig ud i økonomisk ulykke efter i længere tid at have levet konsekvent og umådeholdent over evne. Dette gælder såvel for staten, dvs. den politiske klasse, som for græske borgere – i hvert fald de græske borgere, som i et af klientelisme oppustet statsapparat har fundet job, der ikke var brug for, eller lønninger og pensioner i en størrelsesorden, der aldrig burde være udbetalt.
Overdreven krise
Grækenland slog ind på sin deroute for længe siden – i al fald var den i gang i 2001, da euroen blev indført. For første gang i moderne historie fik grækerne nu ’rigtige’ penge, og billige var de også. Men i stedet for at bruge dem til investeringer, der kunne opruste den nationale økonomi og sætte det græske samfund i stand til at klare sig i en globaliseret verden, blev pengene hældt i forbrug. Menneskeligt måske, men også uansvarligt og dumt. Og ikke bare et hvilket som helst forbrug: Grækenlands nationale gæld udgør i dag, efter at privat gæld allerede er afskrevet, godt 240 milliarder euro. Der er over 175 procent af landets BNP (og svarer til omkring 40 procent af Sveriges BNP).
I den gældsliga spiller intet andet land i Europa.
Men i en del år har dette forbrug måttet indstilles, fordi ingen i Europa længere har lyst til at finansiere den græske fest. Det har oprørt grækerne. Men det drejer sig ikke om en tilfældig ulykke eller en knibe, enhver kunne havne i, og hvor det må være både nødvendigt og naturligt at række en hjælpende hånd frem. Krisen i Grækenland har at gøre med strukturer, ikke med konjunkturer.
Hertil kommer, at den græske krise – med al respekt – i nogen grad bliver overdrevet. Næsten alle tal tyder på, at de østeuropæiske lande, som efter kommunismens fald blev medlemmer af EU, lever på et niveau, der er langt under det græske. Letland – et langt fattigere land – har også vist, hvordan det med store ofre lader sig gøre at gennemføre radikale besparelser, økonomisk genopretning og reformprogrammer af den slags, Alexis Tsipras’ regering siger nej til. Ikke overraskende er det derfor umuligt at sælge den græske krises hulkehistorie til de baltiske lande og til EU-medlemmer som Slovakiet, Rumænien eller Bulgarien. Og endnu sværere at sælge den til naboerne på Balkan: Zagreb, Sarajevo og Beograd er alle byer, som er langt mere nedslidte end Athen. Min kroatiske svigermor ville have været overlykkelig ved udsigten til en græsk krisepension. Men det hører til græsk provinsialisme, at sådanne sammenligninger end ikke falder nogen ind.
Skuespil
Mange hævder, at det græske problem drejer sig om en ren gældskrise, så hvorfor ikke bare afskrive den gæld? Alle ved jo, at den aldrig vil blive betalt – i al fald aldrig af Grækenland. Men at ’afskrive’ gæld er en eufemistisk sprogbrug, der dækker over en grundlæggende økonomiske lov: Alt forbrug skal i sidste ende betales af nogen. At smide regningen fra sig går bare ikke an.
Men så er der jo altid en teoretisk mulighed for at sende den videre. Derfor er det for det meste rent teater, når Europa insisterer på, at Grækenland skal betale tilbage. For reelt går bekymringen overvejende på, at det græske eksempel skal smitte af på andre. Tilbagebetalingskravet opretholdes som fiktion. Athen forsynes i mellemtiden med nye lån for at kunne spille sin rolle. Hensigten er, at gælden skal ’trylles væk’ ved længere tilbagebetalingsperioder og symbolske renteudgifter – alt sammen i håbet om, at europæerne ikke opdager, hvad der virkelig foregår.
For det er i sidste ende de europæiske skatteydere, der skal betale det, som grækerne hverken evner eller ønsker at betale. Og lykkes det ikke for vores politikere at tilsløre dette faktum, kan vi snart skulle vænne os til politikeransigter, der er langt mindre forsonende og godmodige end dem, vi kender i dag.
På overfladen ligner alt en kamp om penge. Men den i Grækenland så forhadte trojka (EU, ECB og IMF) er i Athen for at hjælpe med at genopbygge det græske samfund. Da kommunismen faldt, skete der nøjagtig det samme i Østeuropa. Vi kaldte det et ’systemskifte’ og talte om samfund i ’overgangsfase’. Vi talte om en på mange måder smertelig fredelig revolution, som selv ikke i dag er helt afsluttet. Europas klientelitiske stater fik lov til at klare frisag, fordi de befandt sig på den ’rigtige’ side af jerntæppet. De blev ganske glemt, og først med den græske krise forstod vi, hvor alvorlig en fejltagelse det var.
I sidste ende handler hele denne misere ikke om penge. Den handler om fællesskab. Og dette fællesskab manifesterer sig i de EU-love og -regler, som nødvendigvis må gælde for alle. Denne sammenhæng burde ret beset være så indlysende, at der ikke var behov for at påpege den: Indgåede aftaler skal altid holdes, et ansvar skal kunne gøres gældende, gæld skal tilbagebetales, og solidaritet må ikke misbruges. Ellers står hele det europæiske projekt ultimativt på spil.
Og det er just dette projekt, som Syriza og Alexis Tsipras nu truer med at afvise.
© Richard Swartz og Information Oversat af Niels Ivar Larsen
",14.0,6. februar 2015,"Og det er just dette projekt, som Syriza og Alexis Tsipras nu truer med at afvise."
4614,/debat/2014/07/slaaet-facebook,Jeg har slået op med Facebook,Andrea Hejlskov," Da jeg i 2008 udkom med bogen Andrea Hejlskov, blev jeg anmeldt, interviewet, solgt og købt på grund af Facebook, hype og folk, der kendte hinanden. Bogen var verdens første facebookbiografi, og efterfølgende blev den brugt på alle mulige uddannelsesinstitutioner. Jeg er et eksamensspørgsmål.
Da jeg i 2013 skrev bogen Og den store flugt, fik jeg donationer fra mine læsere, gaver, et arbejdslegat (via crowdfunding). Også på grund af Facebook. På grund af dette; at dele er at hele, på grund af ensomheden og fordi mange flere end man tror, drømmer om at rejse ud i skoven og begynde forfra.
Men selv herude i skoven (det blæser lidt i trætoppene lige nu, ellers er der helt stille) var der Facebook. I begyndelsen bare som flaskeposter til de mest dedikerede læsere, med tiden en kronisk tilstedeværelse. Når folk sagde:
»Men I skal jo være i harmoni. I skal være imod teknologi,« svarede jeg: »Det siger meget om et samfund, hvor stærke billeder det producerer om dets modsætning.«
Det er fire dage siden, jeg slettede min profil på Facebook. Jeg er død på de sociale medier. Nu er der kun mit eftermæle. Derinde.
Forelskelsen
Det var kærlighed ved første blik. Jeg var sindssyg og besat. Han var det første, jeg kiggede på om morgenen, den sidste, jeg kyssede godnat om aftenen. Han var vild og voldsom, inderlig og smuk, men så blev det hverdag, og han blev hverdagsgrim. Når han sov med åben mund. Når han fortalte de samme historier igen og igen. Han blev fed. Og doven. Vi gled længere og længere fra hinanden, men jeg forlod ham ikke, for pludselig kunne han finde på at sige noget sjovt eller vise mig noget spændende. Ud af det blå kunne han finde på at sige noget voldsomt poetisk, jeg fik tårer i øjnene, jeg græd, akkurat ligesom i begyndelsen. Så jeg hang ved. Jeg lod ham træde på mig og overskride alle grænser. »Han mener det jo ikke så slemt«
Dråben
Dråben var afsløringen af, hvordan Facebook har eksperimenteret med ’mood control’ ved at kontrollere tilfældige menneskers newsfeed. Jeg blev chokeret, da jeg først begyndte at tænke over, hvilken indflydelse min newsfeed har på mit liv. Den er det filter, jeg ser verden igennem. Piller du ved dét filter, er jeg fucked.
Jeg er fucked.
Fjernsynet og radioen gør det samme, manipulerer vores opfattelse af Virkeligheden, men jeg elskede Facebook, det gjorde jeg virkelig, for jeg troede, han var noget andet. Jeg troede, han var anderledes. Jeg troede, han var vores.
Det er han så ikke. Længere.
Virkeligheden
Helt konkret er Facebook mit forsørgelsesgrundlag. 90 procent af alle (freelance) job, alt salg af mine bøger, alle mine foredrag, alle forespørgsler på interview. Al kontakt med venner og familie, selv mine børn, alle aftaler, al planlægning.
Det er ikke mere end et par uger siden, jeg holdt oplæg på nogle bonede gulve om ’læserkontakt’ på de sociale medier. Jeg er nemlig god til det, viser det sig, fordi jeg tjener penge på det. (Det er sådan man måler, om man er god til noget).
Når jeg blev træt af Facebook, sagde jeg til mig selv, at jeg ikke kunne skride. Det var jo mit arbejde. Mit levebrød.
Jeg har ikke noget imod at være på arbejde hele tiden. Jeg går all in, når det kommer til parforhold. Men han blev mere og mere dominerende. Han godkendte, hvad jeg måtte se, og hvad jeg ikke måtte se. Han sorterede i mine venner, og mit humør afhang af hans. Alt gik igennem ham. Og jeg kunne ikke forlade ham, for der var aldrig nogen, der ville kunne elske mig som han. Jeg havde ingen muligheder, ingen steder at tage hen, ingen backup-plan. Jeg troede, jeg var tvunget til at blive … indtil det gik op for mig, at når man begynder at tænke sådan, er det på tide at begynde at løbe.
Så her ser du så mig: Jeg er en brud i hvidt skrud, jeg har benene på nakken, over stok og sten, ud af byen og ind i skoven. Igen.
Ærligheden i ensomheden
Jeg har altid hadet, når folk talte om Facebook som narcisisme eller selviscenesættelse. Jeg har altid ment, at der var noget større og dybere på spil. Vi er ikke selvoptagede, vi fabrikerer ikke yndige liv – vi rækker ud! Vi længes efter hinanden, og vores fascination af autenticitet er ikke overfladisk; vi vil noget mere, noget sandt. Hvad er der egentlig galt med det?
»I en verden af universelt bedrag er det en revolutionær handling at fortælle sandheden,« sagde Orwell. Af samme årsag har jeg altid ment, at Facebook var en revolution. Jeg elskede ham for at være en revolution. Jeg elskede ham, fordi vi talte sandheden. I begyndelsen. I begyndelsen. I begyndelsen. Disse fantastiske tråde, som flettede sig ind og ud af hinanden, disse inderlige øjeblikke af total forbindelse.
Og i øvrigt: Alt hvad vi ’fabrikerer’ på Facebook, fabrikerer vi lige så meget i ’virkeligheden’. Selvfremstilling er et menneskeligt grundvilkår. Det smukke ved Facebook var, at vi kunne forbinde os dybere med hinanden. Mere ærligt. Mere tilstedeværende. Alle de travle børnefamilier, som ikke kan mødes, medmindre de koordinerer kalendere tre år i forvejen. Alle os forfattere, der sidder her i stolene. Os med hund eller rotter på loftet. Vi kunne tale sammen på tværs af tid og rum, vi ophævede tid og rum! Vi grinede. Vi holdt i hånden.
Nu savner jeg ham lidt. Nu græder jeg næsten. Indtil jeg kommer i tanke om, at der sidder et tredje øje i det høje og styrer informationerne og samtalerne, mit newsfeed er ikke mit eget.
Nu er jeg intet
Inden for de seneste måneder har Facebook ændret på sin algoritme, således at man (når man har en side) skal betale for at nå ud til sine followers. Betaler man ikke, forsvinder man … fra folks news-feed. Og det er blevet proppet med reklamer. Vi er blevet til passive modtagere, ikke aktive deltagere, det hele er blevet så korrumperet, så kommercielt.
I lang tid kiggede jeg væk, jeg lukkede øjnene og tænkte happy thoughts. Jeg havde så meget brug for ham. Jeg tænkte, at jeg ikke ville kunne klare mig selv. Hvor kedeligt det ville være. Hvor trist.
Men han har virkelig været træls igennem en længere periode. Ændringerne i algoritmen og disse grænseoverskridelser: Han viste mine nøgenbilleder til sine rige, gamle venner; han satte en prislap på min krop og min kunst. Summen af problemerne voksede støt, og selv om han stadig tog mig med til fest engang imellem, gik den dårlige smag i munden aldrig væk.
Jeg blev hårdhudet. Han viste mig grædende, sultne børn. Jeg tror, det var meningen, jeg skulle føle, at jeg kunne gøre noget, men jeg følte ikke, jeg kunne gøre noget. Han viste mig billeder af katte og mad. Jeg tror, det var meningen, at jeg skulle føle mig opmuntret, men jeg følte mig ikke opmuntret. Jo mere han gjorde, des mere følte jeg mig manipuleret med.
Til sidst tog han det skarpeste våben i brug. Den ultimative magtudøvelse. Mood control. Tankekontrol. Hallo!
Det er ikke dig, det er mig
Det var ikke svært. Det tog tre sekunder. Det var forholdsvist klinisk. Han spurgte mig, om jeg var sikker på, at jeg ikke ville komme til at savne ham, og selv om det stak i hjertet, sagde jeg »nej« og satte kryds i boksen »I have privacy concerns«. Men mine forbehold rækker længere end dét ... Facebook, du er blevet psykopat! Løgnagtig og lusket! Da du havde lært mig at kende og vidste, hvilke knapper du skulle trykke på … trykkede du på dem. Vi er nok bare vokset fra hinanden.
Vi vil nok bare nogle forskellige ting.
Farvel, Facebook. Jeg ønsker dig alt det bedste og undskyld, men vi kan ikke bare være venner.
Andrea Hejlskov er skribent og foredragsholder




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",26.0,19. juli 2014,"Jeg blev hårdhudet. Han viste mig grædende, sultne børn. Jeg tror, det var meningen, jeg skulle føle, at jeg kunne gøre noget, men jeg følte ikke, jeg kunne gøre noget. Han viste mig billeder af katte og mad. Jeg tror, det var meningen, at jeg skulle føle mig opmuntret, men jeg følte mig ikke opmuntret. Jo mere han gjorde, des mere følte jeg mig manipuleret med."
8557,/debat/2012/11/multikulturelle-skole-daarlig-ide,Den multikulturelle skole er en dårlig idé,Nanna Bøndergaard Butters," Forestillingen om multikulturelle skoler baseres på en ide om, at elever er bærere af kultur og tilhører forskellige fællesskaber. På Blågård Skole skulle der således gå arabiske, somaliske, italienske og danske børn, samt mange flere. Disse elever skulle hver dag bære deres kultur med i skolen. Der vil således i et klasseværelse være øer af danske børn, arabiske børn osv. 
Forestillingen om en multikulturel skole kan så modsvares med indførelsen af multikulturel pædagogik, hvor disse kulturelle øer får en plads i undervisningens indhold og hvor kulturmøder skal lære eleverne at acceptere og tolerere hinanden.
Slogans som ‘kendskab skaber venskab‘ og min ‘kultur – din kultur‘ hører denne pædagogik til. Via undervisning forsøger man at arbejde sig ud af passiv sameksistens og fokusere på at skabe dialog mellem de kulturelle grupper. Eleverne fastholdes dog stadig i denne tænkning som tilhørende én kultur. Det multikulturelle bliver i den forstand pluralistisk monokulturalisme.
Idealet bliver at danne multikulturelle mennesker, der formår at leve på grænsen mellem kulturer. Man forestiller sig at elever, der tilegner sig den multikulturelle identitet vil være i stand til konstant at forhandle sig frem til nye måder at betragte virkeligheden på. En forestilling, der ufravigeligt er sammenhængende med en ide om kulturrelativisme, hvor alt er kulturelt, og alt kulturelt er ligeværdigt. Eleverne lærer, at der ude i den store verden findes en ubestemmelig forskellighed og at værdier er relative.
Plural monokulturalisme og kulturel relativisme kan i ekstrem grad føre til, at alt anses for lige godt – eller ligegyldigt. Dette fører til det multikulturelle paradoks. Det multikulturelle paradoks handler om det problematiske i at balancere, teoretisk, praktisk og retsligt mellem en insisteren på menneskelig enhed og lige rettigheder for alle på den ene side og retten til kulturel forskellighed på den anden side.
Hvor går grænsen for tolerancen?
Det omhandler i en skolekontekst ofte diskussioner om rettigheder i forhold til særskilte hensyn til minoriteter i skolen. Det kan fx være diskussioner om skolens badeforhold, retten til modersmålsundervisning, inklusion af eid og ramadan i skolernes feriekalender og kampe for bederum på skolerne.
Her findes der heldigvis pragmatiske løsninger. Men det multikulturelle paradoks kan fx også handle om kvindelig omskæring, børneprostitution og homofobi, der forsvares som kulturelle og religiøse traditioner og værdier. Så længe sådanne kulturelle og religiøse traditioner og værdier opholder sig pænt indenfor afgrænsede kulturelle enheder udgør de, i og for sig, også kun et problem for dem, det går ud over.
Det er ikke en gang sikkert, at omskæring, børneprostitution og homofobi forstås som kulturelt betinget af de, der udfører det. Det anses måske snarere for at være naturlige reaktioner på naturlige fænomener. Kultur gør blind? Men hvordan skal elever, der er ved at danne sig til multikulturelle mennesker og som derfor står med et ben i hver verdensforståelse navigere i de mange, og nogle gange meget afvigende, virkelighedsforståelser? Skal egne og andres kulturelle blindspots accepteres, tolereres eller udfordres?
Mulighed for at definere vores egen kultur
I mine øjne medfører forsvaret for multikulturelle skoler og ideen om kulturrelativisme, at skolerne får svært ved at danne myndige personer, der kan reflektere over egne og andres virkelighedsforståelser.
Hvis ikke vi får eleverne til at forholde sig etisk og moralsk til måder at indrette og forstå vores liv og samfund på, kan man hævde, at multikulturel pædagogik nok kan give dem indsigt i kulturelle forskelle, men ikke kompetencer til at forholde sig til væsentlige værdispørgsmål. I så fald bidrager undervisningen til at reproducere forskelle, i stedet for at overkomme dem.
Når man ikke udfordrer elevers måder at bevare og udvikle deres kultur på, risikerer man at lukke disse elever inde i deres kultur – forstået på den måde, at tolerance og respekt for gruppens traditioner og perspektiver kan forekomme på bekostning af elevens mulighed for at danne nye perspektiver, bevæge sig i sin kultur eller bryde ud af den.
Sådan undervisning kan bidrage til legitimering af kultur-intern diskrimination og overgreb, og den kan medføre en indirekte form for forskelsfikseret kulturel racisme, hvor kulturelle barrierer opbygges i stedet for at nedbrydes. Enhver kan forputte sig i egen kulturelle praksis og henvise til kulturelle rettigheder og tolerance, uden for alvor at tilnærme sig den anden.
Den interkulturelle skole
Hvad kan vi så erstatte den multikulturelle skole og pædagogik med? I mine øjne skal vi tænke kultur og pædagogik på en hel anden måde. Jeg er fortaler for det, man kunne kalde den praksisorienterede interkulturelle pædagogik.
Den tager udgangspunkt i et dynamisk og komplekst kulturbegreb, der efter min mening bedre favner den virkelighed begrebet forsøger at beskrive. Her opstår kultur først i mødet mellem eleverne, og det er noget de gør. Man gør dansker, araber, muslim og ateist og dette kan gøres på mange måder. Der er mange måder at være dansker eller muslim på – eller begge dele på samme tid.
Kultur er social konstruktion – et produkt af kommunikation og interaktion i møder mellem mennesker i specifikke sociale kontekster. Kultur er processer, som mennesker kontinuerligt skaber og opretholder gennem deres daglige praksis. Følger man denne tænkning kan man ikke tale om egne og andres kulturer, eller om kulturmøder, men udelukkende om møder mellem mennesker, der producerer kultur.
Praksisorienteret interkulturel pædagogik handler derfor om, at skabe bevidsthed om og refleksivitet over ens egen rolle i kulturproduktion processen. Der lægges op til et undersøgende begreb om kultur, hvor eleverne opfordres til at udforske, hvordan kultur skabes i forskellige sammenhænge. Blikket rettes ikke mod interaktion mellem kulturer, men til spørgsmål om, hvordan mennesker nu og gennem tiderne har gjort, forhandlet og forvandlet kultur.
Eleverne skal opøve færdigheder i at blive opmærksomme på, hvordan kultur skabes omkring dem og andre steder. De skal kunne afkode, fortolke, analysere og selv skabe kultur og kulturelle produkter. Kun på den måde kan de forstå kultur, som den foranderlige størrelse den vitterligt er og forhandle, bevæge og udvikle den.
Praksisorienteret interkulturel pædagogik er baseret på, at værdier, holdninger, fornuft og sandheder godt nok er kulturelt og historisk betinget (altså relative), men at de netop derfor skal undersøges, diskuteres og udfordres – og ikke bare tolereres, respekteres eller opgives.
Eleverne skal lære kontinuerligt at søge fælles fornuft og en sådan pædagogik vil kræve af eleverne, at de forholder sig til egne og andres kulturelle blindspots og i deres konstante fælles fornuftssøgning udfordrer hinandens virkelighedsforståelser. Det handler ikke om, at nogle elever skal vinde argumentationen, men at de skal lære at balancere mellem egne og andres virkelighedsforståelser.
Helt centralt er det dog her, at til forskel fra den balancegang det multikulturelle paradoks medfører, vil man i praksisorienteret interkulturel pædagogik have en klar udmelding om, at når kultur ikke er noget man har eller er, men noget vi gør, så må denne gøren også altid holdes i skak af universalistiske ideer om fælles menneskelighed.
Kulturer kan ikke have rettigheder, det kan mennesker – og disse rettigheder må konstant genforhandles mellemmenneskeligt.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",20.0,30. november 2012,Slogans som ‘kendskab skaber venskab‘ og min ‘kultur – din kultur‘ hører denne pædagogik til. Via undervisning forsøger man at arbejde sig ud af passiv sameksistens og fokusere på at skabe dialog mellem de kulturelle grupper. Eleverne fastholdes dog stadig i denne tænkning som tilhørende én kultur. Det multikulturelle bliver i den forstand pluralistisk monokulturalisme.
367,/debat/leder/2016/04/europaeisk-kolonialpolitik,Europæisk kolonialpolitik,Nikolaj Houmann Mortensen," Seks artikler på fem år. Det var, hvad de største danske dagblade havde skrevet om Marokkos årtilange besættelse af Vestsahara, inden Information besøgte området dette forår. Mediernes og det internationale samfunds forglemmelse er ikke uden konsekvenser. Da FN i 1991 forhandlede en våbenhvile mellem Vestsaharas folk, saharawierne, og Marokko, var det med løftet om en afstemning om selvstændighed. Men afstemningen er stadig ikke kommet, og Vestsaharas unge har nu mistet tålmodigheden og ser kun væbnet kamp som en sidste udvej til selvbestemmelse.
Selvom Vestsahara kan synes langt væk, er det ikke en konflikt, som er Danmark uvedkommende. Som Information skrev den 22. marts, har 15 danske pensionsselskaber og fem danske banker investeringer i selskaber, der udvinder olie og gas eller importerer fosfat fra området. Udvindingen er i strid med folkeretten, og så medvirker den ifølge iagttagere til at forlænge besættelsen.
Ligesom da Vestsahara var spansk koloni, må områdets naturressourcerigdom nu siges at være, hvad der motiverer og finansierer Marokkos besættelse. Og pengene kommer bestemt ikke kun fra Danmark. EU har i årevis haft handelsaftaler med Marokko, der har muliggjort Marokkos udsalg af Vestsaharas ressourcer, samt at europæiske fiskere kunne fange fisk langs Vestsaharas kyst – fisk, som saharawierne traditionelt har levet af, og som kunne have afhjulpet deres flygtningelejres store problemer med børns fejlernæring.
I december blev en vidtgående landbrugs- og fiskeriaftale kendt ulovlig af EU-Domstolen, da EU ifølge retten burde gøre det klart, at man ikke ville handle med Vestsaharas ressourcer. Men frem for at skrive det krav ind i aftalen, som USA for eksempel har gjort det, valgte EU i februar at anke kendelsen.
Efter dommen indstillede Marokko al kommunikation med EU. Og det er et pressionsmiddel, som landet i øjeblikket virker til at kunne tillade sig. Siden EU’s flygtningeaftale med Tyrkiet har sydeuropæiske ledere frygtet, at Marokko ville forlange mere for at afholde flygtninge fra at sejle til Spanien. Spanske og franske interesser i fiskeri og handel har længe stået i vejen for EU’s og FN’s kritik af den marokkanske besættelse, men EU’s søgen efter venner til at holde flygtninge ude, kan nu blive en endnu større forhindring.
Da Ban Ki-moon i forrige måned under et besøg i de saharawiske flygtningelejre kaldte Marokkos annektering af Vestsahara for en »besættelse«, reagerede kongestyret også på en måde, som sjældent hører sig andet end stormagter til. 80 medarbejdere fra FN-missionen i Vestsahara blev udvist, og et af missionens militærkontorer blev lukket. Men da generalsekretæren forsøgte at finde støtte til en værdig kritik af Marokko i Sikkerhedsrådet, var det svært at finde opbakning blandt de europæiske magter.
FN’s mission i Vestsahara er én af de eneste i verden, der ikke har mandat til at overvåge og dokumentere menneskerettighedsbrud, skønt besættelsesmagtens voldsomme undertrykkelse af den oprindelige befolkning er veldokumenteret. Men selvom Amnesty International, Human Rights Watch, Den Afrikanske Union og USA har anbefalet et menneskerettighedsmandat til missionen, har Sikkerhedsrådet – som regel på foranledning af Marokkos tætte allierede, Frankrig – afvist det. Og når FN-mandatet skal genforhandles i slutningen af denne måned, forventer de færreste, at resultatet vil være en udsigt til flere rettigheder eller selvstændighed for saharawierne.
Selv hvis de europæiske lande prioriterer flygtningeskræk og økonomiske interesser højere end almen retfærdighed, folkeretten, menneskerettighederne og et koloniseret folks ret til selvbestemmelse, er der stadig grund til at ændre politik i forhold til Vestsahara. Det internationale samfunds mangel på handling kan nemlig resultere i en væbnet konflikt, der ifølge iagttagere kan sprede sig til nabolandene. Og så kan krig og nye flygtningestrømme afløse den dyrt købte stabilitet, som europæerne har fået ud af deres støtte til den marokkanske kolonimagt. Under alle omstændigheder minder EU’s legitimering og finansiering af besættelsen én om, at de europæiske lederes højt besungne idealer sjældent efterleves i praksis – ikke mindst, når det gælder mennesker uden for kontinentet. Det ville i hvert fald klæde EU, hvis politikken udadtil blev lettere at skelne fra fordums kolonialpolitik.
",3.0,20. april 2016,"Ligesom da Vestsahara var spansk koloni, må områdets naturressourcerigdom nu siges at være, hvad der motiverer og finansierer Marokkos besættelse. Og pengene kommer bestemt ikke kun fra Danmark. EU har i årevis haft handelsaftaler med Marokko, der har muliggjort Marokkos udsalg af Vestsaharas ressourcer, samt at europæiske fiskere kunne fange fisk langs Vestsaharas kyst – fisk, som saharawierne traditionelt har levet af, og som kunne have afhjulpet deres flygtningelejres store problemer med børns fejlernæring."
6110,/debat/2013/12/handler-selvfoelgelig-hvem,"Det handler selvfølgelig om, hvem man er",Susse Pips og Frans Flødehøj," 
	For os som kunstnere handler det hele meget om at sammenligne pærer med bananer, når nogen peger på, at hvis man tager afstand fra Kurt Westergaards forfærdelige tegning, så skal man partout også lægge afstand til Yahya Hassans digte.

	Kunne man for eksempel forestille sig, at Hassan ville tegne Westergaards tegning og omvendt? Så ville Westergaards digte også blive forfærdelige, for da ville han komme til at stå som en digter, der kritiserede nogle dogmer og en religion, som han ikke selv er en del af. Derfor ville hans såkaldte kritik komme til at fremstå som en falsk problemstilling, hvor man med det samme ville lugte lunten og vide, at han var ude på noget. Han ville simpelthen ikke have den fornødne autenticitet og den nødvendige erfaring til at kunne kritisere, alene fordi han ikke er – og heller aldrig har været – muslim. Det ville fremgå tydeligt, at Kurt Westergaards kritik ville være politisk betændt, og alle ville kunne se, at han var ude i et populistisk ærinde – ligesom han i øvrigt var med sin forfærdelige tegning.

	Tegningen mener vi som kunstnere til gengæld sagtens, Yahya Hassan kunne lave. For han er autentisk, når det kommer til det miljø, han vil kritisere. Derfor ville der heller ikke være noget forkert ved Yahya Hassans Muhammedtegning. Det er en så indlysende sag, at man skal være meget forstokket, hvis man ikke kan se det. Og selv om nogen forsøger at skyde os det i skoene, så er det da heldigvis aldrig noget, vi har påstået.

	Det ægte udtryk

	Nu har vi slet ikke berørt emnet talent og talentløshed. Men det forekommer os selvindlysende som kunstnere, at har man evnen til underfundigt og alligevel præcist at give sine følelser og tanker et ægte udtryk, så er det også det, der afgør, om man har retten til at ytre sig. Det er noget, man hver dag skal erobre og ikke noget, man bare kan tage for givet. For man har ikke pligt til at ytre sig. Vi har os bekendt ingen ytringspligt. Det står ingen steder i Grundloven. Og hverken Information eller Politiken har pligt til at publicere enhver talentløs og politisk betændt tegning. Og tak for det.

	Det må derfor efterhånden stå klart, at kriterierne for at bedømme et kunstnerisk udtryk ikke kun handler om, hvorvidt det er sandt og talentfuldt. Det handler også om hvem, der kommer med dette udtryk. Måske handler det oven i købet først og fremmest om, hvem kunstneren er. Er det en højreorienteret dansk populist, der laver tegninger i sin fritid og for klækkelig betaling? Eller er det en ung, rebelsk palæstinenser med masser af talent?

	Det handler om fordomme, kort sagt. Og det kan derfor ikke være svært at afgøre, hvem der har retten til at ytre sig? Vi vil som kunstnere lade det være op til læserne af Information at tænke selv og drage den rigtige konklusion.

	Hvor ville vi være henne, hvis alle gik rundt og kritiserede alle, helt uanset hvem man var? For een ting er, at ens mand/ens kone godt kan sige fra eller på anden måde kritisere sin partner. Det er accepteret og en naturlig del af samlivet i en dansk familie. Men hvad hvis en vildt fremmed ville sige det samme til en, som ens hustru eller ens mand siger? Så ville man da for alvor fortælle vedkommende, at han var gået galt i byen og skulle adressere sit brok andre steder.

	Det handler simpelthen alt sammen om at have situationsfornemmelse. Og så handler det heldigvis også om anstændighed. Og tak for det.

	Begejstret uden mening

	Og når det så endelig kommer til den angivelige ’kritik’, der skulle ligge i Yahya Hassans digte, så skal man lige have tre ting in mente. Dels er der tale om kunst, som ikke bare kan ’oversættes’ til almindelig politisk kritik. Dels er der tale om, at det er hans helt egne personlige oplevelser, der heller ikke bare kan ’oversættes’ til at gælde de forhold, hvor han kommer fra. Og endelig skal man også tænke på, hvem man selv er som læser – etnisk dansk. Og som sådan tilkommer det os ikke at have nogen mening om Yahya Hassans digtsamling og da slet ikke at skrive om den. Vi kan begejstres og hylde, at den simpelthen er udkommet, det er klart. Alt andet skulle da bare mangle. Men vi kan ikke have en mening om den angivelige politiske kritik, der skulle ligge i den. Det ville ikke tilkomme os som udenforstående.

	Det handler alt sammen om respekt og ikke at sammenligne æbler og bananer.

Susse Pips er keramiker, og Frans Flødehøj er lyriker.

Kommentaren er skrevet af Susse Pips og Frans Flødehøj, som er pseudonymer for forfatteren Jens-Martin Eriksen
",0.0,4. december 2013,"	For os som kunstnere handler det hele meget om at sammenligne pærer med bananer, når nogen peger på, at hvis man tager afstand fra Kurt Westergaards forfærdelige tegning, så skal man partout også lægge afstand til Yahya Hassans digte."
10684,/debat/2012/01/thor-moger-virkeligheden-nyliberal,Er Thor Möger i virkeligheden nyliberal?,Søren Kayser," Skatteminister Thor Möger Petersen (SF) fremfører tre argumenter for, at ledige ikke skal have skattelettelser; et moralsk, et om solidaritet og et der bygger på nyliberalisme. Men hans holdning til de ledige og hans politiske udgangspunkt er rystende.
Det moralske argument udtrykker han bl.a. således:
Det er vigtigt for regeringen at sænke skatten på løn og vise en klar anerkendelse af hårdtarbejdende lønmodtagere som industriansatte, SOSU-assistenter og sygeplejersker.
Skattelettelserne skal altså være en belønning til de flittige og arbejdsomme. Men heraf følger også, at de, der ikke skal have skattelettelser, ikke er flittige og arbejdsomme. Denne holdning til de ledige er forargelig.
Thor Mögers opbygger en modsætning mellem de arbejdsomme industriansatte, SOSU-assistenter og sygeplejersker og de ledige. Men den modsætning er kunstig. For det første er der også ledige industriansatte, SOSU-assistenter og sygeplejersker. Er man ansat i industrien fortjener man skatteministerens anerkendelse, men når virksomheden lukker, fortjener man den ikke længere. Desuden kan man som ledig have været hårdtarbejdende i mange år, men det mener Möger ikke, man fortjener anerkendelse for, for nu er man ledig. Derudover kæmper langt de fleste ledige for at få et job. Faktisk er de ledige og de, der er i arbejde, fælles om at ville arbejde. Her kunne Möger indvende, at det jo er en kendsgerning, at de, der har et arbejde, arbejder mere end de ledige. Men så giver hans argument ingen mening. Går vi ud fra, at de ledige — i hvert fald langt de fleste — ønsker at arbejde, at de ikke er dovne, skal man snarere se dem, der har et arbejde, som heldige. Mögers formål ville så være at anerkende og belønne de heldige for deres held.
Nyliberalisme
I Deadline den 18. januar fremhævede Möger som et solidarisk argument for sin skattereform, at de nævnte grupper af hårdtarbejdende mennesker især har måttet holde for i krisen. Men det er noget vås. De, der har måtte holde for, er dem, der har mistet opsparingen på bankkrak og ja: De ledige! Ud fra dette argument skulle man især tilgodese de ledige, fordi de for alvor har fået krisen at føle.
Möger nævner bestemte faggrupper i sin argumentation. Formålet er givetvis at fremstille sin idé som solidarisk med den lille mand.
Men man kunne lige så godt nævne akademikere, finansfolk og ejendomsmæglere, og lige meget hvor mange gange Möger siger SOSU-assistent, er og forbliver hans holdning til de ledige usolidarisk. Desuden beskriver han de, der skal have skattelettelser, som hårdtarbejdende. Men, at man har et arbejde, betyder ikke, at man arbejder hårdt. Det er varm retorisk luft, der sætter de ledige i et dårligt lys og efterlader et indtryk af, at de er dovne.
Ifølge DR’s hjemmeside mener skatteministeren, at det i højere grad skal kunne betale sig at arbejde i stedet for at være på overførselsindkomst. Derfor skal man ikke forvente en skattelettelse, hvis man er på kontanthjælp eller SU. Med dette argument bekender SF’eren Thor Möger Petersen sig tilsyneladende til renlivet nyliberalisme.
Nyliberalismen ser mennesket som målrettet, rationelt og handlekraftigt. Vi er bevidste om, hvad vi ønsker, vi er i stand til at regne ud, hvad vi skal gøre for at opnå det, og vi kan sætte handling bag tankerne og gå efter vores mål. Vi er med andre ord vores egen lykkes smed. Hvis vi forudsætter, at vi alle gerne vil have flest muligt penge, giver det god mening at fokusere på, at det skal kunne betale sig at arbejde. Man må simpelthen forvente, at vi altid vil gøre det, der giver os flest penge ved den mindste indsats. Man kan altså betragte det at være på overførselsindkomst som et bevidst valg. Men tror Thor Möger, at arbejdspladserne er der, hvis det bare kan betale sig at arbejde? Hvis det er tilfældet, giver hans moralske argument også mere mening, for så er man ledig, fordi man ikke vil arbejde, og man fortjener ikke solidaritet, fordi krisen har været en kærkommen lejlighed til ikke at lave noget. Er det skatteministerens holdning?
Det rigtige løftebrud
Der er et andet menneskesyn end det nyliberalistiske. Her ses mennesket som rundet af fællesskabet. Hvordan vi vælger at handle afhænger i høj grad af, hvilken rolle vi har i fællesskabet, og hvilke forventninger fællesskabet har til os. Her tager indsatsen for at hjælpe et menneske udgangspunkt i det sociale og ikke i økonomiske straffeforanstaltninger. Dette menneskesyn har i høj grad præget den bløde venstrefløjs politiske tænkning.
Nu er man jo ikke nødvendigvis et dårligt menneske, fordi man har et nyliberalt menneskesyn. Det er særdeles udbredt og har haft kolossal betydning for, hvordan vi har indrettet samfundet. Men måske er regeringens alvorligste løftebrud ikke de glemte mærkesager fra valgkampen, men at de har forkastet det menneskesyn og de værdier, der har dannet grundlaget for den bløde venstrefløjs politiske tænkning i årtier?
Søren Kayser er cand.mag.
 
",151.0,25. januar 2012,"Thor Mögers opbygger en modsætning mellem de arbejdsomme industriansatte, SOSU-assistenter og sygeplejersker og de ledige. Men den modsætning er kunstig. For det første er der også ledige industriansatte, SOSU-assistenter og sygeplejersker. Er man ansat i industrien fortjener man skatteministerens anerkendelse, men når virksomheden lukker, fortjener man den ikke længere. Desuden kan man som ledig have været hårdtarbejdende i mange år, men det mener Möger ikke, man fortjener anerkendelse for, for nu er man ledig. Derudover kæmper langt de fleste ledige for at få et job. Faktisk er de ledige og de, der er i arbejde, fælles om at ville arbejde. Her kunne Möger indvende, at det jo er en kendsgerning, at de, der har et arbejde, arbejder mere end de ledige. Men så giver hans argument ingen mening. Går vi ud fra, at de ledige — i hvert fald langt de fleste — ønsker at arbejde, at de ikke er dovne, skal man snarere se dem, der har et arbejde, som heldige. Mögers formål ville så være at anerkende og belønne de heldige for deres held."
1746,/debat/leder/2015/09/krigserfaring,Krigserfaring,Emil Rottbøll," Krigene i Afghanistan og Sydirak er slut for Danmark. Men for mange af de soldater, der kæmpede i dem, varer krigene stadig ved.
Selv mange år efter hjemkomsten dukker krigen op som drømme om natten eller pludselig genkaldte minder om dagen.
Noget så simpelt som et vindpust kan hensætte én til tiden i Afghanistan, som en veteran i weekenden fortalte i Information.
Læs også: »Nå, har du så slået nogen ihjel«
Andre veteraner har formuleret det som, at en del af én aldrig kommer hjem igen.
Stadig flere veteraner får Arbejdsskadestyrelsens ord for, at de har taget skade, at de er blevet uhelbredeligt syge med posttraumatisk stresssyndrom, PTSD. Et ukendt antal lever med samme lidelse uden nogensinde at få den diagnosticeret. Endnu flere lever bare med oplevelser og følelser, som der ikke findes nogen diagnose for, men som stadig kan være definerende for deres liv på godt og ondt.
Krigens pris strækker sig over mange år og kan ikke kun tælles i kroner og ører og antal faldne. Der vil gå mange år, før vi med rette kan vurdere, om krigene har været det værd.
Danmark forstod for sent, hvad det koster på det menneskelige plan at sende unge mænd og kvinder i krig. Det betaler mange Balkan-veteraner stadig prisen for.
Siden er vi blevet klogere, og meget er blevet bedre i modtagelsen af de hjemkomne og den hjælp, de og deres pårørende tilbydes. Men for mange veteraner føles deres erfaringer stadig som et tabu, som de ikke kan dele med det samfund, de kommer tilbage til. Så prøver de i stedet at skjule dem, så godt de kan.
I vores nuværende krigsindsats mod Islamisk Stat i Irak har vi hidtil undgået faldne og sårede, da de udsendte typisk befinder sig i topsikrede baser eller i jagerfly. Men selv her vil nogle med al sandsynlighed få psykiske mén. Vi kan ikke undgå det, hvis vi vil i krig. Vi kan kun arbejde med, hvordan vi samler de veteraner op, som knækker.
I den sammenhæng føles det som et beskedent ønske, som mange veteraner har fremført, at regeringen bør genåbne Irak- og Afghanistan-kommissionen. For det er det tætteste, vi hidtil er kommet på, at de, der sendte soldaterne i krig, også bliver tvunget til at bearbejde disses krigserfaringer, og særligt de punkter, hvor det gør rigtigt ondt. Selv kan veteranerne ikke slippe.
",1.0,14. september 2015,Selv mange år efter hjemkomsten dukker krigen op som drømme om natten eller pludselig genkaldte minder om dagen.
12945,/debat/2011/01/laeserbreve-23,Læserbreve,Informations Webredaktion," Bekæmp fattigdom
Arne Thøgersen, Europabevægelsen
Ifølge forskellige kilder er der angiveligt over 80 millioner mennesker, der i EU lever med risiko for at ende i fattigdom. Et nyt såkaldt flagskibsinitiativ (en europæisk platform mod fattigdom og social udstødelse), skal indgå i EU's strategi for at afhjælpe den tiltagende fattigdom og eksklusion i EU inden for de næste 10 år.
EU vil bl.a. hjælpe dem, der er længst væk fra arbejdsmarkedet, i gang, fremme uddannelse, migration og forhindre diskrimination, og EU's fonde skal øge støtten til social inklusion og fremme den sociale økonomi og skabe dialog om koordinering af politikkerne mellem medlemsstaterne. Bekæmpelse af fattigdom er en økonomisk nødvendighed for at undgå, at en stor del af EU's menneskelige ressourcer går til spilde.
Nu hvor det europæiske år til bekæmpelse af fattigdom og social udstødelse er til slut, må EU fortsætte med at optrappe sin indsats de kommende år på dette vigtige område.
Et håbløst fokus på vækst og merforbrug
Hanne Schmidt, København S
I min omgangskreds af efterlønnere består 99 pct. af følgende:
•Sygdomsramte, nedslidte og gigtsvage personer
•Dybt frustrerede personer, som grundet dårligt arbejdsmiljø og stressede arbejdsbetingelser holdt op for at modvirke en alvorlig depression
•Dagpengemodtagere, som vil slippe for et håbløst aktiveringscirkus uden udsigt til at få arbejde grundet aldersfascisme og negative holdninger til folk, som er arbejdsløse i forvejen
•Tilbage er der én pct., hvis far døde som 65-årig og som ønsker at nyde sine sidste år efter et langt liv på arbejdsmarkeds sure vilkår, før døden indtræffer
Problemet generelt er det håbløse fokus på økonomisk vækst og merforbrug, som både regering og oppositionen, bortset fra Enhedslisten, støtter.
Ingen af dem kan forestille sig et samfund i balance med naturen, hvor 'vi yder efter evne og nyder efter behov'. Lunacharsky, som var kommissær for uddannelse efter Den Russiske Revolution, udtalte sigende: »Kommunismen mål er at ændre produktionsmåden og fordelingen af materielle varer.« Men dette mål udgør ikke det endelige mål, idet mennesket jo ikke blot lever for at hengive sig til sine økonomiske gøremål, men økonomi og arbejde blot er midler til at understøtter det 'at leve'. Dette udsagn er stadig relevant og handler om et samfund, der fokuserer på menneskelige værdier, der handler om tid til hinanden, tid til leg, til sjov og fordybelse, alt det, der giver livet eksistentiel mening.
Efterløn
Michael K. Carlsen, Charlottenlund
Når nu topchefer i DR og i de største finansvirksomheder får op mod og over en million efter at de er fratrådt, er der så tale om 'efterløn'?
Den slags efterløn vil jeg godt gå med til, at vi afskaffer - også uden 15 års forsinkelse!
Venstres skræmmekampagne
Astrid Krag (MF), næstformand for SF's folketingsgruppe
I Information afslører Peter Christensen fra Venstre en del af partiets valgstrategi. De vil føre en skræmmekampagne. De vil kalde S-SF's politik for abstrakt. Og de vil kalde S-SF's politik for uklar. >
I al stilfærdighed vil jeg derfor bede læserne om at tænke sig om en ekstra gang, når PC og andre begynder at lyde som en plade, der er gået i hak på de numre.
Senest har det handlet om at fjerne opmærksomheden fra regeringens forringelser af dagpengene, da perioden blev sat ned fra fire til to år. Her siger vi klart, at den forringelse er vi imod, og vi vil føre midlerne tilbage til de arbejdsløse på dagpenge. Det skal gøres på den bedst mulige måde, og den finder vi frem til i samarbejde med arbejdsmarkedets parter efter et valg. >
Så regeringen har fjernet nogle ressourcer. Dem fører vi tilbage. Det er der ikke noget nyt i, heller ikke for Venstre, selv om PC i Information prøver at virke overrasket. Venstre står tydeligvis i en situation, hvor de hellere til lave skræmmekampagner om vores politik end forsvare deres egen. > >
Efterløn og offentlig transport
>Pelle Andersen-Harild, Jægerspris
Efterhånden får chikanen af efterlønsmodtagere lidt karakter af forfølgelsen af udlændinge. Sidste skud på de riges misundelsesstamme er fjernelsen af efterlønskortene til offentlig transport. De sølle 13 mio. det koster årligt svarer til den pension, Lars Løkke Rasmussen (V) og Lene Espersen (K) får i 10 år fra de er 60-70 år. Og så viser det sig oven i købet, at efterlønsmodtagere (og pensionister) via den skandaløse satspulje selv har betalt for støtten til efterlønskort. De største multinationale selskaber kan fortsat nøjes med at betale et par procent i skat af overskuddet samtidig med, at der gives skattelettelser til de rigeste. Klassesamfund så det basker!
Sprogbrug
Leif Walther Olsen, København SV
Kære chefredaktør Christian Jensen!
I din bagsideleder mandag 3. januar 2011 bringer du følgende beskrivelse af statsministeren: »Med sit karakteristiske prokuratorblik ...«. (Prokurator: en nedsættende betegnelse for en snu eller pengegrisk sagfører).
Jeg har læst nærende dagblad i 40 år bl.a. for at blive fritaget for den slags underlødige og aldeles unødvendige subjektive beskrivelser af politikere. Vil du vise den godhed at undlade dette fremover?
Har kun betalt arbejde værdi?
Synne Kroman, Hellerup
Utroligt at efterlønsdebatten er blevet et væsentligt omdrejningspunkt i den igangværende valgkamp sammen med forestillingen om, at den nuværende pressede og overkontrollerede arbejdsstyrke vil blive endnu ældre end forrige generation og hermed en belastning.
Med urealistisk fremskrevne statistikker kan man nå langt.
I den meget firkantede debat om efterlønneres mulige arbejdsevne glemmes den store frivillige arbejdsindsats inden for mange sociale områder, uden hvilken forholdene ville være væsentligt forringede. Har kun betalt arbejde værdi?
Indflydelse kræver deltagelse
Pia Olsen Dyhr, SF
En besynderlig verdensopfattelse har overlevet i de forstenede modstandsbevægelser mod EU. Hvis Danmark bare lukker øjnene og friholder sig fra at deltage i håndteringen af fælles udfordringer, så går de nok væk af sig selv (Lave K. Broch den 4. januar).
Jeg er på lange stræk enig med Broch om hensigterne; fastholde våbenembargo mod Kina og kritik af ophævelsen til Libyen. Men hvad nytter det at lukke øjnene bag et dansk forbehold? Vi skal da aktivt tage kampen op mod et borgerligt flertal i Europa og skabe opbakning om vores synspunkter - præcis ligesom i Folketinget. Forbeholdet forhindrer os jo netop i at påvirke beslutningerne.
EU's forsvarsagentur har til formål, at effektivisere og koordinere EU-landenes materielindkøb og frigøre os fra USA's våbenindustri. Vi får håbløst lidt ud af vores investeringer, og ofte kan vores indkøb ikke fungere i samspil med andre EU-landes materiel. Det er et meget stort problem, når FN overlader missioner til EU. Når vi vælger at sende soldater af sted, skal de selvfølgelig have noget ordentligt udstyr.
EU's forsvarssamarbejde handler om at varetage FN-missioner. Som en ekstra garanti kan Danmark slå fast, at vi ikke stiller mandskab til rådighed, med mindre der foreligger et FN-mandat. Så kan ingen vist længere være i tvivl.
Drenge, piger og skole
Henriette Lau Stampe, BA i pædagogik og kvinde- og kønsstudier
I Informations artikelserie
Hva' så, drenge?er præmissen, at skolen har problemer med drengene og omvendt. Men at anvende kønskategorien som en bestemt eller stivnet størrelse får i særdeleshed konsekvenser for de børn, vi anvender den på. Kønsforsker Harriet Bjerrum Nielsen har gennem sin forskning vist dette meget tydeligt (især i artiklen »Sophie og Émile i klasseværelset. Køn og marginalitet i skolen,« 1998).
Den igangværende debat er også ridset op i denne 13 år gamle artikel (sic!), som viser, at skolen altid er i forandring og at de børn, vi putter i den, i høj grad bliver en del af denne forandringshistorie, således også af de kønnede medbetydninger, den fører med sig. Kønsforskning og skolehistorie har gennem årene ført til, at vi har fået øjnene op for, at børn, der træder ind i skolen, også samtidig bliver til komplekse størrelser i skolens kontekst.
På den måde er køn én af flere væsentlige analytiske kategorier, hvormed vi kan undersøge de fænomener, der i skolen træder frem som problematiske og derudfra komme med kvalificerede bud på en bedre skole for alle. Virkeligheden er kompleks og fortjener at blive undersøgt derefter, også når det gælder køn og skole - og så slipper vi endelig 'naturens muntre søn' og 'den pæne pige' som udgangspunkter.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,6. januar 2011,"•Sygdomsramte, nedslidte og gigtsvage personer"
2572,/debat/2015/05/krop-debat,Min krop er ikke til debat,Stephanie Caruana," Jeg siger ikke, at det er nogens skyld, at kvindekroppen er et af de mest debatterede emner. Slet ikke din. Jeg siger ikke, at det ikke er hårdt at være mand. Disse olivengrene rækker jeg frem allerede nu, så du ikke opfatter mig unødigt hysterisk.
Men det er blevet tydeligt for mig gennem årene, at kvinden og hendes krop altid diskuteres. Og at det altid har været sådan. Manden? Han er mennesket, han er standarden, kvinden er afvigelsen.
Fra amning til reproduktive rettigheder, til retten til at være i det offentlige rum. Vi forholder os til kvinden, som om hun er undtagelsen. Hun skal rette ind. Kvinder skal strømlines, optimeres, spæges, plukkes og plejes for at have lov til at være et menneske. For at være nogen, der kan tages alvorligt.
Jeg hører alle jer, der nu irriteret vrisser jeres ’Så lad da være, der er ingen, der tvinger jer’. Og I har ret. Men det er så indgroet i alle.
Damebladene presser ofte artikler ind, hvor kendte mænd forsikrer os om, at vi er dejlige. Når vi hviler i os selv, ikke får nye bryster, at vi er smukke og feminine. Hop i havnen.
Og bliv under vandet, Jakob Olrik, så vi slipper for udtalelser, som den du gav til Alt for Damerne for nylig:
»Jeg synes virkelig, den der ’Bridge’ (bikini bridge – kvindes hofteben stikker ud, red) er tiltalende, især hvis knoglen stritter lidt. Det er lidt ligesom et håndtag, der leder ned til en fordybning, en grotte, og det synes mænd virkelig er sexet.«
Og Olrik, tag Christian Bitz med, så vi undgår udgydelser som: »Jeg synes, alt for mange kvinder er alt for hårde ved sig selv,« umiddelbart efter en opsang fra samme herre, om at kvinder burde tage flere armbøjninger for at slippe af med »mormor-musklen«.
Det vilde er ikke, at mænd ytrer sig om, hvornår kvinder er perfekte med det underforståede ’ … det skal I være for at få mænd som os’. Nej, det vilde (og sørgelige) er, at mange kvinder nyder valideringen i de ligegyldige betragtninger. De er enige med mændene om, at der er regler. En kvinde skal smile, hun skal skabe sin kvindelighed ved at pleje sin krop, inden hun træder ud i verden. Og bevare sin mystik, være ikke-truende, naturlig og hvile i sig selv, fordi det er sexet.
Men manden og hans krop er ikke under lup, han er bare. Ingen forventer, at han skal gøre sig selv indtagende ved at møde andres standarder. Jeg læser, at ’far-kroppen’ er det nye sexet. Undskyld mig, er det nyt? Enhver mor har set den. Hun føler stadig et pres for at tabe gravid-kilo, men ikke for hurtigt, hun skal jo være en god mor, men ikke for længe, for hun skal jo arbejde igen, men hente tidligt. Og svare på, hvordan hun dog klarer det hele og stadig ser dejlig ud.
Krav, krav, krav.
Bortset fra de få underbuksereklamer med muskler, har manden altid lov til at lade det hænge, rynke og rocke rundt alligevel. Han måles ikke på fuckability, hans krop er ikke til skue og debat hele tiden.
Åh, men det er værre slet ikke at blive set? ’Bare vent, til du er blevet midaldrende, så vil du savne det,’ hører jeg. ’Det er ensomt for en mand at være usynlig,’ har jeg også hørt. Og det er sandt. Men det siger også noget om, hvor invasivt det konstante blik på kvinden er, uvilligheden til at underkaste manden samme granskning, og hvor vant vi er til det.
En anden negativ ting er, at vi ikke ser de mænd og drenge, der lider. Som tager det spægende, anstrengte forhold til kroppen til sig, fordi de ikke føler, de slår til. Måske skal vi kvinder til at fortælle dem, at de er gode nok, som de er?
En mand beskrev for mig, at mandens objektivisering af kvinden – uanset om hun er kassedame, cand.mag. eller Kim Kardashian – er demokratisk, fordi det ikke hviler på præstation, men tiltrækning, som jo er en vildsom størrelse. Feministen i mig stejler, men jeg ved, hvad han mener. Han blev selv overrasket over, at der er kvinder, der æder mænd med øjnene, uanset om de er CEOs eller skraldemænd. Begær går begge veje.
Kvinder måler sig selv hele tiden, retter sig selv og hinanden ind. Gør jeg det selv? Stiller instinktive krav til mig selv og andre kvinder? Søger jeg den validering? Ja, da. Jeg beder ikke om en revolution. Jeg vifter med et hvidt flag, selv om hvidt ikke klæder mig.
Stephanie Caruana er forfatter og journalist 
Klummen er udtryk for skribentens egen holdning




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,15. maj 2015,"Men manden og hans krop er ikke under lup, han er bare. Ingen forventer, at han skal gøre sig selv indtagende ved at møde andres standarder. Jeg læser, at ’far-kroppen’ er det nye sexet. Undskyld mig, er det nyt? Enhver mor har set den. Hun føler stadig et pres for at tabe gravid-kilo, men ikke for hurtigt, hun skal jo være en god mor, men ikke for længe, for hun skal jo arbejde igen, men hente tidligt. Og svare på, hvordan hun dog klarer det hele og stadig ser dejlig ud."
1732,/debat/2015/09/unge-mennesker-drikker,’Unge mennesker drikker da’,Katinka Friis," Til nytår i 9. klasse var jeg for første gang til en rigtig fest. Og der var alkohol på bordet. Det var som at opdage et nyt og fremmed land, som man hidtil kun havde oplevet som svage hologrammer til familiekomsammener, men som pludselig materialiserede sig i øjnene på ens allerbedste og nærmeste venner gennem et helt årti. Jeg drak ikke til den fest. Det var okay, vi var en gruppe piger, der ikke gjorde det, og det er altid nemmere, når der er mere end en.
Det sidste halve år i folkeskolen blev festerne flere, og alkohol blev – hvad jeg vel egentlig også forventede – en fast bestanddel. En fest uden alkohol er ikke en fest. Jeg så, hvordan alkohol kunne ændre personligheder, og det var fascinerende og skræmmende som bare fanden.
For nogen var det tydeligvis en lettelse at kunne drikke. Det var en måde at slippe hæmninger og vinde selvtillid på. De opspændte skuldre faldt på plads, når den brændende væske gled ned gennem halsen, lidt som når man gennemblødt og kold lader sig synke ned i et varmt karbad.
I gymnasiet var sprut i stride strømme så sikkert som ammen i kirken. Her begyndte det at blive en hæmsko for mig, det med ikke at drikke. Jeg blev et fremmedelement. Når socialisering foregår gennem druk, så kommer man til at virke malplaceret uden et glas i hånden.
Hvis man siger »ellers tak, jeg drikker ikke«, så går det først helt galt. Man kan naturligvis skaffe sig et glas danskvand med citrus og kalde det en skinny bitch, hvis nogen spørger – og så selvfølgelig skynde sig at bunde, hvis nogen vil have en tår. Men når folk efterhånden har lært, at du ikke altid er den stiveste tøs i byen, begynder fordommene mod folk, der ikke drikker, at påvirke den måde, de opfatter dig på.
Hvis man danser på bordene, spørger folk »nej, drikker du i dag?«, og hvis man tager tidligt hjem, kan det jo kun være, fordi man ikke har drukket. I en tid, hvor udelukkelsesdiæter ellers er det helt store (man kan sagtens sige, at man ikke spiser kulhydrater), er det at afskære sig fra det fjerde makronæringsstof – alkohol – mere monstrøst end nogensinde.
Vendt på hovedet
Der er dog også noget godt i ikke at drikke. Mest hvis man interesser sig for mennesker, og det gør vi vel alle sammen et eller andet sted. Når man så sidder der som den eneste, der stadig kan gå lige, er det næsten umuligt ikke at anlægge et antropologisk syn på sine venner. Hvorfor drikker de egentlig?
Den første mulighed, jeg nåede frem til, var at det skyldes usikkerhed. »Jeg tør ikke danse, hvis ikke jeg er fuld.« »Jeg er usikker på mig selv, men når jeg er fuld, glemmer jeg det.« »Mine veninder er smukke og glade, og jeg er bange, men alkohol visker frygten væk.« Okay, min udlægning er måske en smule teatralsk, men ikke desto mindre.
Der findes selvfølgelig socialt acceptable grunde til ikke at drikke. Man kan enten være syg – det skal helst involvere voldsomme mængder medicin for at være en plausibel forklaring – eller man kan være religiøs. I dag er det helt klart bedst at være muslim i den forbindelse.
Tidligere kunne man også bruge kristen afholdenhed som en forklaring, men i dag, hvor kristendommen for mange er blevet afgrænset til et spørgsmål om julegaver, er den ikke længere god nok. Efter sine uskyldige eskapader med de gærede kirsebær blev Emil fra Lønneberg sendt i en kristen afholdsforening.
Han aflagde gladeligt sit ædruelighedsløfte til både Gud og sin far og fik lov at beholde sin kælegris i tilgift. De kloge, voksne afholdsfolk havde sikkert tænkt ædrueligheden som en straf: Du skal holde dig fra druk og damer og kortspil, for du er et syndefuldt menneske!
Men hvad så, hvis man bare ikke har lyst? Hvad hvis jeg har lyst til at sanse klart? Hvad hvis jeg elsker min hjerne så højt, at jeg ikke vil lægge den i blød i giftigblå substanser? I radioen har jeg hørt en forsker fremhæve, hvordan normerne for lyst og ulyst er blevet vendt på hovedet gennem de seneste 100 år.
Hvor lysten for 100 år siden var noget skamfuldt og aparte, som helst skulle gemmes langt væk, er det i dag ulysten, der er det mærkværdige. I programmet handlede det vist nok om sex, men der er vel ofte heller ikke så langt mellem druk og sex.
Det usikre menneske
En veninde sagde engang til mig, at hun skulle køres ned, før hun ville begynde at køre med cykelhjelm, og måske er det det samme med alkohol. Man skal første have haft alkoholens skadevirkninger helt tæt på livet, før man tager dem alvorligt.
Alkohol er historisk set blevet brugt som et middel til at holde sig lun i de kolde tider, og måske er det derfor, at vi heroppe nordpå er så glade for sprut. Det er en del af vores kultur. Tænk, hvis man ikke måtte servere øl og snaps til en påskefrokost.
Det er en del af vores traditioner, og hvis vi fjerner snapsen, kan vi også lige så godt fjerne frikadellerne i børnehaverne og juletræerne i boligforeningerne med det samme! Og så er vi tilbage ved usikkerheden.
Nu lyder denne semipsykoanalytiske tankerække måske, som om jeg ser mig selv som den ædruelige, hellige og bedrevidende kusine til de usikre unge mennesker, men det er bestemt ikke min mening. For den usikkerhed, jeg beskriver, er jeg på ingen måder gået fri af.
Det er der nok ingen, der er. Jeg kan, når jeg for 28. gang på en aften har takket nej til dette eller hint glas berusende væsker, få lyst til bare at gøre som de andre. Det er altid nemmest at gøre som de andre. Især når man skal møde nye mennesker, og jeg kan også selv møde muren af frygt for ikke at passe ind.
Men jeg er bare for stædig. Det kræver viljestyrke at tage noget, som er så fast en del af det danske samfund, op til revision. At tage en lang snak med sin egen navle og finde ud af, om jeg egentlig har lyst til det her, eller om det bare er noget, jeg gør, fordi det er normen, for ikke at stikke ud.
I en tid, hvor vi sprænger normer til højre og venstre – normer for familiemønstre, køn og seksualitet, hvorfor så ikke også sprænge de her bånd? Man behøver jo ikke afsværge kirsebærvinen for altid, det gør jeg heller ikke. Man kan aldrig sige aldrig, men i dag, lige nu og her, har jeg ikke lyst.
Katinka Friis er studerende




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",9.0,17. september 2015,"Hvis man siger »ellers tak, jeg drikker ikke«, så går det først helt galt. Man kan naturligvis skaffe sig et glas danskvand med citrus og kalde det en skinny bitch, hvis nogen spørger – og så selvfølgelig skynde sig at bunde, hvis nogen vil have en tår. Men når folk efterhånden har lært, at du ikke altid er den stiveste tøs i byen, begynder fordommene mod folk, der ikke drikker, at påvirke den måde, de opfatter dig på."
12571,/debat/2011/03/kirkegang-aktivisme,Kirkegang og aktivisme,Jens Kvist," Det gav en helvedes larm, da Danmarks Radio indgik en ny public service-aftale, der pålægger institutionen at lægge særlig vægt på at formidle den danske kulturarv, herunder den kristne kulturarv. Det sidste stod ikke at læse i den forrige aftale.
Men det er nu ikke noget at hyle op over. For uanset hvor man måtte befinde sig på det religiøse landkort,  lader kristendommens indflydelse sig ikke bortforklare. Set fra den synsvinkel kan man hævde, at tilføjelsen  i grunden er overflødig, hvad jeg også er mest tilbøjelig til.
Men en leder i Jyllands-Posten den 10. februar hævder, at man bør være taknemmelig over, at Danmarks Radio vil påtage sig den opgave at betone kristendommens betydning for kulturarven, nu hvor folkekirken har svigtet. Det er ingen hemmelighed, at kirkegangen i Danmark ikke er blandt de største i verden. Medlemsprocenten er omkring 80, men det afspejler sig på ingen måde i kirkegangen, skriver lederskribenten. Sandt nok. Men hvad der åbenbart er en hemmelighed for Jyllands-Posten er, at det har kirkegangen aldrig gjort! Bare læs Henrik Pontoppidans mere end 100 år gamle romaner, der vil man få syn for sagn.
Videre påstås, at der ikke bare er tale om en sekularisering, men en direkte afkristning af det danske samfund, hvor den kristne kultur, ritualerne, sakramenterne og kirken som et naturligt sted at søge hen i »sorrig og glæde« ikke længere fylder som for bare en generation eller to siden. Må jeg høfligst minde om, at Ole Wivel for just to generationer siden, nemlig ved Båring Højskoles indvielse i november 1959, vemodigt skrev: »Før sang man roligt salmer, i fattet tro på Gud«. Underforstået: Det gør man altså ikke mere.
Og så passer det med sorgen og glæden ikke. De fleste møder »fyldt af glæde over livets under« op for at få deres børn døbt, og langt de  fleste får deres døde begravet fra kirken.
Hul i bunden
Nå, så nævner lederen to typer præster: Der er dem, der mener, man skal gøre, som man altid har gjort, forkynde Guds ord rent og purt søndag efter søndag og være til rådighed som præst og sjælesørger. Men det er vel heller ikke  med en kendt fiskereklames ord  så ring endda.
Så er der aktivisterne, der via forskellige krumspring forsøger at gøre kirken  attraktiv. Det er ikke alt sammen det rene nonsens, siger avisen, hvorpå vi får en række eksempler på det rene nonsens: Et tåbeligt skilsmisseritual, Poul Joachim Stenders feinschmecker-nadver, Bilka- og sportsgudstjenester og senest den infantile bjørne(guds)tjeneste i Snekkersten.
Og når man så oven i alt dette lægger spaghettigudstjenester, terapitiltag i kirken og andet gøgl, ja, så må det jo blive den rene jammer med en folkekirke med hul i bunden uden den store ide om, hvad opgaven går ud på.
Ja, må vi ikke lige høre om den? For selv om lederen siger, at ikke al aktivisme er det rene nonsens, giver den ikke ét eneste eksempel på det, der ikke er gøgl.
Træd til side
Men det er Jyllands-Posten langtfra ene om. Som præst får man dagligt tudet ørerne fulde med, hvor kedelig folkekirken er. Men vi får aldrig at vide, hvad vi kan gøre ved det. Ud over forslag som de nævnte tåbeligheder.
Lad mig slutte med en anekdote, som jeg har fra den nu afdøde Ribe-biskop Helge Skov: For mange år siden, mere end to generationer faktisk, gik senere forstander J. Th. Arnfred til præst. En dag sagde præsten:
»Her står jeg i kirkedøren søndag efter søndag, breder mine arme ud og siger: Kom dog og vær med! Men de kommer ikke! Sig mig, kære børn, hvad jeg skal gøre?«
Da svarede Arnfred:
»Du kunne jo træde til side, så folk kan komme ind.«
",0.0,9. marts 2011,"Ja, må vi ikke lige høre om den? For selv om lederen siger, at ikke al aktivisme er det rene nonsens, giver den ikke ét eneste eksempel på det, der ikke er gøgl."
9218,/debat/2012/09/brasiliens-straalende-fremtid-ligger-langt-ude-fremtiden,Brasiliens strålende fremtid ligger langt ude i fremtiden,Conor Foley," Mange brasilianere så afslutningsceremonien ved De Olympiske Lege i London med frygt og bæven:
»Tror du, at vi vil være i stand til at præstere andet end et par karnevalsoptog, noget fodbold og trafikpropper?« spurgte en af mine venner.
Det er flere år siden, at jeg har hørt nogen give udtryk for den form for tvivl om nationens formåen. Da jeg først kom til Brasilien for næsten 10 år siden, havde landet netop valgt sin første venstreorienterede præsident, Luiz Inácio ’Lula’ da Silva. Både valutaen og aktiekurserne var i frit fald. Investorerne havde fået kolde fødder.
Året forinden havde der været et kupforsøg mod Hugo Chávez i Venezuela, og stoltheden blandt mine brasilianske venner, som for størstedelens vedkommende var medlemmer af Lulas Arbejderparti, var blandet med en vis bekymring.
Gud er brasilianer
I sin første embedsperiode kombinerede Lula en forsigtig økonomisk ortodoksi med en række vigtige sociale reformer. Mindstelønnen blev hævet betydeligt, og der blev indført et innovativt socialhjælpssystem for fattige familier kaldet Bolsa Família.
Der blev også taget fat på en reform af det brasilianske retssystem. Samtidig holdt regeringen vågent øje med de offentlige udgifter, kørte med budgetoverskud og begyndte at nedbringe statsgælden. Inflationen blev ved med at være lav, hvilket bevarede de sociale hjælpeprogrammers værdi, og levestandarden steg.
Brasilien var upåvirket af den internationale finanskrise, som Lula gav blåøjede bankfolk skylden for. Han kunne på troværdig vis og i strid med den fremherskende globale tendens øge de offentlige udgifter og ydede samtidig kreditter til Den Internationale Valutafond.
Efter opdagelsen af et stort oliefelt ud for kysten ved Rio de Janeiro fik Brasilien værtskabet for såvel VM i fodbold i 2014 som De Olympiske Lege i 2016.
Ingen kunne gøre indsigelser mod Lulas triumferende erklæring om, at »Gud er brasilianer«.
Lulas synder
I disse dage virker påstanden om Guds nationale tilhørsforhold mindre overbevisende. Den økonomiske vækst gik i stå sidste år, kvalt af en enormt overvurderet valuta. I år ser det endnu værre ud, for eksporten er blevet ramt af den globale recession. Mens regeringens succes med at nedbringe den stadig astronomisk høje ulighed i samfundet ansporede den indenlandske efterspørgsel, blev den økonomiske vækst stimuleret af eksporten af råvarer som soja, kaffe og jernmalm. Men det camouflerede to svagheder i økonomien: En frygtelig infrastruktur og et bureaukrati, som er enormt og ofte korrupt.
Set i dette perspektiv virker Lulas tid som præsident ikke helt så vellykket, selv om han ved sin afgang stadig var enormt populær.
Reformerne blev færre i hans anden valgperiode. De offentlige udgifter fortsatte med at vokse, men de fleste af dem gik til at gøre den vanvittigt ineffektive stat endnu større.
Lulas håndplukkede efterfølger, Dilma Rousseff, er tvunget til at træffe nogle svære beslutninger, som Lula undveg.
Lærere på de statslige universiteter har nu været i strejke i tre måneder og har for nylig fået selskab af næsten halvdelen af den statsansatte arbejdsstyrke. Strejkende politifolk har blokeret veje og lufthavne, hvilket har forårsaget kaos for rejsende.
En stor del af retsvæsnet er også gået i strejke, fordi de ansatte i løbet af de seneste fem år ikke har fået en eneste lønstigning, mens inflationen har fået leveomkostningerne til at stige.
Strejkerne er i vid udstrækning organiseret af fagforeninger med tilknytning til Arbejderpartiet, og præsident Rousseffs vilje til at stoppe dem har skabt utilfredshed blandt mange af hendes traditionelle støtter.
Korruptionsanklager
Samtidig er partiets prestige hårdt ramt, fordi det meste af dens tidligere ledelse sidder på anklagebænken i forbindelse med den korruptionsskandale, der prægede Lulas første præsidentperiode.
Højesteret hører for tiden på beskyldninger om, at partiet brugte penge fra statsejede virksomheder til at købe stemmer fra oppositionens medlemmer i kongressen. Metoden blev kendt som ’den store månedlige betaling’, mensalão.
Denne praksis er måske også tidligere blevet brugt af nogle af Arbejderpartiets modstandere, men den har på fatal vis skadet partiets omdømme som antikorruptionsparti.
Det tjener til Rousseffs ære, at hun har markeret sig som korruptionsmodstander og afskediget en række af de ministre fra Lula-æraen, som er sigtet i sagen. Det har skaffet hende tværpolitisk opbakning, og hun kan også øge sin troværdighed pga. sin vilje til at genoprette en vis disciplin vedrørende de offentlige budgetter. Men det bliver en stor udfordring at få styr på de store statsejede virksomheder, da hun ikke har absolut flertal i parlamentet og desuden møder voksende modstand i sit eget parti.
Brasilien er klar over, at verdens øjne vil hvile på landet i forbindelse med håndteringen af OL. Da Rios borgmester, Eduardo Paes, for nylig blev interviewet til The Economist, sagde han:
»Den eneste nyhed om Rio på BBC i løbet af 30 år handlede om vold. Nu viser de også andre ting. Der vil også komme kritik, men byens image er under forvandling.«
Det vil helt sikkert være tilfældet, hvis byen kan vokse med udfordringen. Men som brasilianerne ofte spøgefuldt siger, så har landet en strålende fremtid foran sig og vil blive ved med at have det.
 
© The Guardian & Information 2012. Oversat af Mads Frese




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,5. september 2012,"En stor del af retsvæsnet er også gået i strejke, fordi de ansatte i løbet af de seneste fem år ikke har fået en eneste lønstigning, mens inflationen har fået leveomkostningerne til at stige."
1306,/debat/leder/2015/11/panik,Panik,David Rehling," Trofast værner af demokrati og retsstat kan man sagtens være, når der er fred og ingen fare. Sindelaget bliver sat på prøve, når trusler og frygt rammer. Da er der for alvor brug for fasthed i principperne.
Derfor er det forstemmende, at Venstre-regeringen nu har fået et folketingsflertal af Socialdemokraterne, Konservative Folkeparti, Liberal Alliance og Dansk Folkeparti med på en uoverlagt »delaftale om asylpakke«.
Aftalen er præget af uværdig panik – både i sit indhold og i sin gennemførelse.
En frihedsberøvelse af udlændinge skal efter gældende lov automatisk forelægges en domstol til vurdering senest, når der er gået tre gange 24 timer. Den retsgaranti vil aftalepartierne ophæve, så forelæggelsen alene skal ske »efter anmodning og ikke nødvendigvis inden for tre gange 24 timer«. Aftalen siger ikke noget om længden af fængslingen. I princippet kan den blive meget langvarig.
Aftalen åbner for at lade »private aktører« overtage politiopgaver over for flygtninge. I aftalen står: »Private aktørers bistand vil, hvis det er særligt påkrævet, kunne indebære magtanvendelse, såsom fysisk fastholdelse og brug af håndjern ...«
Foruroligende er også, at aftalen åbner for suspension af planloven og anden lovgivning. Det bryder med grundprincippet om ’lovmæssig forvaltning’.
Så vidtgående fravigelser fra retsstatens principper må gøres til genstand for dyb eftertanke: Er det virkelig den vej, vi ønsker at gå? Og hvad åbner vi for, hvis frygt for flygtninge og/eller terror rammer os endnu hårdere?
Derfor er det skandaløst, at partierne bag aftalen vil haste dens lovændringer igennem Folketinget. Anden- og tredjebehandling af lovforslaget skal efter partiernes aftale finde sted i morgen, fredag, og således, at den ny lovtilstand kan være gældende fra weekenden. Intet sagligt begrunder dette hastværk. Lovforslagene kan behandles, når Folketinget igen træder sammen 4. december, dagen efter folkeafstemningen.
Det er nedslående, hvis terroranslaget i Paris får dén succes, at den franske regering taber fatningen i nødretstilstande og totalitære grundlovsændringer. At også vores land kan rammes af et tab af dømmekraft, siger noget om, hvor uhyggeligt let politikere kan have ved at løbe efter en folkestemning. Derfor, kære folketingsmedlemmer: Vis dansk besindighed. Afvis angsten – stå fast på retsstaten.
",22.0,19. november 2015," Trofast værner af demokrati og retsstat kan man sagtens være, når der er fred og ingen fare. Sindelaget bliver sat på prøve, når trusler og frygt rammer. Da er der for alvor brug for fasthed i principperne."
7237,/debat/2013/06/laeserbreve-6,Læserbreve,," 
	Magten tilbage til politikerne

Søren Blaabjerg, Hørning

	Ebbe Elhauge Kristensen sætter i sit indlæg fra den 19. juni fingeret på et ømt punkt i vores demokrati.

	Landets kommunalpolitikere, der jo fagligt set for det meste er amatører, har svært ved at vide, om de skal stemme ja eller nej til de forslag, embedsmændene forelægger dem. Tvivlen skyldes bl.a., at de slet ikke har tid til at sætte sig ind i sagerne, men må stole blindt på embedsværkets eller mere vidende kollegers anbefalinger.

	Efter min mening bør løsningen imidlertid ikke være en yderligere professionalisering af politikerne. Derimod bør der indføres den praksis, at notater, ekspertrapporter og lignende ikke må indeholde konkrete anbefalinger. De bør i stedet kun belyse de sandsynlige konsekvenser af en neutral palet af realistiske handlingsalternativer og det i et sprog, almindelige mennesker kan forstå.

	 

	Uafhængig domstol?

Elvir Pelesevic, København

	I artiklen ’Er den retskafne folkeretsforsvarer USA’s marionet?’ fra 18. juni beskrives det, hvordan en privat mail fra den danske dommer ved FN’s internationale domstol i Haag, Frederik Harhoff, sår tvivl om selvsamme domstols uafhængighed.

	Frederik Harhoffs kritik går på, at domstolen i den seneste tid har frifundet flere militære øverstbefalende fra krigen i det tidligere Jugoslavien. Frederik Harthoff formoder, at denne kovending skyldes et politisk pres fra USA, som vil undgå, at deres egne militærfolk bliver retsforfulgt.

	Harhoffs formodning hænger ganske godt sammen med, at USA tidligere har forsøgt at holde sit militær ansvarsfrit – bl.a. har selveste FN måtte vige tilbage for amerikanernes ultimatum om at sikre sig deres deltagelse i fredsmissioner.

	Den amerikanske beskyttelse af egne interesser ved at mørklægge åbenlyse krigsforbrydelser er en usympatisk og uhensigtsmæssig manøvre især i forhold til Bosnien-Hercegovina, hvor forsoningsprocessen foregår langsomt og på skrøbelige vilkår.

	Hvis forsoningen nogensinde skal lykkes, må retfærdigheden ske fyldest. Derfor ligger der et vist en pres på domstolen forud afgørelserne i sagerne mod Mladi og Karad?i, idet dens troværdighed i forhold til ofrene står på spil.

	 

	Uforståeligkritik af Tyrkiet

Hamid El Mousti, København

	Tyrkiet er et demokratisk land. Ligesom Danmark skal man have lov af politiet til at demonstrere.

	Ligesom i Danmark er det politiet, der bestemmer, hvor du skal demonstrere. Ligesom i Danmark er det ikke tilladt at hærge og ødelægge hverken private eller offentlige ejendomme, når man demonstrerer. Og ligesom i Danmark får du klø af politiet, hvis du ikke følger politiets anvisninger.

	Sådan virker demokratiet både i Tyrkiet og i Danmark. Når folk kritiserer håndteringen af demonstrationerne i Tyrkiet, skulle man tro, at de har glemt demonstrationerne for ungdomshuset og for byggeren i sin tid. Har folk også glemt klimakonferencen i 2009, hvor det danske politi fik hjælp fra svensk, norsk og tysk politi for at kunne kontrollere de mange tusinde demonstranter?

	 

	Religions-neutrale buk

Ole Timmer, Dronningmølle

	Tidligere gav man hinanden hånden til hilsen uanset køn. Så opstod der for et halvt århundrede siden fortalere for at kopiere japanernes bukken i en modereret form. Ved at bukke kunne man hilse uden kropskontakt og dermed undgå at sprede bakterier ved håndtryk – især fordi dårlig toiletkultur kunne fremme en smitte fra bagdel over hånd til hånd.

	Mens bukket ikke slog igennem dengang, er tiden måske kommet til at forsøge sig med det religionsneutrale buk som hilsen.

	Nu læser man, hvad man burde vide fra den store verden, at nogle muslimske mænd ikke giver hånd til kvinder. Mænd må smitte mænd, men ikke kvinder med håndtryk.

	Det japanske buk kunne være en neutral og hygiejnisk løsning. Så vil man også kunne undgå smitte fra dem, der ikke vasker hænder med sæbe efter toiletbesøg – for det ses jo ikke på folk, der giver hånd.

	 

	Mere åbenhed og tolerance

Vera Madsen, Charlottenlund

	Gert Ellested skriver i sit indlæg den 20. juni ’Mere åbenhed om partistøtte’, at han gerne så, at »de borgerlige åbent ville vedkende sig deres økonomiske afhængighed af deres sponsorer«.

	Og ja Gert Ellested det ville da være befriende med større åbenhed omkring, hvem der støtter de politiske partier – en sådan åbenhed ville måske også kunne føre til et opgør med, at man alene pga. medlemskab af bestemte fagforeninger tvinges til at støtte et parti, man aldrig ville stemme på.

	Ud over større åbenhed kunne det være befriende med større forståelse for, de der støtter et borgerligt parti – enten økonomisk eller på stemmeseddelen – gør dette med samme ret som de, der støtter et socialistisk parti.

	 

	Rehling tager fejl

Frederik Olivarius, læge

	Den 17. juni opfordrer David Rehling under overskriften ’Læge, læg dig!’ de praktiserende læger til at klappe i og indordne sig. Heller ikke Information har desværre forstået, hvad konflikten mellem de praktiserende læger og Danske Regioner drejer sig om.

	David Rehling antyder i lederen, at praktiserende læger ikke er selvstændigt erhvervsdrivende – hvad er de så?

	Deres praksis er købt for egne midler, de afholder selv udgifter til husleje, indretning af lokaler, løn til personale, regnskabsmæssig assistance og diverse andre løbende udgifter. At det så er, eller var, en fordel at have en stor stabil kunde som det offentlige, ændrer da ikke på det forhold. Der findes også andre mindre selvstændige virksomheder, som primært leverer ydelser til det offentlige.

	I den nuværende situation vil Regionerne i væsentlig grad fratage de praktiserende læger indflydelse på deres egne virksomheder. Det er Regionerne, som har opsagt overenskomsten og ikke har ønsket forhandling. Det er Regionerne, som vil gå fra demokrati til diktat. Er det i Informations ånd?

	Om praktiserende læger tjener meget eller lidt, vedkommer ikke den nuværende konflikt. Det er primitivt og under Informations niveau at trække ’misundelseskortet’ – lad andre typer aviser om det.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,22. juni 2013,"	Gert Ellested skriver i sit indlæg den 20. juni ’Mere åbenhed om partistøtte’, at han gerne så, at »de borgerlige åbent ville vedkende sig deres økonomiske afhængighed af deres sponsorer«."
2186,/debat/leder/2015/07/daarlig-forbindelse,Dårlig forbindelse,David Rehling," Ulykkerne vælter ned over Folketingets vedtagelse af en fast forbindelse til Femern. I april i år stemte alle partier bortset fra Enhedslisten for en anlægslov om en 18 km lang sænketunnel mellem Rødby og Puttgarden. Men siden er havbunden skredet under projektet.
Sidste uge måtte den nye transport- og bygningsminister Hans Chr. Schmidt sammen med forligspartierne tage til efterretning, at EU-Kommissionen kun har afsat halvdelen af den strukturstøtte, som er forudsat i projektets seneste finansielle analyse: 4,4 milliarder kr. og ikke de 10, der optimistisk var indregnet.
Altså mindre på plussiden. Men der er også kommet mere på minus. De entreprenørtilbud på byggeriet, som en udvalgt kreds afgav i foråret, viste sig at ligge 8,9 milliarder kr. over, hvad Transportministeriet havde forudsat. At anlægsprisen dermed hoppede helt op på 64 milliarder kr., fik den daværende transportminister, Magnus Heunicke (S) til at true med at droppe projektet, hvis ikke tilbudsgiverne dykkede deres bud. Oveni disse genvordigheder har Tyskland endnu projektet til uafklaret miljøgodkendelse.
Slukørede vedtog forligspartierne på mødet med ministeren, at de »til efteråret vil mødes igen for at tage stilling til projektets videre forløb på baggrund af både den tildelte støtte fra EU, nye priser fra entreprenørerne og en status for den tyske myndighedsgodkendelse«. Vankelmodet fremgår også af, at en åbning af forbindelsen er udskudt fra oprindeligt 2018 til nu 2024.
Projektet har indbygget forældelse. Det Tyskland, der oprindeligt lagde planerne med Danmark, var det gamle Vesttyskland med en meget lille østersøkyst som korridor til de nordiske lande og Puttgarden som det naturlige udgangspunkt. Nu omfatter Forbundsrepublikken den vidtstrakte østtyske kyst med dens naturlige færgeforbindelser til Sverige.
Hertil kommer, at projektet forudsætter en markant øgning i lastbiltrafikken over Østersøen. Det er miljømæssigt uholdbart. Plus at færgeselskabet Scandlines er indstillet på at sejle billigere end de forudsatte tunneltakster. Den faste forbindelse er dårlig. Den bør sænkes ned på havets bund. På en anden måde end foreskrevet i anlægsloven. Ikke som tunnel, bare sænkes.
",1.0,10. juli 2015,"Projektet har indbygget forældelse. Det Tyskland, der oprindeligt lagde planerne med Danmark, var det gamle Vesttyskland med en meget lille østersøkyst som korridor til de nordiske lande og Puttgarden som det naturlige udgangspunkt. Nu omfatter Forbundsrepublikken den vidtstrakte østtyske kyst med dens naturlige færgeforbindelser til Sverige."
8498,/debat/2012/12/god-oekonomi-statslig-centralisme,Er der god økonomi i statslig centralisme?,Niels Refslund," Regeringen har iværksat et projekt om »effektiv administration i staten«. Det er der god grund til – og næppe nogen vil være uenige i dette snusfornuftige mål. Men har indsatsen værdi som pålydende? Lad os begynde ved begyndelsen. Initiativet blev allerede taget under den foregående regering og er videreført under den nuværende. For der var – og er – jo noget at komme efter.
Da den internationale økonomiske krise slog igennem fra slutningen af 2008, opstod der en ekstra god grund til at se kritisk på den offentlige forvaltnings eget ressourceforbrug. Det måtte VK-regeringen sande som en nødvendighed, og SRSF-regeringen var nødt til at overtage denne dagsorden. Når det går dårligt for den private sektor, må også den offentlige spænde livremmen ind, er rationalet. Men hvad handler effektiv administration så om?
Det burde handle om, at den offentlige forvaltning i alle dens afskygninger skal økonomisere bedst muligt med de ressourcer, som den får stillet til rådighed. At økonomisere vil sige at opnå bestemte mål med den mindst mulige indsats af ressourcer.
Rammer forbi målet
Det underlige er blot, at det ikke er denne ledetråd om de mindste midlers princip, som skiftende regeringer har iværksat med projekter om »effektiv administration«, »fokuseret administration« eller »bedre økonomistyring«. Næh, det er – desværre – et meget mere begrænset mål, som rent faktisk forfølges.
I stedet for en indsats til fremme af reel økonomisering har både den foregående og den nuværende regering iværksat et projekt, som rettelig burde hedde »Bedre budgetdisciplin«. Og det projekt er langtfra ensbetydende med bedre økonomisering med knappe ressourcer. I en vis udstrækning er det endda højst sandsynligt, at kvaliteten af det statslige/offentlige ressourceforbrug bliver forringet. Er der nu noget galt med bedre budgetdisciplin?
Nej, der er ikke noget galt med grundlæggende budgetklarhed og budgetdisciplin. Tværtimod. Enhver, der har haft ansvar for at drive en virksomhed, ved, at det er helt afgørende at have ’styr på’ de økonomiske grundforhold. Hvis man famler i blinde her, kan det naturligvis kun gå galt. Uanset om virksomheden er offentlig eller privat.
Autoritær budgetdisciplin
Men sagen er, at ’budgetdisciplin’ som regel ikke har været et hovedproblem i dansk statslig forvaltning. Jovist, af og til er det gået galt. Politiet, Forsvaret og Statsbanerne tegner sig for markante eksempler på elendig økonomisk styring. Men ser man ud over det store, mere anonyme landskab af virksomheder i staten, er det ikke mangel på budgetdisciplin, der stikker i øjnene. Hvis noget stikker ud, er det snarere manglen på synlige resultater og mangel på tilsigtet effekt. Her nærmer vi os sagens kerne. I stedet for at insistere på bedre økonomisering har regeringen via Finansministeriet iværksat et nyautoritært budgetdisciplinregime. At det er tilfældet, kan bekræftes især i to handlinger.
For det første har hele rammen om projekt »effektiv administration« og »bedre økonomistyring« bestået i generelle sparekrav til alle statslige virksomheder: fra 2,5 procent op til 5 procent i 2013. Altså en gammeldags grønthøstermetode uden overordnet prioritering af indsatsen, hvilket har medført konsekvenser a la »Miljøministeriet fyrer 115 ansatte af hensyn til effektiv administration i staten«.
For det andet er proklamationen af »Bedre økonomistyring« blevet udmøntet i flere regler. Et nyt cirkulære har fra årsskiftet 2011/12 skullet dirigere alle de statslige virksomheders måde at håndtere deres økonomi på: nøje fordeling af budgettet over året (periodisering), nøje kontrol med forbruget (prognoser), nøje forklaring af afvigelser fra budgettet samt tæt og hyppig regnskabskontrol og indberetninger. Dvs. en række krav, som med rette falder ind under betegnelsen budgetdisciplin.
Den ’dygtige’ statslige virksomhed, ministerium, institution eller styrelse vil her være den, som har sin dokumentation i orden på to punkter. For det første, at den har fulgt de foreskrevne procedurer til punkt og prikke. For det andet, at den har holdt sit budget til punkt og prikke. Vel at mærke uanset, hvordan det er gået med at skabe resultater og reel effekt i virkelighedens samfund. Er det ikke en påstand? Nej, desværre.
Frihed undermineres
Den stærkere regelstyring indebærer et markant administrativt merarbejde. Det vil især belaste mindre virksomheder. Ganske vist kan øget digitalisering aflaste de administrative funktioner, men ikke fjerne belastningen. Og det er ikke påvist, hvilken ’merværdi’ de nye regler måtte formodes at tilføre budget- og regnskabsarbejdet.
Den stærke regelstyring risikerer at reducere den øgede frihedsgrad under ansvar, som ellers har været intentionen med det seneste årtis statslige ledelsespolitik og økonomistyring. Konkret har det handlet om at indføre principper om planlægning, opsparing, forrentning og afskrivning – og derved give den enkelte topledelse betydeligt større ansvar og større manøvredygtighed. Denne såkaldte ’omkostningsreform’ risikerer at blive helt undermineret.
Den stærkere regelstyring reducerer fleksibiliteten i forvaltningernes måde at løse deres opgaver på. Når både medarbejdere og ledere skal koncentrere sig om at forklare ’afvigelser’ i stedet for at bruge kræfter og intellekt på at nå bestemte mål (en bestemt effekt), er det nærliggende, at både innovation og ledelsesmæssig dristighed på forhånd har trange kår. Forklaring af afvigelser harmonerer alt for godt med autoritære holdninger og handlinger præget af ’nulfejlskultur’.
Centralisme frem for nærhed
Den stærkere regelstyring er udtryk for mistillid til de lokale ledelsers evne og vilje til at holde hus med ressourcerne (at økonomisere) i den virksomhed, man har ansvar for. Engang var det god latin at tale om ’mål- og rammestyring’. Principielt betød dette, at valget af fremgangsmåder bedst blev varetaget af de medarbejdere og ledelser, som var tættest på problemet. En slags nærhedsprincip. Undertiden blev fordelene ved denne tankegang overdrevet. Men de aktuelle krav til de statslige virksomheder er præget af en utvetydig centralisme, som er vanskelig at forbinde med decentralt ledelsesrum, ledelsesmæssig intuition, plads til kritisk sans, innovative tilgange til opgaveløsning og ansvar for styring.
Tænk sig, hvis forvaltningspolitikken og ’god økonomistyring’ brugte lige så stor opmærksomhed på at fremme relevante resultater med høj effekt, som man nu bruger ensidigt på budgetdisciplin. Tænk sig, hvis intet spørgsmål skulle være mere relevant end: Hvad er effekten? Hvordan står effekten i forhold til indsatsen? Tænk sig, hvis den nyligt nedsatte Produktivitetskommission var blevet flankeret af en særlig Effektkommission med fokus på staten og hele den offentlige sektor.
Det er ikke noget nyt, at det er vanskeligt at måle effekten – altså at gøre op, i hvilken grad den offentlige indsats opfylder de tilsigtede mål. Derfor florerer så megen meningsløs måling. Så meget desto mere er der behov for fortsat udvikling af nødvendige og tilstrækkelige metoder hertil. Danmark har alt andet end ’græske tilstande’. Vi behøver ikke at demonstrere, hvad vi gennem mange år har dokumenteret: at der grundlæggende er tale om en dedikeret og produktiv indsats, målrettet ordentlighed, redelighed og ubestikkelighed i den danske offentlige sektor.
Men i det lange løb har vi ikke råd til kun at satse på budgetdisciplinen i det offentlige uden samtidig at økonomisere. Laver vi det rigtige? Og på den bedste måde? Her ligger udfordringen. Her har vi – stadig – mulighed for at være i front internationalt. Hvis vi selv vil.
 
 
Niels Refslund er cand.scient.pol., ekstern lektor på KU og tilbragte 19 år i Finansministeriet, hvor han var chefkonsulent, indtil han tidligere på året blev fyret som del af spareplanen ’Effektiv administration i staten’




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",8.0,11. december 2012,"Den stærkere regelstyring reducerer fleksibiliteten i forvaltningernes måde at løse deres opgaver på. Når både medarbejdere og ledere skal koncentrere sig om at forklare ’afvigelser’ i stedet for at bruge kræfter og intellekt på at nå bestemte mål (en bestemt effekt), er det nærliggende, at både innovation og ledelsesmæssig dristighed på forhånd har trange kår. Forklaring af afvigelser harmonerer alt for godt med autoritære holdninger og handlinger præget af ’nulfejlskultur’."
10121,/debat/leder/2012/04/billederne-afghanistan,Billederne fra Afghanistan,Martin Burcharth," Jo længere krigen i Afghanistan varer, desto større er risikoen for, at etiske normer og intern disciplin blandt udstationerede soldater bryder sammen.
Det synes at være en bredt accepteret antagelse i USA efter onsdagens offentliggørelse af endnu nogle frastødende og makabre fotos af amerikanske og afghanske soldater, som med profane gestikulationer udstiller kropsdele af talebanselvmordsbombere.
Det er ikke første gang, Pentagon må rykke ud med en dyb beklagelse over amerikanske soldaters adfærd i krigene, der blev lanceret mod de to islamiske lande, Irak og Afghanistan, efter terrorangrebet mod USA 11. september 2001. Man husker chokket over billederne fra Iraks Abu Ghraib-fængsel, hvor menige amerikanske soldater udsatte tilfangetagne irakiske oprørere for tortur og i det hele taget bestræbte sig på at ydmyge dem som mennesker og som muslimer.
Disse groteske billeder blev taget i 2004 af soldaterne selv.
Nu otte år senere sker det samme i Afghanistan. I januar kom fotos af soldater, der tisser på ligene af afghanske oprørere, for dagen. I februar kom historien om afbrændingen af talebanfangers koraner frem. I marts myrdede en sergent 17 afghanske civile i koldt blod.
Og nu i april har The Los Angeles Times offentliggjort to af 18 billeder, som avisens krigskorrespondent, David Zucchino, har modtaget via e-mail fra en udsendt soldat. Den anonyme soldat mener, at vanhelligelsen af selvmordsbombernes kropsdele er udtryk for mangel på disciplin og lederskab blandt underofficerer i små kampenheder. På det ene billede ser man nogle triumferende og smilende afghanske og amerikanske soldater holde en lemlæstet krop af en selvmordsbomber oppe ved anklerne, som var det et trofæ af en nedskudt antilope fra en safari i Afrika, man udstillede.
På det andet billede er en død selvmordbombers hånd blevet lagt over skulderen på en smilende amerikansk soldat – en makaber gestus, hvis sigte kunne være at signalere til omverdenen, at oprørerens forehavende mislykkedes. Soldaten er i live. Terroristen død.
Men det er de to mindst grufulde billeder, anfører Zucchino. De 16 andre er så anstødelige og grufulde, at avisen har valgt at udøve selvcensur. I Pentagon har reaktionen været ganske forudsigelig. Her anser man praktisk talt offentliggørelsen af billederne for en større synd end selve de handlinger, de illustrerer.
Burde vi være chokeret over de makabre lege, soldater engagerer sig i i krige, som de personligt ikke har villet? Egentlig ikke. Lige fra antikken ved vi, at krig skaber vedvarende psykiske ar hos soldater. Første gang, at sindslidelser forbundet med krig blev omtalt i litteraturen og bragt ind i den offentlige debat, var under og efter Første Verdenskrig.
Måske det nye er, at befolkningen – der ikke kæmper i krige – i dag får syn for sagn i kraft af en teknologisk fornyelse, som har gjort kameraet allestedsnærværende og billederne let tilgængelige via sociale medier. I gamle dage hørte man om denne type abnormal adfærd på første eller anden hånd, og det kunne hurtigt blive afvist som en røverhistorie.
Den omstændghed ændrer imidlertid intet ved, at den militære øvrighed i USA og NATO har storsvigtet deres soldater og deres befolkninger. Posttraumatisk stresssyndrom, traumatiske hjerneskader og krigstræthed bliver den dag i dag endnu ikke taget tilstrækkelig alvorligt af de øverstbefalende. Otte år efter Abu Ghraib.
Fra amerikanske baser vrimler det med eksempler på officerers nedladende behandling af psykisk udmattede soldater, som rager uklar med ægtefællen, som lider af mareridt, søvnløshed eller letargi, og som ofte ikke vil sendes tilbage til slagmarken for fjerde eller femte gang. Et foruroligende højt antal begår selvmord.
Ifølge officielle tal lider op mod 200.000 amerikanske soldater af PTSD eller også har de fået hjerneskader. Mange af dem er stadig i tjeneste, nogle af dem finder man i små enheder i afghanske landsbyer, hvor de lever en ekstrem farlig tilværelse.
På den baggrund undrer det ikke, at en krig – som ingen ende synes at ville have – kan fremkalde depraverede handlinger fra ellers normale og moralsk rustede soldater.
",4.0,21. april 2012,"På det andet billede er en død selvmordbombers hånd blevet lagt over skulderen på en smilende amerikansk soldat – en makaber gestus, hvis sigte kunne være at signalere til omverdenen, at oprørerens forehavende mislykkedes. Soldaten er i live. Terroristen død."
9120,/debat/leder/2012/09/unge-oldinge,De unge oldinge,Karen Syberg," Ah, but I was so much older then
I’m younger than that now
- fra ’Another Side of Bob Dylan’
Er Astrid Krag for ung til at være formand for SF? Thor Möger Pedersen for ung til at være skatteminister? Indvendingen har lydt igen og igen, men den forekommer at være et temmelig dårligt argument imod dem. Er det særligt ungt at være aktivt medvirkende til de tiltag, regeringen allerede har iværksat i modstrid med de løfter, SF baserede sin vælgertilslutning på, da partiet trådte ind i regeringen?
I sit oplæg til formandsvalget lover Astrid Krag større lighed, men bakker op om skattereformen, der giver til de rigeste og skærer i overførselsindkomsterne. Hun lover grøn omstilling, men er med i en regering, der nu sløjfer puljen til energirenovering af bygninger. »En skattereform renset for grønne nuancer,« som Information slog fast på lederplads forleden.
»De kører politik som en moderne virksomhed, og de ikke har hjertet med. Hele SF’s højredrejning er jo ikke politik – det er en forelæsning på CBS, som har udgangspunktet: Hvad kan sælges?« har SF’eren Seham Hammouti sagt til Information og beskrevet, hvordan hun blev mobbet ud, da hun forsøgte at stille op til landsledelsen i SFU.
»For strategiske og kyniske,« var hendes karakteristik. Er det ungt?
Hvis man bare i et eller andet omfang forbinder idealisme, visioner og vovemod med ungdom, så er de ’blå’ SF’ere, ’Børnebanden’, snarere oldinge, der for længst har opgivet at tænke på andre præmisser end de bestående. Søger man efter ’unge’ alternativer i dag, så er det snarere en gammel mand som Preben Wilhjelm, man skal lægge øre til. I sin nye pamflet Krisen og den udeblevne systemkritik anviser han en lang række alternativer, som unge SF’ere oplagt kunne kæmpe for: statslige finansieringsinstitutter, der ikke overlod de sunde dele af krakkede banker til andre private banker og lod skatteyderne betale for den usunde afdeling. En mikroskat på finansielle transaktioner, den såkaldte Tobin-skat, som ville bremse selvkørende computere, der uden menneskelig indblanding gennemfører mange handler i minuttet. Rationering af fossile brændstoffer, hvor hver husstand fik tildelt en kvote, for blot at nævne nogle få.
Preben Wilhjelm fremhæver selv en anden ’ung’ mand, afdøde Erling Olsen, tidligere S-minister, der få måneder før sin død slog til lyd for, at krisen burde få os til at interessere os for andre systemer, såsom det islamiske bankvæsen, hvor banken selv går ind som partner med 50 procent, når den yder lån til projekter. Et temmelig sikkert værn mod ’bobler’, som dem vi så i 2008, skulle man mene.
Det er den slags intellektuelt nysgerrige visioner, der er brug for, og som ville fortjene prædikatet ’ung’.
Men når det er vanskeligt overhovedet at få øje på visioner i debatten om SF’s formandsvalg, så er det formentlig, fordi den først og fremmest drejer sig om, hvem der får magten. Og måske i højere grad blandt de ’gamle unge’ end blandt de aldersmæssigt gamle. Således har hverken Marianne Jelved eller Mogens Lykketoft forladt politik, blot fordi de led nederlag, mens politikere som Lotte Bunds-gaard og Pernille Blach Hansen er skredet, når de mistede magt. Tankevækkende er det også, at den grønne SF’er Steen Gade, som forventeligt vel skulle støtte Ida Aukens formandskandidatur, ifølge Søndagsavisen droppede Auken, fordi han øjnede en risiko for, at partiets røde ’arbejderister’ kunne løbe af med sejren, hvis Ida Auken og Astrid Krag skulle til at kæmpe om de samme stemmer. En strategi, der måske vil vise sig ikke at være så snedig endda, nu den ’røde’ Annette Vilhelmsen er dukket op.
At det politiske spil drejer sig om magt, er naturligvis ikke den store overraskelse. Men accepterer man på den anden side den præmis, så kan de, der er bekymrede for Astrid Krags ungdom, vist sove roligt.
Hører man derimod til de SF-vælgere, der stemte på partiet i forventning om, at det ville udstikke en ny og mere visionær politisk kurs, ja, så mangler der tværtimod ’ungdom’. Kunne man ikke ønske, at Astrid Krag og Thor Möger Pedersen satte sig en stille stund med Another Side of Bob Dylan og funderede over, hvad han mon kan have ment med ovenstående citat? Og om der mon ikke er en anden side at se tingene fra.
",2.0,19. september 2012,"Men når det er vanskeligt overhovedet at få øje på visioner i debatten om SF’s formandsvalg, så er det formentlig, fordi den først og fremmest drejer sig om, hvem der får magten. Og måske i højere grad blandt de ’gamle unge’ end blandt de aldersmæssigt gamle. Således har hverken Marianne Jelved eller Mogens Lykketoft forladt politik, blot fordi de led nederlag, mens politikere som Lotte Bunds-gaard og Pernille Blach Hansen er skredet, når de mistede magt. Tankevækkende er det også, at den grønne SF’er Steen Gade, som forventeligt vel skulle støtte Ida Aukens formandskandidatur, ifølge Søndagsavisen droppede Auken, fordi han øjnede en risiko for, at partiets røde ’arbejderister’ kunne løbe af med sejren, hvis Ida Auken og Astrid Krag skulle til at kæmpe om de samme stemmer. En strategi, der måske vil vise sig ikke at være så snedig endda, nu den ’røde’ Annette Vilhelmsen er dukket op."
577,/debat/leder/2016/03/haab,Er der håb?,Charlotte Aagaard," Den syriske diktator Bashar al-Assads fremtid er for første gang til diskussion, lyder meldingerne på femårsdagen for den syriske borgerkrigs udbrud.
Efter intens armvridning fra især USA’s side er det lykkedes at samle en stor del af krigens parter til indirekte fredsforhandlinger i Genève. Og til de flestes overraskelse er det samtidig lykkedes at få kampene i det meste af Syrien til at stilne af.
For den syriske civilbefolkning er det naturligvis en enorm lettelse at slippe for daglige bombardementer med tøndebomber og konstante skyderier og kampe. Især for de hundredtusinder af civile, som sulter under især Assad-styrets belejringer, må det være et mirakel igen at få nødhjælp.
Læs også: Sådan skaber vi stabilitet i Syrien
Men er der virkelig håb om en fredsløsning? Og i givet fald hvilken? Eller samler parterne bare kræfter til en ny runde i den stadig mere opslidende og forvirrende krig?
Desværre virker det, som om fronterne – til trods for det massive diplomatiske pres – er meget fastlåste.
Mens FN’s forhandlingsleder, Stefan de Mistura, håber at få parterne til at tale om Syriens politiske fremtid; etableringen af et overgangsstyre og afholdelse af FN-overvågede valg, ser hverken oppositionen eller regimet ud til at have rykket sig mange millimeter.
Oppositionen kræver fortsat, at Bashar al-Assad og alle, der har begået forbrydelser på regimets vegne, udelukkes fra at deltage i et kommende overgangsstyre. Det meddelte talsmand Salem al-Meslet i weekenden. Og det afviser regimet fortsat pure. I weekenden meddelte den syriske udenrigsminister Walid Muallem således, at enhver diskussion om Assads fremtid er udelukket.
Hvordan FN og stormagterne USA og Rusland vil knække den nød, er uvist, men ifølge diplomatiske kilder er det forhandlernes mål at få parterne til at acceptere et kompromis, der lader Assad blive på præsidentposten, men uden de enevældige magtbeføjelser, han har i dag. Og så regner de med, at et FN-overvåget valg vil resultere i en ny og mere reformvenlig præsident, der vil reformere det syriske etpartidiktatur og bringe forsoning og stabilitet til landet.
Læs også: Diktator på afbud
Det er først og fremmest ydre faktorer, der har tvunget parterne til at møde op. For det første har Islamisk Stat udviklet sig til en fælles fjende, for det andet har millioner af syriske flygtninge vækket Europa af tornerosesøvnen, og endelig valgte den russiske præsident Vladimir Putin at kaste sit flyvevåben ind i krigen for at redde Bashar al-Assad, bedst som han var ved at vælte.
Det er derfor mere end nogen anden Vladimir Putin, der sidder med nøglen til en løsning. Og belært af Ruslands fremfærd i bl.a. Ukraine er der ingen grund til at tro, at russerne vil slippe deres marionet – medmindre de har en anden og mere spiselig kandidat i ærmet.
Status før Genève III er med andre ord, at parterne ikke er enige om noget som helst og ikke vil mødes ansigt til ansigt. I det lys kan det kun undre, at FN’s diplomati overhovedet er nået så langt, som tilfældet er. Og heri ligger måske trods alt et lille håb.
Uanset om der sker fremskridt i Genève eller ej i denne omgang, er det derfor tid til at begynde at tænke på morgendagen. Som mange af de syrere gør, som vi i den kommende tid præsenterer i vores nye serie »Syrien efter krigen«.
De fleste vestlige lande satser på en FN-ledet genopbygning af Syrien, og ifølge Informations oplysninger er Danmark i fuld gang med at finde ud af, hvordan danske bistandsmidler kan bruges til at genopbygge det »nærområde«, som regeringen drømmer om at sende flertallet af de syriske flygtninge tilbage til.
Det er meget prisværdigt, at der denne gang er en plan for genrejsning af endnu et sønderbombet og skrøbeligt land. Men det er vigtigt at holde fast i, at Danmark hverken kan eller bør hjælpe et hvilket som helst Syrien. Det internationale samfund satser tilsyneladende nu på stabilitet frem for forandring i Syrien, og det kan i sidste ende betyde, at Assad eller hans regime får lov at blive ved magten – trods de forfærdelige krigsforbrydelser, de har begået.
Et sådant Syrien uden fundamentale politiske reformer og respekt for menneskerettighederne hverken kan eller bør Danmark støtte.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",4.0,15. marts 2016,"Mens FN’s forhandlingsleder, Stefan de Mistura, håber at få parterne til at tale om Syriens politiske fremtid; etableringen af et overgangsstyre og afholdelse af FN-overvågede valg, ser hverken oppositionen eller regimet ud til at have rykket sig mange millimeter."
1269,/debat/2015/11/laenge-flygtningedebatten-gro-dfs,Hvor længe skal flygtningedebatten gro i DF’s have?,Frederik Langkjær," Følger man debatten om flygtninge og indvandrere, kan man læse, at blå blok og Socialdemokraterne har stemt for 13 nye »asylstramninger«. Man kan følge DR’s tema om »flygtningepresset på Europa«. Man vil høre Lars Løkke Rasmussen (V)tale om et »hul på Europa« ved lanceringen af asylpakken. Og så videre.
Når man hører sådanne udtryk, kan man imidlertid undre sig over, hvad de egentlig betyder: Hvad »strammer« asylreglerne? Hvad »presser« flygtningene »på«? Og hvad er det for et »hul« på Danmark og Europa, vi hører om?
Svaret ligger i den metaforiske opfattelse af Danmark som en beholder, der indeholder ’det danske’. Det er nemlig i forlængelse af denne metafor muligt at forstå, hvordan flygtninge kan presse på Danmarks ydre flader, som indkapsler det danske, og hvordan asylregler kan strammes til, så hullet ind til det danske lukker sig i.
Dermed bliver fokus på ’flygtningekrisen’ også til et fokus på nationens krise i stedet for en humanitær krise. Flygtninge bliver ondsindede frem for nødlidende. Og fordi begreberne ’flygtninge’ og ’indvandrere’ så ofte bruges i flæng i medierne, gælder det også for mennesker, der har været i landet i mange år.
Dansk Folkepartis udlægning har med andre ord sejret – i medierne, og i regeringen og centrumvenstrefløjen såvel som Enhedslistens retorik.
DF’s baghave
Flygtninge- og indvandrerdebattens metaforiske strukturer er afgørende, fordi de ifølge den amerikanske professor i lingvistik George Lakoff danner såkaldte frames.
Frames er neurologisk set nervebaner i hjernen, der aktiveres, når man bruger sproget. De er med andre ord forudsætningen for enhver forståelse. Når nervebanerne aktiveres, bliver de stærkere, og man bliver bedre til at gøre dét, de aktiverede nervebaner styrer.
Anvendt på den danske flygtninge- og indvandrerdebat betyder det, at hver gang nogen udtaler ord som ’asylstramninger’, ’flygtningepres’ og ’flygtningekrise’ aktiveres de nervebaner i hjernen, der muliggør metaforikken om beholderen.
Man styrker altså med sådanne udtryk opfattelsen af flygtninge og indvandrere som en trussel og fremkalder følgende framing: Den danske regering (helten) forsvarer Danmark (målet) mod flygtninge og indvandrere (modstandere) vha. lovgivning (hjælper), så det danske folk (giver og modtager) kan forblive trygt.
En opfattelse, der er groet i Dansk Folkepartis baghave.
Når medierne, regeringen og centrum-venstre gang på gang tager beholder-metaforiske udtryk i deres mund, løber de altså Dansk Folkepartis ærinde. Det faktum, at de overhovedet gør det, afslører yderligere, hvor succesfuld Dansk Folkepartis framing-strategi har været. Der findes simpelthen ikke en lige så omfangsrig alternativ frame, som kan fremkalde en opfattelse af politikere med et mål om at hjælpe flygtninge og indvandrere i nød.
Underminerer retssamfundet
Udover at styrke Dansk Folkepartis politik underminerer beholder-metaforikken også det danske retssamfund.
Om man vil det eller ej, bliver flygtninge og indvandrere nemlig hver dag mistænkeliggjort og sågar kriminaliseret i den danske offentlighed. Lyt blot til Dansk Folkepartis Kenneth Kristensen, der i Deadline den 2. november sagde, at migranter på tålt ophold opholder sig »endnu mere ulovligt« i Danmark end flygtninge.
Flygtninge er altså kriminelle. Sådanne forhold betyder, at ligegyldigt den formelle lov og ret, så strider den sociale virkelighed imod retssamfundets princip nummer ét, uskyldsformodningen (at man er uskyldig, indtil andet er bevist).
Man oplever, hvordan venstrefløjen i en og samme debat underminerer de retslige principper, de appellerer til, fordi de anvender beholder-metaforiske udtryk. Som når Johanne Schmidt-Nielsen flere steder kritiserer »asylstramninger« for at pille ved noget »fundamentalt i retsstaten«.
Virkeligheden er imidlertid den, at brug af udtryk som »asylstramninger« i sig selv piller ved retssamfundets status. Ligegyldigt hvor mange gange et parti som Enhedslisten appellerer til medmenneskelighed og solidaritet, vil de altså ingenting ændre, fordi de samtidig vedholder brugen af beholder-metaforikken. Den er blot med til at reproducere synet på flygtninge og indvandrere som modstandere.
Modstridende principper
Men hvorfor bliver venstrefløjen så ved med at bruge den umiddelbart selvdestruktive beholder-metafor? Det er der flere mulige svar på. Et kunne være, at de simpelthen ikke er klar over det. Et andet kunne være, at venstrefløjen er fanget ubeslutsom i det liberale demokratis paradoks.
Paradokset består i, at vi i den vestlige verden forsøger at kombinere liberale tanker om individets ukrænkelighed med demokratiske tanker om folkesuverænitet. Der er altså i vores styreform indbygget to modstridende principper, som viser sig i venstrefløjens retorik i kraft af den samtidige appel til menneskerettigheder og brug af beholder-metaforikken. Som på Enhedslistens hjemmeside, hvor der både står, at »vi skal sikre flygtninges retsstilling« og bekæmpe »stramninger«.
Dansk Folkeparti er som et nationalt-konservativt parti mere entydige: Danmark er for det danske folk.
Omsorgsfulde forældre
Centrum-venstre såvel som den yderste venstrefløj er altså nødt til at opfinde en alternativ frame, hvis den vil undgå at styrke Dansk Folkeparti politisk og gøre deres egen politik forståelig i processen. Det er ikke nogen nem opgave, og det kræver omtanke, tålmodighed og gentagelser. Det tager tid at opbygge nye nervebaner.
Men hvad med om vi begyndte at tale om Danmark som den omsorgsfulde forælder, der bestemmer »strenge« eller »rimelige« asylregler frem for »stramme« eller »løse«?
På denne måde vil man undgå opfattelsen af flygtninge og indvandrere som modstandere og samtidig være i stand til at regulere antallet af asylansøgere, der får opholdstilladelse, så situationen ikke bliver som i Sverige.
Der er selvfølgelig også den mulighed, at centrum-venstre og Enhedslisten faktisk kender alt til beholder-metaforikkens ulemper, men lukker øjnene for dem, da vejen til magten er mere sandsynlig og mindre omkostningsfri, hvis man bare lader den være og lægger fokus et andet sted.
Situationen er under alle omstændigheder den, at sprogbrugen i debatten styrker et syn på flygtninge og indvandrere som mere eller mindre kriminelle. Dermed løber medier, regering, centrumvenstre og Enhedslisten alle Dansk Folkepartis ærinde.
Frederik Langkjær studerer statskundskab ved University of California, Berkeley




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",111.0,23. november 2015,"Paradokset består i, at vi i den vestlige verden forsøger at kombinere liberale tanker om individets ukrænkelighed med demokratiske tanker om folkesuverænitet. Der er altså i vores styreform indbygget to modstridende principper, som viser sig i venstrefløjens retorik i kraft af den samtidige appel til menneskerettigheder og brug af beholder-metaforikken. Som på Enhedslistens hjemmeside, hvor der både står, at »vi skal sikre flygtninges retsstilling« og bekæmpe »stramninger«."
2485,/debat/2015/05/saa,Så er det nu,Georg Metz," Helle eller Løkke, hip som hap. Den ene fører den andens politik, de render fra løfter, så hurtigt, som den ene skifter taske, den anden refunderede underbukser. Den anden er imidlertid så uspiselig, at vælgerne hellere vil have den første, der er præsentabel og hæderlig, men vælgerne stemmer ifølge tallene alligevel på hap, så får man i det mindste et håndværkerfradrag og sendt flere flygtninge til Sverige, bedre end hips præstationer, selv om hun mere og mere minder om hap, når nogen taler andet end europæisk.
Hip som hap – og hellere hip, men kryds ved hap, skønt hip er vokset med opgaven; men hip lovede for meget fra tårnet og holdt det ikke, hvad hap sikkert heller ikke ville have gjort og utvivlsomt heller ikke gør, for hap kan man overhovedet ikke stole på. Men alligevel.
Tallene viser fortsat det forbløffende, at statsministeren er den foretrukne, som burde blive på posten i spidsen for sine modstandere, der ifølge soignerede tal vinder. Meget kan selvfølgelig ske på 23 dage: nye bilag dukke op og øge afstanden mellem de to kandidater, men som det ser ud nu, kan det næppe rokke de finale valgtal, som her til lands ofte er spået retvisende. Bortforklaringer af det nederlag, der har været ventet i årevis, bliver utvivlsomt aftenens tema. Ved partilederrunden sidder så en nyslået statsminister, de færreste har ønsket, og en afgående statsminister, som et flertal foretrak, og de derfor ikke stemte på, fordi det jo var hip som hap, men trods alt hellere hap, der nok er en bølle, men ligner fadbamsen i huset ved siden af.
Denne situation antyder amerikaniseringen af hjemlige valg, hvor personerne, lederne af de statsministerbærende partier, fremstilles som præsidentkandidater.
Det siger sig selv, at Socialdemokraterne fristes over evne til at skubbe den foretrukne Thorning forrest og lade en ret dygtig ministerflok tage slæbet som mere tilbagetrukne vandbærere. Omvendt har Venstre kun ét at gøre: rationere spidskandidatens optræden og lade kredsen af aggressive løjtnanter føre sig frem. Jo flere store armbevægelser og opgejlet nonsens, den forsamling kan præstere, og det er dem en smal sag, des mindre håber og regner V’s bekymrede hovedkvarter med, at folk husker Lars Løkkes umodne opførsel, alt, der beretter om manglende evne og format til posten som landets førstemand, og jo betyder, at respondenterne i den forstand hellere så hip forblive på posten.
Bemærk udråbstegnet
Netop fremføringen af Venstres 2. geled af en kampberedt midtergeneration burde vække den kollektive erindring af glemslens døs ihukommende den uendelige række tvivlsomme sager og ulovligheder, der kendetegnede VK-regeringen med streg under V.
For at sige det, som det er: Det burde ikke være så svært, det valg; ikke så uoverkommeligt at få øje på den store forskel på hip og hap. Der er en fundamental moral til forskel! Bemærk udråbstegnet sjældent brugt i denne klumme.
I perioden efter Den Store Kreative Bogførers magtovertagelse i V og landet er der sket en splejsning af de ledende venstrelags genetiske masse. Nok indkøbte Fogh Rasmussen, så vidt man da ved, ikke underhylere på partiets (og skatteydernes) regning, men forvaltningen af rigets højeste embeder blev fra dag ét gjort til diktater fra et blokflertal. Lå dét fast, og det gjorde det takket være en magtbenovet Pia Kjærsgaards halvforelskede begejstring for de foghske værdivulgariteter, var der frit spil i segmentet. Venstres næstmægtigste, Hjort Frederiksen, kunne uden ophævelser regere stik imod loven og tvang betrængte borgeres virkelighed ind i Venstres vrangforestillinger om arbejde, understøttelse, ret og rimelighed. Udlændingeområdet blev trynet af den ene venstreminister efter den anden. I den grad at nummer næstsidst af markant ubønhørlige V-ministre på feltet, den kronisk moraliserende, men stærkt labile Rønn-Hornbech, oven i købet blev tvunget på førtidspension, da det blev en tand for muntert.
Listen er lang over magtfordrejning i VK. På forhånd kan man afskrive, at en ny runde med V – under en statsminister, hvis autoritet er luvslidt, og hvis adfærd taler sit eget sprog – vil berige det danske folk med en mere opbyggelig oplevelse.
Den socialdemokratiske/radikale side af dansk politisk historie beretter på den anden side om jævnt hæderlig omgang med midlerne og ministre, der sjældent går i urent trav – enkelte undtagelser læses i kassebogen over uundgåeligt idioti. En afgået justitsminister skrev sig ind i dette værk. Dertil kommer den fra onsdag fungerende finansminister, hvis demonstrative politikerlede er en klods om benet på det samarbejdende folkestyre.
Men ellers trives der i S-kredse en rimelig moral, som konciperet af de gamle, hvor man tog den side af gesjæften højtideligt. For at repetere J.O. Krag: at der ikke må kunne sættes en plet på en dansk minister. Dermed mente Krag ikke privatlivet og noget med kvinder i utide og den slags, for det ragede af gode grunde og efter Krags mening ikke nogen, men forvaltningsmæssigt og i forhold til magtfordelingslæren. Hvis man endelig nærmede sig noget ikke helt fint i kanten, skulle det gøres elegant, og så ingen opdagede det. Men fundamental respekt for institutionerne og ubestikkelighed hæderlighed, tak.
V fik i sin regeringstid blandt andet gjort Ombudsmanden til et 3. rangs advokatkontor, man i en snæver vending tog under behandling som fjende af den udøvende magts selvfølgelige interesser. Magten er i den moral tilstrækkelig forklaring og mål i sig selv.
Danske værdier er mad fra gris og grantræ på stuen juleaften, men i en nedtonet retsstat og et værdisæt, der deles hjerteligt med DF, kan hænde som kommende medregeringsparti.
Og så er der ytringsfriheden, selvfølgelig. Når denne indskrænker sig til at harpe på en fremmedartet religion.
Valget mellem hip og hap er da ej så svært, slug en kamel om så det gælder.
Så er det sagt.
",4.0,29. maj 2015,Så er det sagt.
13126,/debat/2010/12/kan-bruge-humaniora,Det kan vi bruge humaniora til,Ingrid Stage," Er vi nået dertil, at humaniora opfattes som en luksus, som vi kun har råd til, hvis de tekniske og naturvidenskabelige fag i samarbejde med det private erhvervsliv skaber et tilstrækkeligt stort overskud?
At dømme efter reaktionerne på sprogfagenes krise er svaret et stærkt deprimerende »ja«. Det dominerende synspunkt synes at være, at vi kun kan tillade os at spendere offentlige midler og højere taxametre på de humanistiske fag, når den tekniske og naturvidenskabelige forskning er i verdensklasse, og i tæt samarbejde med det private erhvervsliv skaber vækst og overskud til luksus som kunst og kultur.
Så de humanistiske fag står for skud. Fag, som giver indsigt og forståelse for vores egen historie og kultur, men ikke mindst respekt for fremmede folkeslag og kulturel mangfoldighed. Og det er i modsætning til tidens tendenser, som går mod større konformitet og snæversynet national selvglæde.  En trist og også meget risikofyldt udvikling.
For humanistisk forskning og de humanistiske uddannelser er jo netop ikke en luksus. Det er en nødvendighed, hvis vi skal kunne navigere relativ sikkert og trygt i vor globaliserede tidsalder. Den indsigt i andre kulturer, som sprogfagene og de øvrige humanistiske fag giver os, gør os bedre i stand til at forstå hinanden og leve sammen i fordragelighed i det store globale samfund. Lad mig give et enkelt eksempel.
Den irske digter og nobelprisvinder Seamus Heaney har en særlig tilknytning til Danmark. Rigsantikvar Globs Mosefolket (1965) knyttede i den irske digters fantasi tørvemoserne i Irland og Jylland sammen som næsten mytologiske steder, der binder fortiden sammen med nutiden. Mosefundene hjælper os til at forstå udviklingen af vores nationalkarakter og bliver en inspirationskilde til digtning om nutidens konflikter og kultursammenstød. Fundet af en ung glatraget pige, der i oldtiden formentlig er blevet straffet og udstødt af lokalsamfundet for ægteskabsbrud, inspirerer Heaney til digtet »Punishment«.
Den vanærede danske oldtidspige paralleliseres til de unge kvinder i 1970ernes katolske kvarterer i Nord- irland. Kvinder, der som straf for at komme sammen med britiske soldater fik håret klippet af, blev rullet i tjære og stillet op til hån og vanære over for naboerne. Og pigen fra oldtiden får den irske digter til at reflektere over sin egen stiltiende og skammelige accept af sin stammes hårde behandling af de forrædere, som omgikkes de britiske besættere. En refleksion og et dilemma  aktualiseret i vor tids kultursammenstød, med æres- drab som det ekstreme udslag.
Humanister klarer sig godt
Eksemplet viser absurditeten i den aktuelle debat om nyttige og unyttige uddannelser og den kortsigtede opdeling i fag efter økonomisk bæredygtighed og arbejdsmarkedsrelevans. Det viser, hvor forfejlet det er at inddele fag efter den økonomiske status, som kandidaterne opnår i form af den gennemsnitlige livsindkomst.
Alligevel er det, hvad vi aktuelt er vidne til. Uddannelser, der producerer kandidater med en høj livsindkomst, skal styrkes, uddannelser, der fører til en relativ lav livsindkomst, skal reduceres.
De, der angriber humaniora, har dog ikke fulgt med udviklingen. Humanisterne klarer sig nemlig godt i den aktuelle krise. En humanistisk uddannelse har udviklet en helhedsforståelse, som mange virksomheder, private som offentlige, profiterer af. Det er ikke humanisterne, der aktuelt står forrest i køen, når fyresedlerne uddeles.
Oplevelsesøkonomi er en branche i vækst  også i nedgangstider. Og en humanistisk uddannelse er det bedste fundament for dem, der vil sælge oplevelser. Især er viden om sprog, historie og kulturarv et aktiv.  Så ud fra en rent økonomisk og arbejdsmarkedsrelevant betragtning har den humanistiske uddannelse udviklet sig til en succeshistorie. Og den klokkeklare økonomiske kalkule burde således føre til, at der blev værnet om de humanistiske fag.
Tiden kræver økonomiske argumenter for alt, også for at bevare de humanistiske uddannelser intakt. Og det økonomiske argument er  til stede. Men det burde ikke være nødvendigt at skulle tage tilflugt i det økonomiske rationale. For samfundsnytte og økonomisk gevinst ufortalt er det i virkeligheden noget langt mere fundamentalt, der er på spil: Mennesket kan og skal ikke reduceres til producent og forbruger. Mennesket skal fortsat tænke og udvikle tanker, som ikke har som eneste formål at føre direkte til faktura. Den største fare i den aktuelle uddannelses- og forsknings- politik er, at i yderste konsekvens vil den medvirke til, at vores liv indsnævres til køb og salg, til forbrug og markedstænkning, til endimensionalitet og konformitet.
Ingrid Stage, lektor i engelsk og formand for Dansk Magisterforening
",19.0,3. december 2010,"Ingrid Stage, lektor i engelsk og formand for Dansk Magisterforening"
12691,/debat/2011/02/kvotekvinder-ej,Kvotekvinder eller ej,Lykke Friis," Kvoter er en gammeldags løsning på kvindernes lave repræsentation i bestyrelseslokalerne. Vejen frem er tættere samarbejde virksomheder og myndigheder imellem.
Forpligtende initiativer, skal give kvinderne en hånd og respektere virksomhedernes ledelsesret.
»På chef-etagen bærer kvinder tørklæder og gulvspande«. Så spydig var den tyske komiker Harald Schmidt, da han for nylig i sit populære talkshow tog fat på et af de varmeste temaer i tysk politik: kvoter eller ej for kvinder i virksomhedernes bestyrelseslokaler.
Trods diverse initiativer er der kun 3,2 pct. kvindelige topchefer blandt Tysklands 200 største virksomheder.
I Storbritannien raser en lignende debat, og alle venter med spænding på den såkaldte Davies-rapport, der er lige på trapperne.
I Frankrig har præsident Nicolas Sarkozy allerede sat punktum for debatten. I januar vedtog parlamentet i Paris en kvotemodel a la den, vi kender fra Norge.
Mens medlemsstaterne diskuterer, har den ansvarlige EU-kommissær Viviane Reding for længst givet sin mening til kende: Hvis der ikke snart kommer flere kvindelige bestyrelsesmedlemmer, bør der indføres en kvoteordning på EU-plan.
I sidste uge meddelte den franske kommissær for det indre marked, Michel Barnier, at han støtter tanken.
Herhjemme har oppositionen meldt klart ud, at de vil indføre tvangskvoter for kvinder i bestyrelseslokaler, hvis de kommer til magten.
På mange måder er den voldsomme europæiske debat særdeles kærkommen. Helt som herhjemme har flere og flere politikere samt erhvervsledere erkendt, at det ganske enkelt er udtryk for hjernespild af dimensioner, når så få kvinder kommer til tops  et hjernespild, der kun forstærkes af, at én af Europas største konkurrenter, Kina, tilsyneladende ikke har tilsvarende problemer.
40 pct. af de private virksomheder i Kina ejes således af kvinder.
Når det så er sagt, kan debatten i Europa ikke se sig fri for at virke en anelse desperat. I 2011 er kvinder i bestyrelser og direktioner stadig en mangelvare; ergo må vi nu ty til kvoter og tvang.
Eller som man også ynder at sige i Tyskland: »Den, der ikke vil høre, må føle«.
Får, fordi de er kvinder
At forslaget har den omkostning, at regeringer direkte skal intervenere i private virksomheders ledelsesret, er så åbenbart en pris, man må betale. Tilsvarende ignorerer kvotetilhængerne synspunktet om, at heller ikke kvinder kan gå direkte fra gaden ind i en bestyrelse.
Skal kvindeandelen op, er det derfor en ufravigelig forudsætning, at vi først får flere kvinder på ledelsesgangen for på den måde at øge rekrutteringsgrundlaget til bestyrelserne. Endelig overser kvotetilhængerne, at modellen reelt er udtryk for en forsimplet tankegang, hvor man kan opdele befolkningen udelukkende efter køn. Hvad med kompetence, alder, etnicitet og vilje til at kaste sig ud i ledelse? Og hvad med frihed til forskellighed? Uanset hvordan man end vender og drejer det, vil kvotemodellen føre til ufrugtbare diskussioner om, at kvinder kun forfremmes, fordi de er kvinder.
I stedet for at falde for kvotefristelsen bør Europas ledere derfor holde hovedet koldt. På den ene side bør vi i fællesskab erkende, at ingenting kommer af ingenting  kun lommeuld.
Derfor skal vi gøre op med myten om, at problemet blot løser sig automatisk.
På den anden side skal vi afvise tvangskvoter som en løsning. I stedet bør vi slå ind på en tredje vej, hvor vi i tæt samarbejde med hinanden og erhvervslivet forsøger at udvikle forpligtende initiativer, der vel at mærke respekterer virksomhedernes ledelsesret. Og nej, det har vi ikke prøvet før!
Mit danske forsøg
I Danmark har jeg som ligestillingsminister netop lanceret et initiativ kaldet Operation kædereaktion, hvor jeg i fællesskab med store danske virksomheder, institutionelle ejere og headhuntere for første gang har opstillet konkrete anbefalinger for flere kvinder i bestyrelser.
Blot to måneder efter lanceringen har 31 virksomheder forpligtet sig over for hinanden, deres bestyrelser og for den sags skyld også ministeren, at de nu vil gøre en ekstra indsats for at udklække og opspore de kvindelige kandidater. I sidste uge kunne den første virksomhed, nemlig Novozymes, melde tilbage, at de indstiller to kvinder til generalforsamlingen i marts.
I Tyskland, hvor Angela Merkel for nylig sagde endegyldigt nein danke til kvoter, arbejder man med en lignende model, ligesom det forventes, at briterne vil slå ind på en tilsvarende kurs, når Davies-rapporten foreligger.
Fra dansk side vil vi sammen med en række lande som Sverige og Storbritannien tage initiativ til, at vi i EU-kredsen får en principdrøftelse af disse alternative modeller frem for at sidde fast i kvoteskuren.
Hvis der er noget, kvotemodellen i Norge har vist, er det også, at tvang ikke fører til medejerskab i erhvervslivet.
En undersøgelse har f.eks. vist, at 31 pct. af de virksomheder, der efterfølgende har ladet sig omregistrere, har gjort det for at undgå kravet om kønskvotering. Man kan som bekendt kun føre en hest til truget, men ikke tvinge den til at drikke.
Lykke Friis er ligestillingsminister og medlem af Venstre




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",9.0,16. februar 2011,"Blot to måneder efter lanceringen har 31 virksomheder forpligtet sig over for hinanden, deres bestyrelser og for den sags skyld også ministeren, at de nu vil gøre en ekstra indsats for at udklække og opspore de kvindelige kandidater. I sidste uge kunne den første virksomhed, nemlig Novozymes, melde tilbage, at de indstiller to kvinder til generalforsamlingen i marts."
189,/debat/leder/2016/05/uansvarlig-u-vending,En uansvarlig U-vending,Sebastian Abrahamsen," Dansk Folkeparti havde travlt med at udstede garantier til den danske befolkning i efteråret. Der var absolut ingen risiko for, at Danmark ville blive smidt ud af det europæiske politisamarbejde Europol, måtte man forstå på partiet. Derfor kunne danskerne trygt gøre, som DF anbefalede, og stemme nej til at ophæve retsforbeholdet ved afstemningen den 3. december.
Flere fremtrædende DF’ere slog på tromme for, at Danmark sagtens kunne beholde sit forbehold og efterfølgende forhandle en parallelaftale med EU, ligesom visse ikkemedlemslande har. Og selv hvis det slog fejl, garanterede DF, at Danmark kunne afholde en ny folkeafstemning, der handlede særskilt om Europol.
DF fik som bekendt sin vilje. Det endte med et nej den 3. december. Men ikke så snart har regeringen indledt forhandlingerne om en parallelaftale med de andre EU-lande, før DF har fået travlt med at padle baglæns fra sine egne valgløfter.
Partiets egen EU-ordfører, Kenneth Kristensen Berth, erklærede i torsdagens Information, at Dansk Folkeparti nu bestemt ikke kan anbefale en ny folkeafstemning, eftersom det ville betyde, at Danmark risikerer at blive fuldgyldigt medlem af Schengen-samarbejdet.
Ordføreren vil sågar foretrække en parallelaftale, der stiller Danmark dårligere end i dag, frem for en ny afstemning. Stik imod partiets tidligere løfter om, at Danmark kunne forhandle sig til en parallelaftale, der var mindst lige så god som i dag.
Enten gør Kenneth Kristensen Berth sig nu skyldig i samme spil for galleriet, som DF beskylder statsminister Lars Løkke Rasmussen for, når han beklager sig over, hvor svært det bliver for ham at forhandle en parallelaftale.
Eller også har DF rent faktisk vendt 180 grader og er nu ved at løbe bort fra sine egne garantier. Garantier, som blev udstedt af Folketingets næststørste parti, og som de danske nejvælgere har sat deres lid til, da de satte deres kryds sidste vinter.
Den slags U-vending klæder ikke et parti, der nyder så stor opbakning blandt befolkningen. DF må leve op til det ansvar, der følger med, når man vokser ud af rollen som protestparti og ind i rollen som en regulær magtfaktor.
Selv om Kenneth Kristensen Berth og Kristian Thulesen Dahl ikke har lyst til at se det i øjnene, er der en reel risiko for, at det ikke lykkes Lars Løkke Rasmussen at forhandle en parallelaftale med EU. Hvad anbefaler DF i den situation? De danske vælgere har fortjent et svar.
",2.0,23. maj 2016,"Selv om Kenneth Kristensen Berth og Kristian Thulesen Dahl ikke har lyst til at se det i øjnene, er der en reel risiko for, at det ikke lykkes Lars Løkke Rasmussen at forhandle en parallelaftale med EU. Hvad anbefaler DF i den situation? De danske vælgere har fortjent et svar."
6396,/debat/2013/10/eu-risikerer-lammelse-vaerste-amerikanske-stil,EU risikerer lammelse i værste amerikanske stil,Jan-Werner Müller," 
	Europæerne så vantro til, da USA i sidste uge lå underdrejet pga. et ’regerings-shutdown’ og en overhængende risiko for statsbankerot. Måske følte de også skadefryd. Trods alt har Europas ledere længe måttet tåle latterliggørelse og foragt for problemerne i eurozone: Gang på gang har de bragt deres økonomier på afgrundens rand for så at redde dem i sidste øjeblik.

	Men skadefryden kan hurtigt forsvinde, for Europa risikerer at blive ramt af sin egen form for ’nedlukning’. For på samme måde som Republikanernes Tea Party-fraktion har forvandlet USA’s kongres til en paralyseret og selvhadende institution, vil en stærk alliance af anti-EU-partier potentielt kunne lamme Europa, hvis de vinder tilstrækkeligt med stemmer ved næste Europaparlamentsvalg.

	USA og EU har noget til fælles: De har styreformer med betydelig magtdeling og mange gensidige kontrolinstanser (checks and balances). Den indretning er positiv for alle, der gerne ser, at lovgivning er baseret på bred konsensus og helst vil undgå, hvad den amerikanske statsmand James Madison betegnede som »offentlig ustabilitet«.

	Men modsat Westminster-modellens entydige parlamentariske majoritetsstyre gør de ’blandede regimer’ det ret nemt for et relativt lille antal politiske aktører at nedlægge veto mod forandringer. Hertil kommer, at den er mindre gennemsigtig, ligesom en klar ansvarspådragelse er vanskeligere. Beskyldninger for at politisere kan hele tiden flyttes rundt.

	Forfatningsfædrene i USA håbede velsagtens på, at Amerikas politikere ville blive socialiseret ind i dette system og lære at arbejde sammen. Men beklageligvis ligner idealet om gentlemanlovgivere, der finder hinanden bag lukkede døre i kompromisløsninger, som tjener almenvellet, i stigende grad en illusion i en epoke med 24-timers nyhedscyklusser og stærke interessegrupper.

	Mareridtsparlament

	Skønt Europaparlamentet aldrig har været en elsket institution, var det indtil for nylig mere tilbøjelig til at leve op til det amerikanske ideal. Af den simple grund, at de fleste af dets medlemmer havde mindst to ting til fælles: De var stort set alle tilhængere af EU og nidkære vogtere af parlamentets hårdt tilkæmpede beføjelser, som de ønskede udvidet.

	Parlamentet har da også fået langt større indflydelse, end de fleste europæere gør sig klart. Som professor ved London School of Economics, Simon Hix, påpeger, ender omkring 25 procent af de lovændringer, som foreslås af Europa-Parlamentet med at blive gældende lov. Den andel er højere end den tilsvarende i noget nationalt parlament.

	Planer for at gøre EU mere demokratisk har ofte fokuseret på at give MEP’erne udvidede beføjelser ud fra den naive antagelse, at Parlamentet altid vil være proeuropæisk. Men hvad nu, hvis det kapres af en europæisk udgave af Tea Party – en gruppe, hvis svorne mission er at komme selve den fælleseuropæiske regeringsførelse til livs? Den italienske premierminister, Enrico Letta, advarede for nylig i et interview med New York Times om, at Europas proeuropæiske mainstreampartier må kunne vinde mindst 70 procent af pladserne for at undgå »et mareridt af en lovgivende forsamling.«

	Politisk lammelse

	Lettas advarsel kunne måske antyde et EU-establishment, som netop bekræfter de grunde, populisterne har til at tage afstand fra Unionen: At Europas vælgere kun tillades mere demokrati, hvis det forbliver et demokrati uden reelle valgmuligheder.

	Derfor er det vigtigt at gøre sig klar, hvor farerne mere præcist ligger. Ikke alle partier, der kritiserer euroen, er f.eks. imod EU (det gælder f.eks. Alternative für Deutschland). Ikke desto mindre findes der også ganske mange deciderede anti-EU-partier med stærkt destruktivt potentiale og en selvforståelse, der lider under fundamentale selvmodsigelser. De hævder demokratisk legitimitet på grundlag af de stemmer, de har fået ved valget til Europa-Parlamentet, men benægter samtidig, at selvsamme parlament skulle være demokratisk. De stræber efter at nedlægge hele molevitten, men beholder gerne prestigen og de penge, der følger med posten som europarlamentariker.

	Som afdækket i en undersøgelse af Marley Morris bidrager antieuropæerne uhyre lidt til det virkelige lovgivningsarbejde. De foretrækker i stedet at føre sig frem som folketribuner ved plenarmøderne – især det britiske UKIP excellerer i denne øvelse.

	Mange af de partier, som er samlet i den parlamentariske gruppe Europæisk Frihed og Demokrati (EFD) tilbyder ganske enkelt ingen sammenhængende politikplatform.

	Tilmed forsøger franske Marine Le Pens Front National, der fører i de franske meningsmålinger og Geert Wilders indvandrerfjendske og antiislamiskeparti i Holland nu at skabe en paneuropæisk anti-EU-alliance. Muligvis vil de sammen kunne føre en mere effektiv kampagne, men den kan også gå hen og blive mere kaotisk, for trods alt higer nogle af de populistiske partier ikke efter at blive associeret med åbenlyst racistiske strømninger.

	Europæiske borgere bør tænke sig om to gange, før de overvejer at stemme på partier som disse. Medmindre de altså virkelig ønsker sig et dysfunktionelt EU. Styrkes de antieuropæiske partier, vil resultatet ikke blive en ny slags politik, men derimod politisk lammelse.

	Der findes reelle alternativer – også til sparekure og nøjsomhedspolitik – og der findes et reelt venstre-højre-spektrum af muligheder i parlamentet – endda i højere grad end i nogle af de nationale parlamenter. Og vel er det demokratisk legitimt at ville protestere.

	Men det er også vigtigt at tage sig selv og sin stemme alvorligt. Shutdowns er for politiske teenagere, ikke for ansvarsbevidste voksne.

	 

Jan-Werner Müller er idéhistoriker og professor i politilogi ved Princeton Universitet

© The Guardian og Information

Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,24. oktober 2013,Oversat af Niels Ivar Larsen
10262,/debat/2012/03/laeserbreve-1,Læserbreve,Informations Webredaktion," Indien er intet godt forbillede
Ejlif A. Vrejlev, Risskov
Flemming Erslev skriver et udmærket indlæg om Tibets situation i Information den 26.marts, om hvordan Kina håner Tibet. Og det er rigtig synd for det tibetanske folk i Kina, ligesom det er for alle de andre undertrykte mindretal i Kina.
Men da Dalai Lama ifølge Information 30. maj 2009 udtalte at »Indien er et godt eksempel på et land, hvor man i 1.000 år har haft så mange religioner, der lever ved siden af hinanden i harmoni.
Religiøs tolerance er en del af den Indiske kultur«, så er det da også en hån. Denne gang imod de millioner af forskellige folk, der i Indien igennem tiderne har mistet livet pga. af religiøse fanatikere.
 
Brug video ved samtaler
Kirsten Skovbo, Højbjerg
Dansk Psykologforbund har sortlistet deres egne børnepsykologer. Alligevel fortsætter de med at arbejde med skilsmisser.
Socialminister Karen Hækkerup (S) vil ellers sikre, at anbragte børns tilsyn ikke foregår ved at plejefamilien eller institutionen sidder ved siden af, imens barnet høres.
Men der sidder også inkompetente sagsbehandlere og socialrådgivere i kommunerne, der fører børnesamtaler helt alene med anbragte børn.
Uden at være pædagoger, selv at have børn eller haft erfaringer gennem arbejde med børn? Men der er 86 procent fejl i sagsbehandlerarbejdet. Ved både skilsmissesager og børneanbringelser findes en enkel løsning: Mate Meo-systemet.
Her sættes et videokamera op, som registrerer hvad der tales om og hvordan der tales med barnet, så man sikrer, at hverken psykologer eller sagsbehandlere/ socialrådgiver frit kan skrive hvad som helst i journalerne.
Det sker desværre i masser af tilfælde, at den berørte part ikke kan genkende det nedskrevne materiale, fordi det er skrevet ud fra sagsbehandlerens eget farvede skøn og vurdering.
Der skal så uendelig lidt til for at meninger og konklusioner ændres til uigenkendelighed.
Hvis der opstår uoverensstemmelser borgeren og systemet imellem, burde videooptagelsen kunne ses og gennemgås af en neutral uvildig tredje person.
 
SF’s program er ikke utopier
Susanne Danielsen, Østerbro
At påstå, at udkastet til nyt principprogram i SF bygger på tidligere principprogrammer i SF, sådan som Mattias Tesfaye og Kasper Bjerring Søby Jensen gør 23. marts, er ganske enkelt ikke rigtigt. Der er nemlig ikke længere tale om et egentligt opgør med den kapitalistiske samfundsindretning.
Derfor er vi mange gamle skuffede SF’ere, både de mere end 2.000 der har meldt sig ude over det seneste år, og blandt dem af os, der lige akkurat stædigt holder fast ved medlemskabet og dermed i den folkesocialistiske grundsjæl.
Derfor fik jeg kaffen galt i halsen onsdag morgen, da jeg læste, at vi tidligere i SF har haft vedtaget »floskler, omfattende teoretiseringer, flagrende utopier og langhårede analyser«.
Jeg tror ikke, at det har været opfattelsen hos folk som Mogens Fog, Axel Larsen, Gert Petersen, Aage Frandsen og Holger K. Nielsen, der alle har været en del af SF’s politiske udvikling de seneste fem årtier.
Men nu smører jeg heller ikke længere leverpostejmadder, så jeg er nok uden for det segment, artiklen er henvendt til.
I øvrigt mener jeg, at det er noget tøsepjat ikke at stå ved, at dette nye udkast for SF’s principielle grundlag er et totalt brud med SF’s hidtidige programmatiske grundlag.
 
Bølgegang i den økonomiske politik
Jeppe Jessen, Randers
Det er snart umuligt at skelne højre fra venstre, når det gælder skat på arbejde. Tænk sig at få marginalt flere penge mellem hænderne!
Jeg synes dog, det er pudsigt, at vi i en krise, som handler om mangel på efterspørgsel, mener, at det er et værktøj. Jeg forstår da tanken, at flere penge mellem hænderne på forbrugerne skulle stimulere efterspørgslen.
Det er dog nærliggende, at menigmand vælger at spare de fleste af pengene op. Dette stimulerer næppe efterspørgslen?
Opsparaingstendensen hænger naturligvis sammen med at folk er usikre på deres jobsituation.
De er usikre på, om denne gave fra oven er midlertidig eller permanent, og de er naturligvis først og fremmest interesserede i at redde sig selv og sine nærmeste fra vanskeligheder.
Disse problemstillinger bliver forstærket af en anden væsentlig detalje – som i øvrigt også gælder førtidspensionsreformen – nemlig, at der ikke er mangel på udbuddet af arbejdskraft, men tværtimod mangel på efterspørgsel af arbejdskraft.
I hvilket univers dikterer logikken da, at større udbud af arbejdskraft skulle kunne stimulere den umiddelbare efterspørgsel af arbejdskraft?
Vi kunne selvfølgelig ansætte flere på jobcentrene til den ekstra gruppe af arbejdsløse, der opstår?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,29. marts 2012,En artikel pr. redaktion - sendt til jer hver søndag
7530,/debat/2013/05/ideale-fordring,Den ideale fordring,Georg Metz," Dansk Folkepartis udenrigsordfører Søren Espersen var forleden i radioen, hvor han blev spurgt til sin rolle i det danske folketingsflertals beslutning om at deltage i Irak-krigen. Hvordan havde han det med den velkendte falske begrundelse. Jamen, det havde Søren Espersen det ikke godt med: mange danske soldater blev jo dræbt i krigen, flere såret. Men Søren Espersen nærede dengang tillid til daværende udenrigsminister Colin Powell i USA og daværende statsminister Anders Fogh Rasmussen – derimod mistillid til Mogens Lykketoft, daværende formand for Socialdemokraterne og ikke forhippet på krig. Forhippet var til gengæld Søren Espersen i daværende tillid til Colin Powell, der hin sorgens dag sad i FN’s Sikkerhedsråd og viftede med et pilleglas, der kunne rumme hvad som helst, men som ifølge Powell var et masseødelæggelsesvåben med potens til at myrde millioner.
Masseødelæggelsesvåbenkontrollerende ambassadør Blix, som Søren Espersen ikke rigtigt kunne huske hvad hed, »snusede« med Espersens ord rundt i Saddam-land og havde ikke fundet noget, men svenskeren var åbenbart ikke så tillidsvækkende som USA’s udenrigsminister og den danske statsminister, der ikke troede, men på daværende tidspunkte vidste at Saddam havde masseødelæggelsesvåben.
Colin Powell tog fejl, Anders Fogh tog fejl, Lykketoft tog ikke fejl, krigen var hovedløs, Blix havde ret. Søren Espersen erkendte i radioen sammenhængen og fortrød på egne og Dansk Folkepartis vegne. Espersen erkendte det hele som en misforståelse og var ked af det. Hans tillid til Powell og Rasmussen havde på dette ikke helt uvæsentlige punkt været daværende uberettiget. Espersen tog daværende fejl.
Stort at indrømme brølere
Stor er den mand, der indrømmer sine brølere, større den politiker, der gør det. Fra at være almindelig dansk levebrødspolitiker hæver ved sin erkendelse Søren Espersen sig op over gennemsnittet og passerer på vejen den kreative Anders Fogh, der ikke kunne drømme om at erkende noget som helst. Er der måske nogen der vil have Saddam tilbage! Der ikke er noget at komme efter hos Fogh, men altså hos Søren Espersen.
Nu er der bare lige det ved Espersens positive erkendelse, at den sådan set ikke er ret meget mere værd end Fogh Rasmussens udeblevne. En anelse mere måske, eftersom Fogh takket være sin iver efter dansk krigsdeltagelse og aktive hengivenhed for George W. og amerikanerne scorede sit job i NATO.
En sådan gevinst havde Søren Espersen ikke i kikkerten. For Espersen var konkret personlig fortjeneste ved krigen tvivlsom, Espersens bevæggrunde var nok løsagtige, men måske mere oprigtige.
Fogh Rasmussens ophøjelse viser verdens uretfærdighed. En person, der tager så grueligt fejl, fastholder en i bund og grund forkert eller forrykt beslutning og fortsat er betroet en af de mest magtfulde stillinger i verden, skriger mod den tomme himmel. Fogh Rasmussen løj, men fik og beholdt sit fine job.
Søren Espersen derimod, han tog så også fejl, hvad med ham?
Espersen er som sagt sit partis udenrigspolitiske ordfører. Mange får sikkert blot ved tanken rødgrøden galt i halsen, men en ministerpost er ikke som før fjern fra fremovers realiteter.
Nu kunne måske nogen forestille sig politikere som Fogh Rasmussen og Søren Espersen, folk der har taget så fatalt fejl, og hvor Espersen i modsætning til Fogh erkender fejlen, også erkendte andet og mere og tog konsekvensen.
Hvad mere end at have sendt sit land i krig på et falsk grundlag skal der til for at erkende andet og mere? Kan man i det politiske system forestille sig noget antydningsvis mere graverende? I fald nogen kan, bedes forslag tilsendt Søren Espersen, så han kan finde trøst i selvbebrejdelsen. Men mon.
At trække sig fra politik
Man kunne i et øjebliks falsk forhåbning forestille sig politikere, der efter en fejltagelse af nævnte kaliber med dræbte og sårede landsmænd på samvittigheden, utallige døde og kvæstede indfødte samt uoverskuelige følger for det invaderede land – alt hvad der hører krig til – man kunne forestille sig i den bedste af alle verdener, at politikere med et sådant ansvar på nakken drog en rimelig og anstændig konklusion og trak sig ud af politik. At folk med så vaklende dømmekraft herefter levede deres liv i mere tilbagetrukne domæner, hvor fejltagelser ikke har vidtgående og fatale konsekvenser for fædreland og andre.
Man kunne således forestille sig en rigtig Søren Espersen, ikke den fiktion af alvorsfuld betydning i egen indbildning der render rundt på Christiansborg og snakker storpolitisk, en sand Søren Espersen, at denne ægte Espersen, denne gode politiker, dette virkelige mandfolk erkendte gælden til sit land, markerede fejltagelsens dimensioner og nedlagde sit valgte hverv. Danmark går ikke under af den grund, hvis Espersen tror dét.
En sådan handling – sjælden i politik – kunne foregå andre nuværende og kommende politikere med et stolt eksempel, et forbillede som i tidens fylde ville indbringe Espersen en bronzestatue af sig selv og ikke nødvendigvis i Skjern.
Tænk om nogen omfattede den politiske gerning med en sådan alvor. Tænk om nogen i Kierkegaards land i dette år forstod, at fejl har konsekvenser og ikke blot, når lokummet for længst er brændt ned, klares med spin og en øm historie fra de varme lande om blind tillid til daværende personer, som politisk forstand og menneskelig modenhed i tide havde indset kun dækkede over fup og gamle aviser.
Dømmekraften taget i betragtning, hvad sker næste gang, Søren Espersen beslutter noget?
Dette blot en strøtanke om den ideale fordring.
Glem det. Der bliver ingen buste.
Men den nuværende Espersen bærer herefter narrens hat på sin kullede knold.
 




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",4.0,11. maj 2013,"Nu er der bare lige det ved Espersens positive erkendelse, at den sådan set ikke er ret meget mere værd end Fogh Rasmussens udeblevne. En anelse mere måske, eftersom Fogh takket være sin iver efter dansk krigsdeltagelse og aktive hengivenhed for George W. og amerikanerne scorede sit job i NATO."
2259,/debat/leder/2015/06/naar-nederlaget-regerer,Når nederlaget regerer,Christian Jensen," I sit regeringsgrundlag taler Lars Løkke Rasmussen om visioner for et ’friere, rigere og rimeligere’ Danmark. Men han glemmer at fortælle, at friheden og rigdommen primært vil komme til at gælde for de i forvejen frie og rige. Og det er alt andet end rimeligt. Konsekvensen af det politiske grundlag, som Venstres mindretalsregering i går lagde frem, vil uvægerligt blive et land præget af større ulighed, mindre bæredygtighed og mere lukkethed om sig selv og sine ydre grænser.
Vi taler om et Danmark, der vil blive trukket socialt skævt af den sænkning af topskatten, som planlægges finansieret næste år af et loft over kontanthjælpen. Et Danmark, der forsøger at lukke landegrænserne for forfulgte fra krige, vi selv deltager i. Et Danmark, der med en ny integrationsydelse og asylansøgere med indtægt på SU-niveau stik imod afgivne løfter vil sende flygtningebørn under fattigdomsgrænsen.
Vi taler også om et Danmark, der definitivt vil miste sin position som humanitær stormagt, når regeringen beskærer ulandsbistanden til en verden, der ikke siden Anden Verdenskrig har haft mere brug for hjælp. Et Danmark, der med nedlæggelsen af Irak-Kommissionen vil ophøje løgne og manipulationer under Danmarks krigsdeltagelse til retfærdighed. Et Danmark, der vil vælge sorte erhvervsinteresser foran grøn omstilling.
Det er det Danmark, Lars Løkke Rasmussens Venstre-regering vil efterlade sig, hvis regeringsgrundlaget føres ud i livet. Noget godt at sige om det? Ja, at Lars Løkke Rasmussens regering langt fra har magt som agt.
Med den nye regering kastes Danmark ud i en periode præget af politisk usikkerhed og ustabilitet. Landets fremtid er således lagt i hænderne på en statsminister og et parti, der regerer med blot 34 mandater og på baggrund af en stribe nederlag.
Mens Lars Løkke Rasmussen forsøger at kigge frem, har de fleste fortsat vanskeligt ved at glemme, at Danmarks nye statsminister for bare et år siden af mange partifæller blev forkastet som værdig partiformand. Han blev ved folketingsvalget forkastet af kernevælgere i titusindvis. Og han blev efter valget forkastet af de borgerlige støttepartier, der afviste at spænde bæreselerne ud under et regeringsprojekt, de vel i sidste instans ikke tror på, at Lars Løkke Rasmussen kan løfte.
Det er fra det moralske og politiske lavpunkt, Lars Løkke Rasmussen og hans 16 ministre nu skal forsøge at rejse sig. Men paradoksalt nok er det netop, når andre har opgivet håbet, at Lars Løkke Rasmussen tidligere har vist sig stærkest i tro og vilje.
Venstre har tidligere regeret landet med en endnu mindre mindretalsregering. Det var i 1973 under ledelse af Poul Hartling. Dengang varede det i 14 måneder. Mange drager i dag paralleller, men midt i mange ubesvarede spørgsmål tyder ikke meget på, at Venstres nye mindretalsregering vil lide samme skæbne.
Lars Løkke Rasmussen synes således rede til at give køb på bærende dele af sin egen politik for at skabe de fornødne flertal med såvel de borgerlige støttepartier som den socialdemokratisk-radikale opposition.
I udlændinge- og værdipolitikken danser Venstre velvilligt efter Dansk Folkepartis pibe. På velfærdsområdet er vejen banet for brede forlig over midten med Lars Løkke Rasmussens undsigelse af hans egen nulvækst i den offentlige sektor.
Som største borgerlige parti har Dansk Folkeparti brug for at vise den ansvarlighed, partiet med vanlig populisme undslog sig ved at afvise at gå i regering. Derfor må Kristian Thulesen Dahl forventes at strække sig langt for at vise sine vælgere resultater.
Som nyvalgt socialdemokratisk formand har Mette Frederiksen brug for at vise handlekraft. Det kan forhåbentlig allerede i efteråret sikre en nødvendig justering af dagpengereformen, ligesom Socialdemokraterne og de radikale trods alt må søge at trække Venstre-regeringen i en mere socialt ansvarlig og bæredygtig retning.
De allerede verserende rygter om Venstre-regeringens snarlige død kan derfor meget vel vise sig stærkt overdrevne.
Men kønt bliver det næppe, når nederlagets regering skal regere. Det ligner mere frihed til de i forvejen frie. Større rigdom til de rige. Flere nederlag til de fortabte. Og mere sort erhvervspolitik end grøn omstilling.
",44.0,29. juni 2015,"Vi taler også om et Danmark, der definitivt vil miste sin position som humanitær stormagt, når regeringen beskærer ulandsbistanden til en verden, der ikke siden Anden Verdenskrig har haft mere brug for hjælp. Et Danmark, der med nedlæggelsen af Irak-Kommissionen vil ophøje løgne og manipulationer under Danmarks krigsdeltagelse til retfærdighed. Et Danmark, der vil vælge sorte erhvervsinteresser foran grøn omstilling."
8296,/debat/2013/01/brug-debat-tvaerfaglighed-psykiatrien,Vi har brug for debat og tværfaglighed i psykiatrien,Mette Berg Christiansen og Andreas Hoff," Pernille Jensen (PJ), cand.pæd. og næstformand for Dansk Selskab for Psykosocial Rehabilitering, fremførte den 18. december i Information sin bekymring over, at vi, to yngre læger i psykiatrien, i vores kronik den 14. december ikke skulle mene, at der er behov fra udefrakommende kritik i psykiatrien.
Det kan vi naturligvis kun være enige i, at der er behov for. Psykiatri er et komplekst område, og for at forbedre behandlingen af psykiske lidelser har vi som læger både brug for erfaringer fra patienterne og deres pårørende, men også fra psykologer, sygeplejersker, socialrådgivere, pædagoger, sociologer, filosoffer, politikere og sidst, men ikke mindst journalister.
Vi er enige i mange af PJ’s synspunkter, heriblandt at polyfarmaci er uhensigtsmæssig og bør undgås. Vi er også enige i, at en stigning i omfanget af tvangsforanstaltninger ikke er et udtryk for øget kvalitet.
Endvidere er vi også enige i, at det naturligvis bør give anledning til selvransagelse. Forklaringer på stigningen i tvang kunne omfatte ændret registreringspraksis eller ændringer i graden eller typen af sygdom blandt de indlagte patienter.
Naturligvis kan det også skyldes, at man, som PJ påpeger, ganske enkelt endnu ikke har fået tilstrækkeligt fokus på – eller ekspertise i – at undgå tvangssituationer, om end det er vores indtryk, at der er stor opmærksomhed på at undgå tvang.
Et umuligt eksperiment
PJ berører også i sin kommentar, om indlæggelse i sig selv forhindrer selvmord eller ej, og kommenterer, at den gavnlige effekt af indlæggelse i forbindelse med presserende selvmordstanker ikke er bevist.
Der synes her at være tale om omvendt logik og lovligt stramme krav til bevisførelse. Sidder man med et menneske, f.eks. i en psykiatrisk akutmodtagelse, som giver udtryk for, at vedkommende måske agter at tage livet af sig selv, tilbydes stort set altid indlæggelse, først og fremmest på baggrund af erfaringer med, at selvmordsplaner ofte er af størst intensitet omkring tidspunktet for henvendelse, og at indlæggelse giver en mulighed for at være omkring – og passe på – dette menneske på et tidspunkt, hvor det pågældende menneske er ude af stand til at tage vare på sit liv.
PJ henviser til statistikker, som viser, at selvmordsrisikoen er højest i forbindelse med indlæggelse og umiddelbart efter indlæggelse og synes at mene, at dette måske bør give anledning til, at der afstås fra indlæggelse. Men risikoen for at få et hjertestop er også størst, mens man er indlagt på en hjerteafdeling.
Det betyder naturligvis ikke, at det at blive indlagt på en hjerteafdeling øger risikoen for hjertestop, men er et udtryk for, at man er indlagt netop i kraft af behovet for behandling.
PJ efterspørger tydeligere beviser, men dette ville kræve et helt utænkeligt forsøg, hvor man tilbød indlæggelse til hvert andet selvmordstruet menneske, som henvendte sig, og ikke til de andre og efterfølgende sammenlignede udfaldet. Et sådant forsøg kan naturligvis aldrig tillades.
Det er korrekt, at psykisk syge i gennemsnit lever kortere end baggrundsbefolkningen. Der er mange årsager til dette. Disse tæller blandt andet selvmord og manglende overskud til en sund levevis. Vi ønsker på ingen måde at lukke øjnene for, at antipsykotisk medicin har bivirkninger – også bivirkninger, der potentielt kan medvirke til at forkorte levetiden.
Medtænk andre former
Men når man skal undersøge en behandlings virkning og effekt f.eks. på levetid, kan man ikke nøjes med en enkelt undersøgelse, man må lave mange. Det er ikke unormalt, at nogle undersøgelser viser det modsatte af andre. Samlet set peger forskningen dog på, at antipsykotika forlænger levetiden hos mennesker med skizofreni. Derfor er det lægers pligt at tilbyde denne behandling efter grundig information om virkninger og bivirkninger, hvor forståelse for, at bivirkninger kan være eller blive uacceptable, er helt grundlæggende.
Vi er, ligesom PJ, store tilhængere af, at der i videst muligt omfang tilbydes al mulig ikke-farmakologisk behandling, herunder psykoterapi, psykosocial rehabilitering, netværksinddragelse, psykoedukation, fokus på tidlig indsats og fokus på at forebygge og behandle livsstilssygdomme. På mange af disse områder har vi inden for de seneste årtier fået ny viden, og vi er enige om, at den bør implementeres i højere grad, end den aktuelt er.
Der er mange svære problemstillinger i psykiatrien, og der er endnu mange ting, vi kan blive klogere på. PJ giver udtryk for, at hun ønsker, at vi som unge læger udviser ydmyghed for den svære opgave. Hun har helt ret. Ikke bare bør arbejdet i psykiatrien give anledning til ydmyghed – ydmyghed bør være en primær værdi i psykiatri.
 
Mette Berg Christiansen er læge og medlem af Dansk Psykiatrisk Selskab (DPS), og Andreas Hoff er læge og bestyrelsesmedlem i Foreningen for Yngre Psykiatere, der er en del af DPS.
 




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",3.0,15. januar 2013,"Endvidere er vi også enige i, at det naturligvis bør give anledning til selvransagelse. Forklaringer på stigningen i tvang kunne omfatte ændret registreringspraksis eller ændringer i graden eller typen af sygdom blandt de indlagte patienter."
7057,/debat/2013/07/stigmatiserende-ordning,’Stigmatiserende ordning’,Catarina Nedertoft Jessen," 
	Tanken bag den kommende ordning mellem psykiatrien og PET er at forhindre terror. Det skal gøres ved, at psykiatere oplyser PET om psykisk syge mennesker med ekstremistiske eller radikale holdninger. Men ordningen har ingen hold i virkeligheden, mener Karl Bach Jensen, som er udviklingskonsulent i landsforeningen af nuværende og tidligere psykiatribrugere (LAP).

	»Blot fordi folk er i berøring med psykiatrien, udgør de ikke nogen større risiko for samfundet,« siger han.

	Karl Bach Jensen mener derimod, at ordningen kan ramme en minoritet af udsatte mennesker: »Ordningen stigmatiserer folk, som er ramt af psykiske vanskeligheder. De har det jo slemt nok i forvejen. Hele tanken om, at folk, som er psykisk syge, er farlige for samfundet, er urimelig. Det er diskriminerende.«

	Med den nye ordning vil psykiatere skulle dele personfølsomme oplysninger med PET. Det sker i øjeblikket med PSP-samarbejdet, som er et samarbejde mellem politiet, de sociale myndigheder og psykiatrien, men skal nu ske i endnu højere grad. Nemlig også når psykiatere oplever ekstremistisk og radikal opførsel.

	»I resten af samfundet skal man selv give tilladelse til, at fortrolige oplysninger leveres fra én myndighed til en anden. Psykisk syge bliver frataget rettigheder i PSP-samarbejdet, og med den nye ordning vil det blive gjort i endnu højere grad. Det er i strid med alle vores principper i LAP, og jeg mener faktisk også, at det er et menneskeretsligt problem,« siger Karl Bach Jensen. Han er bange for, at den nye ordning vil tabuisere psykisk sygdom yderligere, og det undrer ham, at netop psykisk syge skal sættes i forbindelse med terror.

	»Hvis du er alvorligt psykisk syg, er det svært at lave veltilrettelagte, planlagte handlinger. Det er i virkeligheden mere en værdidiskussion, end det er et reelt problem. Jeg har ikke hørt, at der er belæg for at sige, at de, som har begået terror, har haft så store psykiske vanskeligheder, at handlingerne kunne være blevet undgået, hvis psykiaterne havde samarbejdet med PET,« siger Karl Bach Jensen. Han tror derfor ikke, at ordningen vil have nogen betydning i praksis.

	»Det er ikke, fordi man ikke skal forhindre terrorhandlinger, men det forekommer mig ejendommeligt, at man kobler de her ting.«

Information søgte også at interviewe PET, men de mente, at de havde udtalt sig tilstrækkeligt i denne sag
",3.0,19. juli 2013,"	»Det er ikke, fordi man ikke skal forhindre terrorhandlinger, men det forekommer mig ejendommeligt, at man kobler de her ting.«"
9408,/debat/2012/08/enhedslisten-folketingets-fredeligste-parti,Enhedslisten er Folketingets fredeligste parti,Mikael Hertoft," I løbet af sommeren har mange journalister ringet til medlemmerne af Enhedslistens hovedbestyrelse for at spørge, om vi går ind for vold. Diskussionen er blevet hysterisk, som når kommentatoren Kasper Mikkel Sonne på Anders Samuelsens Facebookside den 17. juli overvejer at anskaffe sig en pistol for at beskytte sig mod Enhedslisten. En anden kommentator på samme Facebookside, Michael Engel, skriver om Enhedslisten: »Jorden bliver rød den dag, de prøver! Det kaldes KONTRA Revolution! Hvis de vil ha’ vold, så skal de få det.«
Men nej, Michael Engel. Vi i Enhedslisten vil ikke have vold. Vi er et politisk parti, der arbejder med fredelige midler for samfundsforandring. Det, vi ikke helt kan se bort fra, er muligheden for, at vores modstandere vil bruge vold. Det er desværre ofte sket, at fredelige folkelige bevægelser, der arbejder for samfundsforandringer, er blevet stoppet med vold. Det så vi f.eks. i Chile i 1973, hvor en lovligt valgt socialistisk præsident blev væltet ved et kup og myrdet sammen med titusinder andre, som fredeligt havde prøvet at forandre Chile i retning af mere lighed og øget velstand til den brede befolkning. Og Chile er desværre langt fra det eneste eksempel.
I Europa i dag bliver højrefløjen stadig mere aggressiv. Fascistiske bøllegrupper tæver indvandrere og venstrefløj i lande som Grækenland, Frankrig og England. I Århus har vi set højrefløjen gøre det samme i mindre omfang, uden at politiet har kunnet stoppe dem. I Ungarn har den nye regering, som inkluderer det konservativt autoritære parti Fidesz støttet af det højreekstreme Jobbik, vedtaget en lang række tiltag, der indskrænker demokratiet. Over hele landet tager de voldelige angreb på minoriteter til.
Enhedslistens kamp er derfor en kamp mod vold og for udvidelse af demokratiet. Vi arbejder for en revolution, hvor en engageret og aktiv befolkning ændrer de grundlæggende magtforhold i samfundet.
Civil ulydighed
Enhedslisten vil ikke bruge vold som politisk kampmiddel, men vi ønsker heller ikke, at befolkningen blot skal se passivt til, at dens vilkår forringes.
Vi betragter fredelig, civil ulydighed som et stærkt redskab, befolkningen kan bruge. Samfundsforandring kommer ikke først og fremmest fra Folketinget. Ideen om at skabe et Christiania opstod ikke i Folketinget. Fristaden ville slet ikke ligge midt i København til glæde for mange mennesker uden civil ulydighed og stædighed.
Kirkeasyl er et andet stærkt eksempel på civil ulydighed, da irakiske flygtninge skulle udvises til en usikker tilværelse i Irak. Tusinder af borgere gik med i foreningen for at beskytte irakerne, der havde bosat sig i Brorsonskirken. Protesten endte med, at politiet yderst brutalt og midt om natten stormede kirken, tævede løs på fredelige demonstranter, mens de sad ned, og med vold førte irakerne ud til lufthavnen.
Jeg er medlem af Forældre mod politibrutalitet og har set politiet i aktion til mange gange. Set, hvordan politiet de seneste 20 år er blevet oprustet – har fået langt farligere pistoler med større kaliber. Politiet brugte sine gamle 7,65 mm pistoler, da man i 1993 skød 113 skud ind i en demonstrerende folkemængde på Nørrebro. Havde man brugt de nye 9 mm pistoler, var der sandsynligvis nogen, der var døde.
Politiet har også fået peberspray, som i virkeligheden er Tabasco x 50 på spraydåse. Det er meget smertefuldt at få i øjnene. Politiet har mere tåregas, skudsikre veste, og strips i stedet for håndjern. Politiet har øvet sig i at sætte anholdte i futtog – her sidder de sidder bagbundne på jorden i rækker, indtil de tisser i bukserne. Der er også helt nye typer pansrede biler, avanceret fotoudstyr mm. I dag har vi et top tunet korps. Tilsvarende findes i hele Europa. Et sådant oprustet politikorps er en fare, både for de mennesker, der kommer i vejen for politiet og for demokratiet. Det må være et krav, at ordensmagten skal nedrustes. Det betyder dog ikke, at der ikke i fremtiden vil være behov for et politi, der løser opgaver som færdselsregulering, opklaring af kriminalitet m.m.
Politiet demonstrerede sin magt til den store klimademonstration i København, hvor 100.000 demonstrerede. Politiet anholdt op mod tusind demonstranter, fordi nogen få autonome havde kastet et par sten mod en bygning. Siden er ordensmagten blevet trukket igennem retssystemet for uberettigede anholdelser af demonstranter, der blev ydmyget og måtte sidde bagbundne i strips på jorden i næsten fire timer. Resultatet var en dom efter menneskerettighedernes torturparagraf ved Østre Landsret.
Et civiliseret militær
»Ingen tror i dag, at der kan komme en udenlandsk invasion af Danmark. Derfor er der intet behov for et forsvar, der kan imødegå en sådan invasion. Derfor bør militæret, som vi kender det i dag, nedlægges og erstattes af en langt mindre organisation, der kan stå for et evt. dansk bidrag til fredsbevarende FN-indsatser,« lød det fra Enhedslisten i en resolution ved det seneste årsmøde, hvor der blev gjort kritisk status over Libyen-krigen.
Resolutionen understreger, at Enhedslisten går ind for nedrustning: »Det betyder bl.a., at vi ikke skal købe kampfly, men fly, der kan bruges til opgaver som søredning og overvågning af forurening osv.; ikke skal bygge krigsskibe, men skibe, der kan anvendes til redningsopgaver, fiskeriinspektion, forureningsbekæmpelse og som hospitalsskibe; og ikke købe eller bygge kampvogne, men mineryddere osv.
Samtidig skal den indsats, der ydes af organisationer, der arbejder med civilt beredskab, med internationalt humanitært arbejde og med konfliktforebyggelse opprioriteres. Der skal opbygges en tilstrækkelig kapacitet, der vil gøre det muligt at rykke ud med humanitær bistand meget hurtigt.«
Enhedslisten er det mest fredelige af Folketingets partier.
Vi er det eneste parti, der hele tiden har været mod Danmarks deltagelse i krigene i Irak og Afghanistan. Enhedslisten støttede ganske visst interventionen i Libyen, men trak hurtigt støtten, da partiet opdagede, at NATO misbrugte FN’s mandat. Alle andre partier fortsatte med at støtte bombningen.
Stop voldsromantikken
Vold er ikke romantisk. Men hele menneskehedens historie er fuld af vold, og det ville være naivt at tro, at det ikke også gælder fremtiden. Danmark har været velsignet med en historie, der har været mere fredelig end i andre lande. Vi kan håbe, det bliver ved, og vi arbejder for det. Man må håbe det bedste, men forberede sig på det værste.
Den verden, vi lever i, er mere voldelig end nogensinde. Det seneste skud i oprustningen er ubemandede fly, der kan dræbe på lang afstand – også uden for krigszoner. Brugen af droner er statsligt organiserede mord på politiske modstandere fra USA’s side. Enhedslisten har ikke patent på revolutionen. En revolution kommer, når et gammelt system ikke længere kan fungere, og befolkningen ikke vil finde sig i det. En revolution er et stort opsving i folkelig aktivitet. Den er og må være befolkningens, især det arbejdende folks, eget værk, og den har Enhedslisten ikke patent på. Naturligvis søger Enhedslisten samklang med de folkelige bevægelser, der fremmer de samme sociale og økologiske mål som Enhedslisten. Det har vi nemt ved at finde for tiden.
 
Mikael Hertoft er medlem af Hovedbestyrelsen i Enhedslisten




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",110.0,8. august 2012,E-mail *
4260,/debat/2014/09/aeldre-bjarne-corydon,40: ’Jeg er ældre end Bjarne Corydon’,Mads Brügger," Kort tid efter jeg fyldte 40, fandt jeg mig selv i New York, løbende ned af 5th Avenue med et longboard i armene, altså et ekstra langt skateboard. Selv om jeg havde travlt med at nå flyveren til København, havde jeg alligevel brændt dyrebare minutter af på at købe brættet. Nu var jeg sent på den.
Lidt efter stod jeg i en hotelreceptionen, svedig og febrilsk, med mit longboard i armene og forhørte mig hos smuk receptionist, om jeg stadig kunne nå mit fly.
»Having an age crisis, are we?« spurgte hun spydigt.
Men jeg havde egentlig ikke alderskrise. Min alder blev først kritisk to år senere, sådan omtrent nu, hvor jeg for første gang er blevet bevidst om en pinefuld og dybt besynderlig kendsgerning: Jeg er ældre end Bjarne Corydon.
Hele mit liv har det været et grundvilkår, at ministre, i særdeleshed finansministre, var væsentligt ældre end jeg, og når jeg ser på Bjarne Corydon, er det svært at begribe, at han er et år yngre end jeg – han virker langt mere voksen. Men jeg er altså 42 år gammel, og selv om dette tal ifølge Douglas Adams’ Håndbog for galakseblaffere er svaret på alt, er jeg ikke rigtig sikker på, om det er ensbetydende med, at jeg rigtigt er blevet voksen. Jeg er i hvert fald ikke i stand til at projicere den samme uigennemtrængelige ’væg til væg’-voksenhed, som Corydon er.
Besøg af havfruen Wendy
Jo ældre jeg bliver, des mere tænker jeg på min far, og hvor naturligt og ubesværet han mestrede den mystiske kunst at være en voksen mand. Jeg har en udpræget fetichistisk natur, og som barn holdt jeg meget af at studere hans udstyr: Hans hyttesko med messingbidsler, hans undertøj, som alt sammen var hvidt og af samme mærke, hans jakkesæt, hans lommeknive, hans tegnebøger, hans barberudstyr, hans lighter og hans piber. Jeg hørte nøje efter, når han lærte mig, at man altid kan bedømme en mands karakter på hans skotøj, og at bælte og sko altid skal matche, og jeg elskede at kigge på, når han bandt sine slips.
Det mest voksne, jeg vidste, var, når han kom hjem fra arbejde med attachémappen i hånden, og tog sin Burberry trenchcoat af, og skænkede en whisky med soda til min mor og sig selv. Enten var det Famous Grouse eller Chivas Reagal, de drak, og i mens talte de om politik og udvekslede sladder og rygter, og jeg tænkte hver gang: »Årh ja, hvor er det bare voksent.«
Nu har jeg selv drengebørn, og de er cirkus på den alder, hvor jeg selv blev bevidst om de voksnes verden. Begge mine drenge, som er seks og ni år, er i øjeblikket vildt optagede af, hvad det vil sige at være en rigtig mand – det er ikke noget, jeg har podet dem med. Anstødsstenen har derimod været tegnefilmen Kong Neptuns Krone, hvor Svampebob Firkant og søstjernen Patrick drager ud på en episk færd for at bevise, at de er rigtige mænd og ikke bare nogle små pattebørn. Undervejs snyder havfruen Wendy dem til at tro, at hun har tryllet dem om til rigtige mænd, men i virkeligheden har hun blot klistret falske overskæg på dem. Tricket virker dog, og Svampebob og Patrick bryder glade ud i sang om, at »nu vi er mænd med rigtige overskæg, nu er vi mænd med underbuks med læg«.
Pointen synes at være, at fuldvoksen mandighed er en konstruktion, og trolddommen varer kun ved så længe, man ikke er bevidst om, at det hele bygger på snyd.
Måske Bjarne Corydon har haft besøg af havfruen Wendy?
Drik aldrig små fadøl
Men altså; jeg har et lille publikum til min adfærd som 42-årig mand, og det tager jeg meget alvorligt. Nogle af de ting, min far lærte mig – f.eks. at en rigtig mand altid bestiller store fadøl, for intet er så uklædeligt som en mand med en lille fadøl i hænderne – giver jeg videre til mine sønner. Men jeg fortæller dem også, hvad min mor lærte mig; nemlig at en voksen mand skal kunne stryge sine skjorter selv og have rene og kortklippede negle.
»Kaptajn Haddock er en rigtig mand, far,« siger min ældste søn alvorligt, når jeg læser Tintin med dem om aftenen.
»Ja, det ER han nemlig,« svarer jeg, selv om han jo helt åbenlyst også er koleriker, funktionel alkoholiker, og ude af stand til at have normale relationer til kvinder – men det var ligesom ikke rigtig noget, man snakkede om, dengang Hergé slog sine streger.
I dag, når jeg læser Politiken, falder jeg over en kommentar, hvor et medlem af Livmoderfeministisk Basisgruppe skriver, at hun »ville ønske, at hendes søn bliver bøsse«, så han slipper for at skulle forholde sig til, hvor forvansket og misvisende et billede nutidens mænd får af kvindekroppen gennem medierne. Og så tænker jeg, at mine sønner kommer til at vokse op i en skør, skør verden, som er langt sværere at navigere i, end den jeg selv er rundet af.
Som lagkage i regnvejr
Fysisk har jeg det fint med at være 42, selv om min ven Mikael Bertelsen siger, at det hele ændrer sig til det værre, når man er kommet over 45. Jeg kan godt lide at have en voksen mands krop, med en voksen mands arme og en voksen mands skægstubbe. I min adfærd forsøger jeg at være mig min alder bevidst og har f.eks. erkendt, at en mand i 40’erne ikke må drikke sig brandstiv, for så tænker folk, at der noget alvorligt galt. Det er heller ikke så klædeligt at stå på longboard, når man er 42, må jeg nok indrømme. På den anden side kan en mand i 40’erne tillade sig at ryge pibe og gå med hat uden at virke latterlig. Det har jeg bestemt tænkt mig at udforske.
Nogle gange kigger jeg mig i spejlet og frygter, at mit ansigt snart falder totalt sammen, ikke mindst fordi jeg stadig ryger cigaretter. Men så tænker jeg på et billede af digteren W.H. Auden i hans ældre år, hvor hans ansigt var så furet, at det, med hans egne ord »lignede en lagkage, der havde stået ude i regnen«. Hvis jeg får et ansigt som det, vil jeg være glad, for Auden var allersejest som gammel.
Fjoller videre
I Stefan Zweigs sidste bog Verden af i går, beretter han om det habsburgske Wien. Her var det en cause celebre, at man ansatte den 38-årige Gustav Mahler som direktør for den kejserlige opera, for gik det virkelig an at betro så vigtig en stilling til så ungt et menneske?
I det gamle Wien stolede man ikke på folk under 40. I dag er det på mange måder lige omvendt, man stoler ikke på en person over 20, og dagligt møder jeg mennesker på min egen alder, der klæder sig som teenagere og forgæves forsøger at træne sig til teenagekroppe.
Men når jeg retter blikket ud i verden, ser jeg, at mænd i begyndelsen af 40’erne, virkelig sætter fut i fejemøget for tiden – apropos Bjarne Corydon: Julian Assange er i begyndelsen af 40’erne, og det er kaliffen af Islamisk Stat, Abu Bakr al-Baghdadi, også, og de er jo ikke synderligt ’fyrre, fed og færdig’-agtige – uden sammenligning hinanden imellem og mig selv i øvrigt.
Jeg har meget, jeg gerne vil nå at udrette, før jeg fylder 50. Hvis jeg er bange for noget i forhold til min alder og fremtiden, er det, at jeg bliver magelig og sløver hen åndeligt. Derfor tænker jeg ofte på visdommen i det råd, som Steve Jobs gav til de studerende på Stanford Universitet tilbage i 2005: »Bliv ved med at være sultne, og bliv ved med at være fjollede.«
Måske var det derfor, jeg købte dét longboard.
Mads Brügger er programchef på Radio24syv
Hvordan oplever du den alder, du er nået til? Del dine helt personlige overvejelser, oplevelser, frustrationer og glæde ved din alder via linket her. Så publicerer vi de bedste påjournalen ‘10, 20, 30...‘




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",16.0,8. september 2014,"Det mest voksne, jeg vidste, var, når han kom hjem fra arbejde med attachémappen i hånden, og tog sin Burberry trenchcoat af, og skænkede en whisky med soda til min mor og sig selv. Enten var det Famous Grouse eller Chivas Reagal, de drak, og i mens talte de om politik og udvekslede sladder og rygter, og jeg tænkte hver gang: »Årh ja, hvor er det bare voksent.«"
174,/debat/2016/05/poul-madsen-siger-undskyld,Poul Madsen siger ikke undskyld,Lasse Jensen," Ekstra Bladet ville ikke være Ekstra Bladet og chefredaktør Poul Madsen ville ikke være Poul Madsen, hvis han bare havde sagt undskyld til de to piratgidsler Eddie Lopez og Søren Lyngbjørn, da Københavns Byret forleden tildelte dem hver 300.000 kroner i erstatning. Retten fastslog, at avisen havde krænket deres privatliv med dens reportager og billeder under deres mere end 800 dage lange fangenskab i Somalia.
Ekstra Bladet og JP/Politikens Hus modtog dommen, men Poul Madsen erklærede, at domstolen ikke havde ret. Han havde ikke krænket Eddie og Søren, men af hensyn til deres videre liv ville dommen ikke blive appelleret. Madsen mener, at avisen havde ret til at bringe billederne – og han vil gøre det igen i en lignende situation.
I Presselogen på TV 2 NEWS var det nærmeste, han kom til en undskyldning, at han var »ked af, hvis Søren og Eddie følte sig krænket«.
Madsen har tidligere afvist en kendelse fra Pressenævnet, der mente, at hans avis i samme sag havde overtrådt de presseetiske regler.
I øvrigt interessant at søndagens Presselogen ikke borede i, hvad TV 2 nu gør. Stationen bragte nemlig også interview med gidslerne. Mon ikke det ender med et forlig?
Ekstra Bladet skal udrede et historisk stort beløb, næsten en million kroner med sagsomkostninger. Retten fastslår, at personer, der befinder sig i fangenskab, har krav på en særlig beskyttelse i forbindelse med interview, hvor de ikke har mulighed for frit at give samtykke til eller modsætte sig, at de interviewes.
Og det var formentlig også en skærpende omstændighed, at billederne af gidslerne blev bragt igen og igen som et led i Ekstra Bladets massive kampagne for at få dem løsladt. En kampagne, som nogen mener i virkeligheden forlængede deres lidelser, selv om byretten ikke tager stilling til den tolkning. Den vil aldrig kunne bevises eller modbevises.
I Ekstra Bladets selvforståelse står ingen ved siden af og slet ingen over avisens egen tolkning af presseetikken eller loven. Man ved godt, at en domstol håndhæver loven, men derfra er der uoverstigeligt langt til at erkende, at man har begået en alvorlig fejl.
Det er ikke ulovligt at sige, at man i princippet gerne vil bryde loven igen. Alle ved, at en domstolsafgørelse drejer sig om en konkret sag og ikke – som nogen har fortolket den – at Københavns Byret med sin afgørelse for tid og evighed har forbudt medier at bringe billeder af andre gidsler. Det har den ikke.
Når DR, TV 2, Sjællandske Medier, Information og en række andre medier har bragt et billede af en stor gruppe gidsler hos den nigerianske terrororganisation Boko Haram, er det ikke med kendelsen pludselig blevet ulovligt.
Og når Poul Madsen og andre redaktører lidt skråsikkert erklærer, at de nærmest har en hellig pligt til at offentliggøre billeder og interview af og med danske gidsler, er det også en sandhed med meget store modifikationer.
Faktisk har danske medier nærmest kollektivt besluttet at lægge fornuftige begrænsninger på sig selv i to konkrete gidselsituationer: Den ene var, da den tidligere tv-vært Jeppe Nybroe blev taget som gidsel i Libanon, og den anden var, da fotografen Daniel Rye i 400 dage blev holdt som gidsel af Islamisk Stat. Familie, kolleger og gidselrådgivere overbeviste ikke mindst i Daniel Ryes tilfælde danske redaktører om, at presseomtale ville komplicere og forlænge fangenskabet. Måske ovenikøbet koste gidslet livet.
Man kan ikke i den aktuelle sag lade være med at fundere over, hvorfor Ekstra Bladet gav Eddie Lopez og Søren Lyngbjørn så massiv omtale, når avisen faktisk respekterede en helt igennem rimelig selvcensur i Daniel Rye-sagen.
Var det, fordi Rye-sagen ikke involverede et rederi, der nemt kunne fremstilles som slyngelagtigt? Var det, fordi Ekstra Bladet ikke havde den solo? Var det, fordi journalistik og markedsføring blev sammenblandet i en usmagelig oppustet kampagne, der pralende fremstillede avisen som primus motor i bestræbelserne på at få dem frigivet?
Lasse Jensen er mediejournalist. Klummer er udtryk for skribentens egen holdning
",11.0,25. maj 2016,"I Ekstra Bladets selvforståelse står ingen ved siden af og slet ingen over avisens egen tolkning af presseetikken eller loven. Man ved godt, at en domstol håndhæver loven, men derfra er der uoverstigeligt langt til at erkende, at man har begået en alvorlig fejl."
6427,/debat/2013/10/laeserbreve-10,Læserbreve,," 
	Overfald efter LGBT-festival

	Rikke Bolander, København

	Lørdag nat fik vores ven Nicolai smadret en flaske hovedet og blev sparket, mens han lå på jorden omringet af fem-seks mænd, der råbte, om han var mand eller kvinde. Hvis ikke han havde haft paryk og korset på, var han sikkert ikke bare sluppet med en bule i baghovedet og et trykket ribben. Omvendt var det nok ikke sket, hvis ikke han havde været klædt ud som dame, hvilket han var, fordi han havde været værtinde ved MIX Copenhagens LGBT-filmfestivals afslutningsfest.

	Overfaldet har gjort alle på filmfestivalen vrede og kede af det. Efter 10 dage med film, der hylder mangfoldigheden i seksualitet og kønsudtryk, havde vi sænket paraderne og glemt, at hadforbrydelser stadig sker. Vi havde inviteret tre drag queens til vores fest, fordi de understreger det absurde i fasttømrede kønsudtryk. Det er vigtigt, for det giver alle uanset seksualitet eller kønsidentitet mere frihed til at være sig selv.

	Overfaldet på Nicolai bekræfter, at det stadig efter 28 år er nødvendigt med en LGBT-filmfestival, hvis vi fremover skal undgå, at snæversynet igen skal resultere i vold og ydmygelser.

	Flyrejser er en overset synder

	Bent Jørgensen, Møn

	Midt i diskussionen om, hvordan vi kan minimere vores CO2-forurening, godt hjulpet i gang af stigende råvarepriser, har vi i dag en CO2-forurener, som slet ikke bliver diskuteret. Det drejer sig om vores ret til, så ofte vi vil, at rejse med fly.

	Det er naturligvis et gode, selv om CO2-forureningen fra flytrafik har et omfang, som får vores gevinst ved affaldssortering til, at se ubetydelig ud. CO2-forureningen ved en families flyrejse til Thailand, svarer til samme families energiforbrug og CO2-forurening et helt år hjemme i parcelhuset.

	Det burde derfor være oplagt at opstille regneeksempler for vores svineri med miljøet ved flyrejser i kraft af den øgede bevidsthed og indføre rationering af flybilletter i klodens navn. Således får vi begrænset denne aktivitet.

	Skab flydende læsesal

	Yuji Weisgard, Joel Salbach Holse, Amalie Westborg Schiøtz, København

	København er i voldsom udvikling. Der flytter 1.000 nye indbyggere til byen hver måned, og en stor del af disse tilflyttere kommer hertil for at påbegynde en uddannelse. Som studerende oplever vi et udbredt behov for flere læsepladser i København. Vi forsøger at leve op til efterspørgslen ved selv at tage hånd om problemet.

	I foreningen Samspil vil vi skabe et alternativ til de fyldte læsesale i København. Vi har allieret os med ejeren af en 300 kvadratmeter stor kulpram, og er i fuld gang med at få søsat projektet om Den flydende læsesal. Men i jagten på en kajplads og i etablering af partnerskaber, har vi mødt modvind.

	Vi brænder for projektet, og vi er godt på vej, men den offentlige forvaltning er svær at have med at gøre. Det undrer os, at et initiativ, som støtter studerende i deres akademiske udfoldelser, og som tilmed bringer liv til Københavns Havn, ikke får nogen særlig opbakning fra Københavns Kommune og universiteterne.

	Vi håber på, at man i fremtiden vil indse potentialet i initiativer, som vil skabe bedre betingelser for, at studerende kan dygtiggøre sig til gavn for alle.

	Spørgetid med substans

	Erik Møller Andersen, København

	Oppositionspartilederne vil i spørgetiden i Folketingssalen hver anden tirsdag gå i tv-transmitteret duel med statsministeren. Barfoed, Samuelsen, Thulesen Dahl og Løkke Rasmussen mod Thorning-Schmidt. Det er næsten som den gamle leg to mand frem for en enke.

	I Folketingssalen bliver det bare fire partiledere frem for en statsminister. Nu får vi endelig en form for debat, der vil give lyttere og seere substans frem for floskler og gentagelser. Vi glæder os til en retorik på højt plan og et afslappet kropssprog uden grimasser.

	Lægepraksisser fra stenalderen

	Nikolaj Frydensbjerg Elf, Odense

	Lægepraksisser fungerer, som om de var fra stenalderen. Vaccinationskort laves af pap. Der føres ikke nødvendigvis digital journal over vaccinationer eller overføres vaccinationsoplysninger fra én lægepraksis til en anden. Hvem skulle dog også finde på at flytte? Eller miste sit vaccinationskort eller glemme det på rejse til udlandet?

	Lægepraksisser kan heller ikke kontaktes via e-mail. Man skal ringe til dem eller gå ind via deres hjemmesider, som de selv er lidt stolte af. Men hvis man skulle have glemt sin adgangskode til hjemmesiden, er det bare surt. Så skal man møde op personligt for at få en ny.

	Hvis man så ringer, får man lov til at vente 20 minutter i en heterofonisk pendling frem og tilbage mellem duuut og dingdong. Lægepraksisser er fra stenalderen, kommunikativt set.

	Stem nej til mere EU-indflydelse

	Thure Barsøe-Carnfeldt, Dronninglund

	Formanden for EU-Parlamentet, Martin Schulz, udtalte forleden til Der Spiegel, at »EU fremover skal modtage og fordele alle indvandrere som illegalt eller legalt kommer over grænserne til et af EU-landene«.Europa skal dermed erkende, at vi er et indvandringskontinent og derfor skal lovliggøre indvandring, hvor medlemsstaterne skal modtage indvandrere efter en fordelingsnøgle fastsat af EU.

	Ifølge FN’s flygtningeorganisation, UNHCR, er antallet af illegale indvandrere fra Libyen til Europa seksdoblet i løbet af det seneste års tid, og der befinder sig allerede to til fire millioner illegale indvandrere i EU. Mange er kommet hertil med hjælp fra menneskesmuglere.

	Hvem tror på, at Danmark er klar til at optage ekstra 100-500.000 indvandere fra Afrika og Mellemøsten? De fleste forventes, at være mandlige analfabeter. Det har vist sig, at vi dårligt kan hjælpe vore egne svage ældre. Godt nok har vi været gode til at lempe reglerne for indvandring, men flertallet af danskerne er ikke klar til yderligere indvandring. Ved det kommende valg om tilslutning til den nye EU-patentdomstol i 2014, bør vi af flere grunde stemme nej. Først og fremmest, fordi domstolen er unødvendig, men også fordi vi ikke ønsker at komme yderligere under EU’s beskyttelse. EU er efterhånden blevet en belastning for danskerne.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,19. oktober 2013,"	Lægepraksisser kan heller ikke kontaktes via e-mail. Man skal ringe til dem eller gå ind via deres hjemmesider, som de selv er lidt stolte af. Men hvis man skulle have glemt sin adgangskode til hjemmesiden, er det bare surt. Så skal man møde op personligt for at få en ny."
12608,/debat/2011/03/graeske-sultestrejkende-asylansoegere-martyrer,Græske sultestrejkende asylansøgere er martyrer,Costas Douzinas," Mens verdensoffentligheden følger de nordafrikanske revolutioner med tilbageholdt åndedræt, er et knapt så mediedækket nordafrikansk oprør  eller måske er menneskelig tragedie en mere velvalgt betegnelse  under udvikling i Athen og Grækenlands andenstørste by Thessaloniki.
300 papirløse og ulovlige immigranter, de fleste fra Maghreb-landene (Algeriet, Marokko, Mauretanien og Tunesien, red.) sultestrejker på 40. døgn i dag. Mange af dem har måttet indlægges på hospitalet i koma-tilstand og er tæt på en en kritisk tilstand af organsvigt og derpå følgende død.
Der er tale om mennesker, der har levet og arbejdet i Grækenland i op til syv år. De plukkede oliven og appelsiner, passede gamle og syge og arbejdede på byggepladser og frugtplantager for en brøkdel af den græske mindsteløn.
Efter år med udnyttelse og ydmygelse af denne art fik de for nylig at vide, at de ikke længere er ønsket i landet som følge af Grækenlands alvorlige økonomiske krise.
Betaler for nedturen
De kan derfor vælge mellem at forlade landet frivilligt eller blive deporteret. Disse indvandrere er dermed blevet dobbelte ofre, først for Grækenlands oppustede boom-økonomi, dernæst for Grækenlands krakkede økonomi. Nu anses de for at være overskydende elementer, der må skaffes af vejen som affald.
Hvad er de sultestrejkendes grundlæggende ønske? At grækerne skal lægge mærke til deres udsatte og beskedne eksistens, tilstå dem grundlæggende arbejdstagerrettigheder og sikre dem minimale levevilkår.
Som minimum higer de efter en helt elementær anerkendelse af, at de bor og arbejder i Grækenland, men bliver behandlet værre end fangerne i en straffelejr. Deres budskab er:
»Vi er de mange usynlige, papirløse, som arbejder iblandt jer for få håndører. Vi er en del af jeres samfund og fællesskab og en del af det, som jeres regering gør for jer.«
Vi taler her om mennesker, der ikke straffes for, hvad de har gjort, det vil sige for kriminalitet eller ulovligheder, men for hvem de er. De er homines sacri  altså juridisk ikke-eksisterende personer og derfor ikke-personer, hvilket betyder at den græske stat, arbejdsgivere og fremmedfjendske minoritet kan behandle/behandler dem på de mest brutale, fornedrende og uværdige måder.
Den græske regering afviser indtil videre deres krav, skønt den insisterer på, at den til fulde respekterer menneskerettighederne. Rettigheder tilhører mennesker, får vi at vide, på baggrund af deres iboende menneskelighed og ikke på grund af deres mere snævre medlemskab af nationer, stater eller grupper. Det lyder som en smuk og fortrøstningsfuld filosofi. Men behandlingen af de papirløse afslører beklageligvis det udsagn som en halv ideologisk sandhed.
Umenneskelig politik
I teorien omfatter de universelle menneskerettigheder alle mennesker, i praksis kun anerkendte borgere. Dette ser vi yderligere bekræftet ved Grækenlands behandling af sine asylansøgere. I januar afgjorde den europæiske domstol for menneskerettigheder, at det svarede til tortur og nedværdigende behandling at sende flygtninge tilbage til Grækenland på grund af de forfærdelige fængselslignende forhold, som hersker i de lejre, hvor landet anbringer de flygtninge, der ankommer til det.
Grækenland giver stort set aldrig politisk asyl til flygtninge, og nu må de øvrige europæiske lande afstå fra at sende asylansøgere tilbage til Grækenland. Den græske regering er i den senere tid blevet fordømt for sine krænkelser af den grundlæggende værdighed hos de elendige gentagne gange. Dette er en sørgelig udvikling for et land, hvis forrige fordømmelse for systematisk tortur går tilbage til oberstvældets diktatur fra 1967-74  en dyster og brutal periode, hvor mange af medlemmerne af det nuværende græske regeringsparti, deriblandt premierminister George Papandreou, søgte tilflugt i udlandet.
De sultestrejkende er martyrer i en dobbelt forstand. På græsk  og arabisk  betyder martyr både vidne og offer. Med deres ofre vidner de om, at der findes højere sandheder end livet  eller rettere: De markerer, at livet kun er værd at leve, hvis det også er værd at dø for.
I den forstand virkeliggør de sultestrejkende, hvad filosoffer fra Rousseau til Derrida har betegnet som selve frihedens essens: at handle imod biologiske og social determinisme i en højere sandheds navn.
Ordet offer kommer af det latinske sacrum facere  at gøre det almindelige helligt. Det slår bro over hverdagslivet med noget, som transcenderer dette: Den sandhed, som de sultestrejkende forsvarer på det personlige plan, er den menneskelige værdighed  det, som gør enhver person unik i vores fælles menneskelighed.
Baseret på racisme
Vores individuelle identitet bliver opbygget igennem den gensidige anerkendelse, som andre giver til selvet, og selvet giver til andre. Jeg føler mig god i det omfang, at mine nære venner og mindre nære relationer opfatter mig som god. De papirløses mangel på grundlæggende rettigheder i deres arbejds- og hverdagsliv medfører et fravær af al anerkendelse, og gør dem derfor til mindre end menneskelige.
Hvad er retfærdighed? Vi er omgivet af uretfærdighed, men ofte ved vi ikke, hvori retfærdighed består.
I Grækenland har man aborteret al retfærdighed med IMFs økonomiske diktater, med Athens trøstesløse ghettoer, med nedskæringerne i lønningerne for de lavest lønnede og i ydelserne til arbejdsløse og pensionister, i behandlingen af flygtninge og i den mur, som nu bygges for at holde de fattige ude og grækerne inde.
At protestere imod uretfærdighed og overgreb, at appellere til at blive set, hørt og minimalt anerkendt, om det så skal koste dem døden  er den største tjeneste, som disse papirløse kan gøre Grækenland.
Ved at yde modstand imod umenneskeliggørelse bliver de frie og kæmper for at redde grækernes ære fra deres regerings kynisme. Og samtidig kan de mindre end de millioner af andre papirløse i det øvrige Europa om, at efter oprøret på Tahrir-pladsen kan også de tage deres skæbne i egne hænder og modstå de europæiske regeringers racistiske politik.
Costas Douzinas er græsk retsfilosof
© The Guardian og Information Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,3. marts 2011,"Vores individuelle identitet bliver opbygget igennem den gensidige anerkendelse, som andre giver til selvet, og selvet giver til andre. Jeg føler mig god i det omfang, at mine nære venner og mindre nære relationer opfatter mig som god. De papirløses mangel på grundlæggende rettigheder i deres arbejds- og hverdagsliv medfører et fravær af al anerkendelse, og gør dem derfor til mindre end menneskelige."
3594,/debat/2014/12/dr-goer-nemmere-vaere-ledig,DR gør det ikke nemmere at være ledig,Taja Brenneche," KRONIK – Forleden fortalte jeg min søster, at jeg havde læst om en konference, som jeg syntes lød spændende. Men jeg var gået i stå ved tilmeldingsblanketten, hvor to ud af tre obligatoriske felter gjorde mig ilde til mode. Af navn, stilling og organisation kan jeg kun prale af at have en af delene.
»Du er i gang med selvstigmatisering,« sagde min søster. »Det er helt almindeligt. Samfundet stigmatiserer de arbejdsløse, og på et tidspunkt begynder de fleste at vende kritikken indad.«
Således belært af en socialrådgiverstuderende på første år så jeg samme aften første afsnit af DR’s udsendelse Den dag de fremmede forsvandt. Som en del af temaet ’Danmark på overførsel’ sætter Danmarks Radio spørgsmålstegn ved, om det kan betale sig at tage lavtlønsarbejde, som primært er besat af udlændinge, frem for at modtage dagpenge. I programmet udsætter de en række arbejdsløse for et eksperiment for at vurdere, om arbejdsløse er villige til at tage lavtlønnede stillinger i stedet for at modtage dagpenge. Eksperimentet går ud på at tilbyde en håndfuld ledige lavtlønnede stillinger i en uge med mulighed for ansættelse, hvis de gør en god figur. En enkelt af programdeltagerne mødte ikke op på arbejde, en anden mødte for sent, mens en række kvinder bogstaveligt talt piskede rundt for at gøre hotelværelser rent på rekordtid.
Det, DR her præsenterer – helt uden at tage kritisk stilling – er urimelige arbejdsvilkår. Og dem skal ingen, hverken østeuropæere, asiater eller danskere, udsættes for. Det er sagen uvedkommende, hvilken nationalitet arbejdstageren har. Det er derimod vedkommende, at vi i et samfund som det danske har råd til ikke alene at betale folk en anstændig løn, men også at tilbyde dem arbejdsglæde og trivsel. Det er ikke for meget at forlange. Som en deltager i eksperimentet påpeger:
»Det her er faktisk ikke i orden. Det er at udnytte nogen, som ikke har andre muligheder.«
Befolkningen knokler
På baggrund af programmet konkluderer DR indirekte, at arbejdsløse er kalkulerende og vælger job ud fra, hvor meget det giver i løn, sammenlignet med hvad man kan få på dagpenge. Det er sprit på et mediebål, som allerede brænder stærkt. Ifølge en undersøgelse foretaget af tænketanken Cevea har den måde, medierne forholder sig til de ledige på, ændret sig markant i løbet af de seneste 20 år. Hvor ledigheden tilbage i 1993 primært blev tillagt samfundsstrukturer, er det altså i dag den enkelte ledige, der får skylden for sin situation.
Og den fremstilling af de ledige siver ud til befolkningen. Min egen far har betroet mig, at hvis ikke han kendte min situation, ville han afgjort have mistro til de ledige og have svært ved at forstå, hvorfor det er så svært for dem. Var han alene blevet præsenteret for mediernes historier, havde han altså optaget den holdning, at ledighed er selvforskyldt.
Det gør det bestemt ikke nemmere at være ledig. Det er drøjt nærmest at blive beskyldt for frivilligt at lukrere på – og spilde – offentlige midler, mens resten af befolkningen knokler.
Cirkus hos den anden aktør
For at tale om spildte offentlige midler, så lad os et øjeblik fjerne sigtekornet fra de ledige og rette det mod de andre aktører, som jobcentrene kan overlade beskæftigelsesindsatsen af ledige til. På papiret skal de hjælpe de ledige i beskæftigelse. I realiteten oplever jeg det som et værre cirkus.
I manegen er det coach-uddannede konsulenter, der underholder med peptalks og selvindlysende fakta ophøjet til videnskabelige analyser. De illustrerer pointer med løst håndtegnede kurvediagrammer, for enhver ved, at i dette djøfiserede new public management-samfund kan man sige mere med en graf, end man kan sige med ord. De jonglerer med tal og statistikker, med faglige og personlige kompetencer og bedyrer, at der er masser af job derude. De er bare usynlige. Så vi skal ud og sælge os selv. Og de er fulde af gode ideer til, hvordan man kan peppe sit cv op, finde på en mere fængende overskrift til sin LinkedIn-profil eller brænde igennem med sin personlighed på 30 sekunder. Mere skal der ikke til for at skille sig ud.
Publikumsrækkerne bugner af veluddannede, interessante og kvalificerede mennesker, som er tvangsindlagt til forestillingen, fordi de risikerer at miste retten til dagpenge, hvis de ikke møder op. Det er nemlig systemets logik, at vi kommer nærmere et job ved at møde jævnligt til cirkusforestilling hos den anden aktør.
Det ville alt sammen være meget komisk, hvis ikke det var så tragisk. De andre aktører lægger deres indsats i slipstrømmen på den diskurs, at ledighed er den enkeltes ansvar.
Liv i nysgerrigheden
At modtage afslag på afslag, møde lukkede døre og gang på gang løbe panden mod en mur er ikke befordrende for hverken selvværd eller motivation.
For mit eget vedkommende fylder systemet og alle dets regler så meget i min hverdag, at min akademiske nysgerrighed, gejst og glæde fortoner sig som noget knap synligt i baggrunden – som solen bag et tæt skydække på en grå decemberdag. Og ja, jeg selvstigmatiserer.
Så for at bryde den negative spiral deltog jeg i den der konference. I trods skrev jeg ’ledig’ under stilling, og ’-’ under organisation – selv om det var fristende at bruge skyggebetegnelsen ’freelancer’. Og konferencen var spændende og inspirerende, og den ruskede liv i min akademiske nysgerrighed. Den mindede mig om, at det er her, jeg kan bidrage.
Let røven
Hvad angår motivation er løn noget af det sidste, jeg tænker på, når jeg søger et job. Og det er jeg ikke ene om. Se bare på de mange praktikstillinger og ansættelser med løntilskud, kandidater tager. Da det ret beset er at arbejde gratis (mod at opnå erfaring ganske vist), er det altså ikke lønnen, der driver dem til at tage den slags ansættelser. Desuden er det ifølge en undersøgelse foretaget af KarriereVejviseren generelt for akademikere, at de vægter højt fagligt niveau, når de søger job.
Arbejdsglæde og trivsel er mine største ønsker for et arbejde. Derfor er jeg motiveret til at søge job, fordi jeg brænder for mit fag, og der er ikke noget, jeg hellere vil, end at bidrage med, hvad jeg har spenderet syv år på universitetet på at oparbejde en specialviden om. Men det er svært, når systemet konstant spænder ben for den motivation, og det omgivende samfund synes at have den mening, at jeg bør lette min røv fra sofaen. Der bør være plads til, at vi alle kan ønske arbejdsglæde og trivsel i hverdagen.
I virkeligheden er der for få job til for mange hænder. Det betyder ikke at hænderne er ukvalificerede. Det er ikke de lediges skyld og heller ikke kun de lediges problem. Det er et fælles samfundsproblem, som det ville klæde politikerne at tage ansvar for og forsøge at løse.
Og kære medier, tro på, at vi ledige hellere end gerne vil i arbejde. Vis os den respekt at omtale os og vores situation i det lys.
 
Taja Brenneche er geograf og ledig




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",148.0,8. december 2014,Leave this field blank 
10274,/debat/2012/03/graesk-valglov-modarbejder-ansvarligheden,Græsk valglov modarbejder ansvarligheden,Peter Thielst," Man siger, at demokratiets vugge stod i Athen. Det er længe siden, og det, der i dag står og vugger, er af tvivlsom karakter.
Det hænger sammen med en tilføjelse til forfatningen, som amerikanerne tvang igennem i begyndelsen af 1950’erne, og som unægtelig har en del af ansvaret for den klientelisme – politiske vennetjenester og korruptionsmanerer – som har plaget den græske stat i årevis og delvis har ledt landet ud i økonomisk uføre.
Efter Anden Verdenskrig og Den Græske Borgerkrig 1946-49 var der ikke alene brug for økonomisk hjælp, men også for politisk stabilitet. Regeringer kom og gik i én uendelighed, ganske som i Italien. I Grækenland var der dog den forskel, at en konge og stærke royale kredse også blandede sig i regeringernes storhed og fald.
Amerikansk fadæse
Det førte til, at amerikanerne, der havde overtaget briternes rolle som protektor, påbød grækerne at udforme en valglov, der kunne sikre mere ordnede regeringsforhold. Den skulle med andre ord levere solide flertal, der kunne holde mere end natten over.
Det betød, at det almindelige forholdsvalg, der var sikret gennem grundloven, blev suppleret med en valglov, som – ud fra det faktiske valgresultat – praktisk fordelte mandaterne.
En sådan valglov kender vi fra os selv. Her definerer den f.eks. valgkredse, sætter regler for tillægsmandater og angiver den såkaldte spærregrænse.
Den slags har den græske valglov også, men derudover rummer den en meget vigtig bestemmelse, som sikrer (en vis) politisk-parlamentarisk stabilitet. Den betyder, at af parlamentets 300 mandater, fordeles de 250 proportionalt efter stemmetal, mens de sidste 50 som bonus tilfalder det parti, der har fået flest stemmer.
Dén var næppe gået andre steder, men i landet med erindringen om antikkens glorværdige demokrati gik det åbenbart an.
Demokratiets vugge var dermed blevet udstyret med et hul i bunden, ud af hvilket det ’samarbejdende folkestyre’ fossede valg efter valg. Senest den 4. oktober 2009, hvor socialistpartiet PASOK vandt med 43,94 pct. (mod det borgerlige Nea Demokratia/ND’s 33,55 pct., KKE/kommunisternes 7,51 pct., LAOS/højrefløjens 5,61 pct., ZYRIZA/venstrefløjens 4,58 pct. og De Grønnes 2,52 pct.)
PASOKs knap 44 pct. giver jo ikke flertal i parlamentet, men pga. valglovens bestemmelser udløste det alligevel 160 mandater (et flertal plus ni). De øvrige partier måtte nøjes med henholdsvis 92, 21, 15, 12 og 0 mandater.
Der var dette mandatoverskud, der gjorde det muligt for Jorgos Papandreous’ PASOK-regering – hen over hovedet på resten af partierne – at vedtage den lovgivning, der dels ledte frem til diverse ’redningspakker’, dels til den samlings- og overgangsregering, der nu har gjort arbejdet så færdigt, at der snart kan udskrives nyvalg.
Ingen klar sejr
Men den opbakning de store partier (PASOK og Nea Demokratia) nyder i øjeblikket, vil den eksisterende valglov med sin +50-bonus ikke bringe nogen af dem – eller nogen af de andre partier for den sags skyld – til magten.
Derfor skal grækerne nu for første gang prøve at leve under et samarbejdende folkestyre – med mindre det sejrende parti (p.t. peger pilen på ND) hurtigt strikker en uhellig alliance sammen og med et solidt flertal, sætter sig på magten og ekskluderer resten.
Det skete sidste gang i 1990, hvor det borgerlige ND’s Konstantinos Mitsotakis fandt sammen med kommunistpartiets Charilaos Florakis i et besynderligt fornuftsægteskab. Det lykkedes at holde den regering kørende i tre et halvt år.
Ellers har alle græske regeringer været étpartis-flertalsregeringer, som kunne gøre, hvad der passede dem, inden for den af loven fastsatte regeringsperiode. Det har naturligvis krævet, at de kunne holde sammen på tropperne – og det kan være vanskeligt, for faneflugt er et velkendt fænomen i græsk politik, bestikkelse eller ej.
Usamarbejdsdygtigt
Det har samtidig betydet, at alle andre partier har udgjort oppositionen og ageret som sådan, dvs. som vilde kritikere af regeringen (ikke mindst med taler ved de tilbagevendende demonstrationer) og ved altid at stemme imod eller undlade at stemme ved diverse lovforslag.
Alle i oppositionen måtte fra dag ét positionere sig imod den herskende magt og lefle for folkedybet frem mod næste valg.
Samarbejde i parlamentet var der intet af. Det har i den seneste PASOK-periode været mere end tydeligt, idet såvel KKE som ZYRIZA – kommunisterne og den græske enhedsliste, normalt en slags søsterpartier til socialisterne – konsekvent har talt regeringen imod og ikke har givet en eneste stemme til dens kriselovgivning.
Denne opførsel er som nævnt vigtigt, hvis man vil forstå klientelismens udbredelse og det projektmageri – med lige dele ansvarsløshed og largesse – for lånte penge, som har ført frem til den nuværende situation. Det er det system, grækerne selv har stemt på ved hvert eneste valg. Siden juntastyrets fald har de endda gjort det med stor begejstring og stemmedeltagelse for så dagen derpå at kalde alle politikere ’rådne’ og upålidelige.
De nye tider kan måske få grækerne til at smide den hullede vugge ud, træde ud af det barnlige skær og gøre det samarbejdende folkestyre til en dyd.
Der skal desværre to på hinanden følgende parlamenter til for at kunne gøre op med det vanvittige bonussystem, så der er god tid til at øve sig i demokrati.
 
Peter Thielst er cand.mag. i filosofi




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,28. marts 2012,"En sådan valglov kender vi fra os selv. Her definerer den f.eks. valgkredse, sætter regler for tillægsmandater og angiver den såkaldte spærregrænse."
11352,/debat/2011/10/lejerne-kan-loese-sociale-problemer,Lejerne kan ikke løse alle sociale problemer,M. Aslam," Siden begyndelsen af 1990'erne er stadigt flere forebyggende indsatser mod kriminalitet og social udstødelse flyttet fra den kommunale og statslige socialforvaltning over til de almene boligselskabers ansvarsområde under dæknavnet boligsociale indsatser. Boligsociale indsatser har til formål at sikre kriminalitets- forebyggelse samt beskæftigelsesmæssig og social udvikling med udgangspunkt i beboernes egne ressourcer.
Midlerne er for en stor dels vedkommende finan-sieret af lejernes fælles- opsparing i Landsbyggefonden. Finansieringen af kriminalitetsforebyggende og socialt arbejde er med andre ord flyttet fra de offentlige kasser over til de trængte almene boliglejere, der af uransagelige årsager pålægges det økonomiske og sociale ansvar for et bredere samfundsmæssigt problem.
Boligselskabernes tiltagende magt og administration af de boligsociale midler er konsekvensen af en udemokratisk beslutningsproces, der fungerer hen over hovedet på de almene beboere.
VKO og R har senest været med til at svække det lokale beboerdemokrati gennem vedtagelsen af nye love og regler gennem styringsreformen i 2010. Styringsreformen muliggør bl.a., at boligselskaber fremover kan iværksætte projekter og indsatser — med lejeforhøjelse til følge — mod beboernes vilje. Dermed kan beboerne blot se magtesløse til, når boligselskaberne gør sig kloge på beboernes vegne — for beboernes egne penge.
Og hvad er der egentlig kommet ud af de mange milliarder, der efterhånden er afsat til de boligsociale indsatser? Leverer indsatserne andet end gammel medicin på nye flasker?
I dag er mange almene boligområder stadig præget af dårlig vedligeholdelse, kriminalitet, sociale grupperinger, bander og udsættelser af familier, der ikke har råd til huslejen. Tilhængerne af den boligsociale indsats forsvarer sig med, at tilstandene ville have været endnu værre, hvis indsatserne ikke havde fundet sted. Men kan det egentlig blive værre, end det er nu?
For mange kokke
Den fejlslagne boligsociale indsats er et produkt af to forhold.
For det første er den boligsociale indsats spredt ud mellem små autonome enheder, hvoraf ingen for alvor formår at håndtere de sociale problemer, der præger almene boligområder. Boligselskaberne iværksætter deres egne projekter, mens de enkelte lokalafdelinger tvinges til at implementere projekterne uden større koordination — samtidig opererer kommunen i baggrunden med den sociale indsats, som den er forpligtet til. Resultatet bliver derefter: For mange kokke fordærver maden. Man opnår aldrig en helhjertet professionel indsats, der kan fokusere og behandle problemerne i en større sammenhæng, når indsatsen er opdelt klatvis mellem lokalafdeling, boligselskab og kommune.
For det andet har boligselskaberne ikke den nødvendige viden til og interesse i at varetage disse sociale og integrationsmæssige opgaver. De er åbenlyst mere interesserede i at promovere selskaberne og på at få indflydelse på kommunale handlingsplaner. I Københavns Kommune er der f.eks. opstået netværksfora mellem boligselskaber og borgmestre, der hen over hovedet på beboerne vedtager nye boligsociale indsatser. Boligselskaberne kan derefter ansatte folk fra egne rækker uden de nødvendige kompetencer med titlen 'projekt- ansatte', hvilket selvfølgelig ikke løser de sociale problemer, herunder den omfattende kriminalitet og utryghed i boligområderne.
I den sammenhæng fremstår evalueringen af den boligsociale indsats også lettere komisk. For hvem evaluerer boligselskabernes behov for de boligsociale midler? Det gør boligselskaberne og de projektansatte sjovt nok selv med det resultat, at Landsbyggefonden med kommunens og statens accept smider endnu flere penge efter disse ufrugtbare indsatser. Den boligsociale indsats er således ved at udvikle sig til en hel Berlusconi-industri for boligselskaberne, hvor de økonomiske midler tildeles, administreres og evalueres af de samme aktører.
Det er derudover dybt urimeligt, at den sociale indsats skal finansieres af lejernes fællesopsparing gennem Landsbyggefonden, der oprindeligt var tiltænkt fysiske forbedringer. Indsatsen for social integration og bekæmpelsen af kriminalitet bør ligge hos den kommunale og statslige forvaltning, der både har det samfundsmæssige ansvar, den nødvendige viden og de uddannelsesmæssige kompetencer til rådighed til at løse problemerne. Med boligselskabernes erobring af de boligsociale midler er der lang vej til en konstruktiv og fokuseret indsats, som skal løfte de almene boligområder ud af de negative tilstande, der hærger lige nu.
M. Aslam er beboerformand i Mjølnerparken i København
",4.0,6. oktober 2011,"Det er derudover dybt urimeligt, at den sociale indsats skal finansieres af lejernes fællesopsparing gennem Landsbyggefonden, der oprindeligt var tiltænkt fysiske forbedringer. Indsatsen for social integration og bekæmpelsen af kriminalitet bør ligge hos den kommunale og statslige forvaltning, der både har det samfundsmæssige ansvar, den nødvendige viden og de uddannelsesmæssige kompetencer til rådighed til at løse problemerne. Med boligselskabernes erobring af de boligsociale midler er der lang vej til en konstruktiv og fokuseret indsats, som skal løfte de almene boligområder ud af de negative tilstande, der hærger lige nu."
3112,/debat/2015/02/adresse-afgoere-barns-skolegang-taalelig,"Min adresse skal ikke afgøre, om mit barns skolegang bliver tålelig",Susan Knorrenborg," Forleden besigtigede jeg et vennepars seneste indkøb: En villa i den velpolstrede del af Nordsjælland. Huset var en ganske almindelig murstensvilla, rummelig og kedelig. Og i kælderen var der vist svamp. Men som veninden betroede mig: »Det er alle millionerne værd, for der følger en bonus med«. Begge familiens børn er sikret en plads på den lokale folkeskole, og den har et godt ry, høj faglighed, engagerede lærere og en ledelse, der bæres i guldstol af et velfungerende forældrebagland.
Og som veninden, der er placeret i de finere rækker på den røde side i det politiske system, ironisk tilføjede: »Så slipper jeg også for at skulle stå skoleret i pressen, fordi jeg sender mine unger i privatskole. Her kan jeg pudse den røde glorie i sikker forvisning om, at folkeskolen vitterligt er det bedste valg for dem.«
Nu er det nok de færreste, der lader karriereplanlægning, familieomsorg og huskøb gå op i så høj en enhed. Men der er mange, som er villige til at tømme lommerne, hvis det kan hjælpe afkommet på rette uddannelsesvej. Det behøver man ikke læse mange boligannoncer for at forvisse sig om. Ligger huset i et kvarter, der hører til en berømmet folkeskole, er det fremhævet i salgsteksten. Det er lige så vigtigt for prisen som fuglefløjt og gode indkøbsmuligheder. Mindst.
Men når tendensen til, at ressourcestærke forældre vælger at isolere deres afkom i skoler med andre ligesindede, begrædes, er det sjældent rigmandsghettoerne, der står for skud. Det er derimod privatskolerne. For nylig var det professor Ning de Coninck-Smith, der vred hænderne i bekymring:
»Bliver folkeskolen på sigt en social foranstaltning, mens de ressourcestærke børn søger andre steder hen? Antallet af frie grundskoler er fordoblet inden for de seneste 45 år,« sagde hun i et interview her i avisen.
Og ja, flere og flere vælger privatskole. Men de ressourcestærkes forkærlighed for andre ressourcestærke er ikke ny. Den er bare blevet tydeligere, fordi stadig flere af skolerne, der vælges til, begynder med det lille ord ’privat-’. Et forhold, som giver endnu flere mulighed for at sikre deres børn den skolegang, de måtte finde passende, fordi adgang til de private skoler også kan opnås fra adresser uden de særligt indviedes postnumre.
Privatskolerne giver både dem, som ikke kan få sig selv til at flytte fra stenbroens duft af ungdom, og dem, som ikke helt har råd til at placere sig skolestrategisk rigtigt på krakskortet, mulighed for at træffe et skolevalg, de synes, de kan være bekendt over for deres børn. At det skulle være mere usolidarisk end at klare familiens skolevalg ved hjælp af et flyttefirma, har jeg svært ved at se.
Min egen familie har vist trukket et gennemsnitskort i kampen om placeringen i forstadens skoledistrikter. Og vi er vilde med romantiske fortællinger, hvor folkeskolen spiller rollen som det store rummelige fællesskab. Så for os er folkeskolen førstevalget. Vi giver den en chance, men det er ikke et automatvalg. Det er et valg taget i håb, ikke i vished. Og med det følger den årvågnes blik. Der skal ikke meget slinger til, før vi finder et alternativ. For selv om jeg iført permanentkrøl og Salomon-taske gav den gas i elevråd og skolebestyrelse på min gamle folkeskole i slut-80’erne, er jeg holdt op med at tro, at en dårlig folkeskole kan rette sig hurtigere end de 9-10 år, det tager mit barn at komme igennem den. Magten ligger i fødderne, ikke i håndsoprækning. Løsningen er flugt, ikke kamp. De seneste års ballade på området har slukket håbet om, at kamp betaler sig. Når end ikke et helt lockoutet og kampklart lærerkollegium kunne flytte et komma i Christiansborg og KL’s planer, er der ingen grund til at tro, at jeg kan.
Ja, jeg er et barn af en generation, hvor mange løser deres problemer selv og helst uden om systemet – i skåltaler kaldet fællesskabet. Og ja, det kan synes asocialt og peges ad som et problem for demokratiet. Og jo, min frygtsomme holdning over for folkeskolen er helt sikkert født af fordomme af den uskønne slags.
Men ved I hvad? Min generation er ikke den første, der har opført sig sådan. Forskellen på før og nu er, at vi er en del, som ikke vil finde os i, at det er en koteletgrund i det rigtige skoledistrikt, der afgør, om ens børn får et tåleligt skoleliv.
Susan Knorrenborg er debatredaktør
Klummen er udtryk for skribenten egen holdning
",2.0,20. februar 2015,"Nu er det nok de færreste, der lader karriereplanlægning, familieomsorg og huskøb gå op i så høj en enhed. Men der er mange, som er villige til at tømme lommerne, hvis det kan hjælpe afkommet på rette uddannelsesvej. Det behøver man ikke læse mange boligannoncer for at forvisse sig om. Ligger huset i et kvarter, der hører til en berømmet folkeskole, er det fremhævet i salgsteksten. Det er lige så vigtigt for prisen som fuglefløjt og gode indkøbsmuligheder. Mindst."
7803,/debat/2013/03/laeserbreve-0,Læserbreve,," Jeg vil i skole
Matilde Abildtrup Hansen, 9 år, Brabrand
Hvorfor er der så mange børn, som ikke kan komme ordentligt i skole efter påskeferien? Bare fordi de voksne ikke kan finde ud af at enes. Jeg forstår ikke, hvorfor det er lærerne, der får lockout som straf, og kommunerne får ingen straf. Jeg vil gerne i skole. Tænk også på de store klasser, de skal snart til eksamen. Anders Bondo og Michael Ziegler; prøv at bytte roller i sagen, når I er uenige. På den måde ville I komme til at se, hvad den anden mener, og I ville kunne indrømme, hvad I selv har gjort forkert.
Måske kunne i sætte kryds over det, I begge har gjort galt og starte forfra? Bare de små nulteklasser ikke skal gå i skole i alt for lang tid. Højest til klokken 13, ellers bliver de let trætte og ukoncentrerede. Jeg håber, at I snart bliver enige.
Når krybben er tom
Britta Thomsen (S) medlem af Europa-Parlamentet
En kold vind blæser over Europa. Ligesom i 1930’erne har den nuværende økonomiske krise pustet til de fremmedfjendske og racistiske gløder. Når krybben er tom, bides hestene, lyder et gammelt ordsprog. Og krybben er i den grad tom rigtig mange steder i EU.
Flere af medlemslandene oplever voldsomme skred mod højre i disse år. Og hvis der er én ting europæisk historie har lært os, så er det, at vi skal tage fremmedhadet alvorligt. I Grækenland er det nynazistiske parti Gyldent Daggry på fremmarch med deres hadefulde retorik over for etniske og seksuelle mindretal. I Ungarn omtaler prominente politikere romaer som dyr, der ikke burde hav lov til at eksistere. Andre anbefaler oprettelse af lister over alle jøder i landet, fordi de udgør en sikkerhedsrisiko.
Europæisk historie er fuld af eksempler på nationalismens tragiske konsekvenser. Derfor må vi tage disse tendenser alvorligt. I Europa-Parlamentet har vi i denne uge vedtaget en resolution, der undsiger det stigende antal hadefulde og generaliserende udtalelser om etniske mindretal. Men fremmedhad og racisme bliver selvfølgelig ikke stoppet af fine ord i erklæringer fra Parlamentet. Det kræver aktiv modstand, oplysning og promovering af respekt for forskellige kulturer.
Mere intelligent erhvervspolitik
Peter Harder, København
Christen Thomsen påpeger med rette 26. marts, at selv den intelligente erhvervspolitik, som jeg ønsker venstrefløjens opbakning til, ikke kan undgå at have blålige værdipolitiske konsekvenser. Men pointen er netop, at venstrefløjens politiske chance består i at finde den mindst ringe løsning på præcis dette dilemma. Det bør Information hjælpe den med i stedet for at opfatte erhvervspolitik som en perversitet, der giver penge til de rige.
Efter at forestillingen om planøkonomi som erstatning for kapitalismen er afgået ved døden, er enhver troværdig national fremtidsversion baseret på et dansk erhvervsliv, der helst skal tjene så mange penge som muligt på kapitalistiske vilkår i en global verden. Den helt centrale politiske opgave er derfor at finde ud af, hvordan man afbalancerer dette hensyn med bestræbelsen på at fremme det gode liv for alle. Det afgørende er, at venstrefløjens opgave omfatter dette samlede projekt, altså inklusive den intelligente erhvervspolitik. Det skal de blå ikke have patent på. Hvis venstrefløjen lægger sig i hængekøjen på dette punkt, overlader den scenen til dem, der ikke synes, at ulighed er et problem.
Alle har råd til økologi
Niels-Simon Larsen, Østerbro
Det er ikke helt rigtigt, når Dennis Baggers Laursen i sit læserbrev 26. marts påstår, at økologi kun er for de økonomisk velstillede. Fødevarefællesskaber oprettes efterhånden over hele landet. For 100 kroner kan man få en pose økologiske, lokalt producerede grøntsager, og det er mere end nok for en enlig.
Man behøver heller ikke at købe franskbrød til 30 kroner i butikkerne, for Fødevarefællesskabet sælger også økologisk mel, og så er der hjemmebagt brød for det halve. Den billige pris fremkommer dog gennem medlemmernes arbejde, idet man forpligter sig til at yde tre timers arbejde om måneden. Så har man også den fornøjelse sammen, foruden at man er med til at skabe en økologisk livsstil, som alle har råd til.
EL spænder ben for havnetunnel
Af Birthe Skaarup (DF), medlem af Københavns Borgerrepræsentation
København kan godt vinke farvel til en havnetunnel, hvis Enhedslisten får afgørende indflydelse ved det kommende kommunalvalg. Det er værd at skrive sig bag øret. Nu er der endelig kommet skred i sagen, hvor et flertal i Borgerrepræsentationen har vedtaget linjeføringen for en kommende havnetunnel. Der skimtes også et flertal for en mulig finansieringskilde, hvor der åbnes op for et projektsamarbejde mellem det offentlige og private. Alt det vil falde pladask til jorden, hvis Enhedslisten efter et valg skal have det afgørende ord i denne sag. Havnetunnelen har været diskuteret i årevis. Det er synd og skam, hvis projektet skal lide under, at et parti nu skal føre hånden for overborgmesteren. Ærgerligt for borgerne, hvis et godt og visionært projekt for Københavns fremtidige infrastruktur skal smides i skraldespanden.
SU handler også om handicap
Stig Langvad, formand, Danske Handicaporganisationer
Hvis perioden, hvor man kan modtage SU, reduceres, vil det skabe problemer for studerende med handicap. Der er relativt mange, hvor studiet tager længere tid på grund af ordblindhed eller udtrætning. Det er vigtigt, at studiet og SU er tilpasset den enkeltes handicap. Det skal være muligt at kunne opretholde et almindeligt liv på SU, selv om man er handicappet. Der skal betales for bolig, mad og transport, derfor skal reglerne være mere fleksible. Der er nogle personer med handicap, som ikke kan læse på fuld tid, og som heller ikke skal på fuld tid, men derimod i et fleksjob. Men det er ikke muligt i dag at tage højde for længere studietid og samtidig kunne modtage SU. Det er heller ikke muligt at arbejde på deltid i forbindelse med praktik, fordi SU udbetales i en bestemt periode, som ikke er tilpasset den enkeltes handicap. SU-reglerne skal justeres og gøres mere fleksible, så flere personer med handicap ikke henvises til revalidering. Det vil betyde, at deres valg af studie ikke bliver frit på samme måde som andres.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,27. marts 2013,Britta Thomsen (S) medlem af Europa-Parlamentet
5048,/debat/2014/05/ttip-aftale-nej-tak,TTIP-aftale. nej tak,Rina Ronja Kari," 
	I øjeblikket forhandler EU og USA om en ny frihandelsaftale. Det såkaldte Transatalantic Trade and Investment Partnership (TTIP).

	Af Folketingets mandat til regeringens TTIP-forhandlinger fremgår det, at en aftale ikke må forringe de nuværende standarder for miljø- og fødevaresikkerhed samt arbejdstagerforhold. På den baggrund er det bekymrende, at forhandlingernes mål blandt andet er en investeringsaftale, som giver virksomheder ret til at sagsøge lande for deres lovgivning på disse områder.

	En investeringsaftale vil betyde omfattende indskrænkning af landenes ret til at lovgive i den brede offentligheds interesse. Eksempelvis besluttede Tyskland i kølvandet af Fukushima-katastrofen i Japan at udfase atomenergi. En fornuftig beslutning til gavn for naturen og det brede fællesskab.

	Beslutningen betød dog, at den svenske energigigant Vattenfall, som havde investeret i to tyske atomkraftværker, mistede sin forventede profit.

	Vattenfall mener, at det tyske samfund er forpligtet til at sikre Vattenfalls investeringer og er nu i gang med at sagsøge staten for 27,6 milliarder kroner i kompensation. I Storbritannien har regeringen af sundhedsmæssige årsager overvejet at indføre en lov om simpel indpakning på cigaretpakker.

	Stem nej

	Simpel indpakning skal afholde unge fra at begynde at ryge ved at gøre cigaretpakkens design til en stor sundhedsadvarsel.

	Når den britiske regering alligevel har valgt ikke at indføre simpel indpakning, skyldes det frygten for at blive sagsøgt af tobaksproducenter som Phillip Morris, der i øjeblikket sagsøger Australien for at have indført simpel indpakning i 2012.

	I løbet af den aktuelle valgkamp har flere kandidater hævdet, at de vil arbejde i EU-parlamentet for at få indflydelse på TTIP-forhandlingerne og på den måde sikre, at aftalen ikke betyder forringelser for almindelige borgere. Men faktum er, at næste gang, EU-Parlamentet formelt får indflydelse på forhandlingerne er, når den færdige aftale skal godkendes. På det tidspunkt kan end ikke et komma flyttes.

	Derfor spørger jeg jer, mine medspidskandidater: Vil I godkende en TTIP-aftale, hvis den giver private virksomheder ret til at sagsøge stater?

	Det vil jeg ikke, og derfor stemmer jeg imod.

Rina Ronja Kari, spidskandidat og MEP, Folkebevægelsen mod EU
",0.0,14. maj 2014,"	Beslutningen betød dog, at den svenske energigigant Vattenfall, som havde investeret i to tyske atomkraftværker, mistede sin forventede profit."
13038,/debat/2010/12/laeserbreve-8,Læserbreve,Informations Webredaktion," Mærsk skal  bøde for fejl
Helle Maigård Erhardsen, København, folketingskandidat for partiet Fokus
At mene, at noget er lovligt, fordi man ikke har fået at vide, at det er ulovligt, er ikke en særlig tillidsvækkende holdning fra en virksomhed, der selv får lov at stå for indrapportering og måling af sine udledninger af giftigt spildevand i Nordsøen. Udledninger, som i årevis ikke har overholdt grænseværdierne.
Derfor er jeg som medlem af partiet Fokus, forarget over afsløringerne af, at Mærsk systematisk har misbrugt flyplaner til at advare boreplatforme, før Miljøstyrelsens fly kom på kontrolbesøg.
Mærsk undskylder sig med, at de først nu bliver klar over, at miljøstyrelsen ikke billiger deres kreative brug af flyplanerne, alt imens ansatte fortæller, hvordan oplysningerne f.eks. er blevet brugt til at fabrikere falske rapporter.
Fokus ser frem til at høre miljøministerens forklaring på, hvorvidt Mærsk skal fortsætte sine egne miljøkontroller. Når Fokus at blive opstillingsberettiget til folketingsvalget, vil vi ikke acceptere, at forskelsbehandling og misbrug af oplysninger ingen konsekvenser får.
Asylbørn
Tina Luthon, København
Regeringen vil sende uledsagede børn tilbage til deres oprindelsesland, og straks lyder det sædvanlige ramaskrig fra diverse organisationer om barnets tarv. Jeg kan ikke se, hvordan det nogensinde kan blive den danske regerings ansvar at varetage disse børns tarv. Det kan da kun være forældrenes skyld. De har på egoistisk vis sendt deres børn af sted i håb om, at de kan åbne døren til Europa. Det kan man kalde dårlig varetagelse af barnets tarv.
Den argumentation, der bliver fremført af de forskellige organisationer i Danmark, er jo totalt bagvendt. De siger det kun for at pleje deres egen bagdel.
Sæt Magrethe på folkeaktier
Evert Friberg-Jensen, Helsinge
Statsministeren oplyste for nylig de formentlig kendte udgifter til driften af kongehuset m.m.
Lakonisk nævnte han, at en præsident sandsynligvis ville koste lige så meget, så derfor er det nok bedst at beholde de royale.
Men den liberale statsminister overser, at man kan overvinde et demokratisk overskud af dimensioner ved at gøre Danmark til republik. En præsident kan vælges for en begrænset periode, ligesom hans eller hendes funktion kan gøres rent symbolsk og repræsentativt.
En valgt præsident formodes at have visse intellektuelle kvalifikationer og sociale kompetencer. Og hvis det ikke viser sig at holde stik, kan vedkommende afsættes og en ny vælges. Men ingen kan blive præsident, bare fordi man er født ind i en bestemt familie.
Vil man alligevel forblive tro mod de royale, så skulle man sætte Kongehuset på folkeaktier. Alle skal have mulighed for at bidrage til Kongehusets daglige drift ved på skattebilletten at markere sig som royalister. Analogien til kirkeskatten ligger lige for!
DF's surrealistiske verden
Peder Kyst, København
Under et debatmøde i sidste uge udtalte fra Morten Messerschmidt, at det Europa- Parlament, han selv er valgt til, er »et system, der må væmme enhver demokrat«, at det »er lykkedes ... at gennemtvinge en enorm indflydelse til folk, der har et nærmest ulæseligt lille mandat«, og at »det ikke er sundt for nogen at være i en så surreal verden i mere end en valgperiode«.
Nu er det jo sådan, at Messerschmidt blev valgt ind i parlamentet med et så højt antal personlige stemmer, at hans parti opnåede et mandat ud over hans eget. Hvis det ikke skulle være et tilstrækkeligt demokratisk grundlag for at udøve sit parlamentariske mandat, hvad i alverden vil Messerschmidt og DF så overhovedet i Europa-Parlamentet?
Er det ikke snarere netop Messerschmidt og hans parti, der udgør det surrealistiske element. Han har lokket sine vælgere til at give sig et parlamentarisk mandat, som han helt åbenlyst ikke ønsker at udøve på en seriøs måde. Han har tilsluttet sig en politisk gruppe, som heller ikke ønsker at bruge sin indflydelse på EU-lovgivningen, som de ellers er valgt til at varetage.
Man får næsten lyst til at citere en afdød konservativ finansminister, der fra Folketingets talerstol sagde, at »når man løber panden mod en mur, og der lyder en hul lyd, ja så behøver det altså ikke at være muren, der er noget i vejen med!«
Usund logik
Helgi Breiner, København
Det er komisk, at det i vores samfund på den ene side er alment accepteret at man skal vænne sig til en række usunde ting så som øl, vin, cigaretter og kaffe, mens man på den anden side forventer at det smager godt med det samme, hvis man prøver en ny sund ting som rå selleri eller en bitter frugt.
99,95
Søren Blaabjerg, Hørning
99,95 - 129,95 - 699 - 149,95 osv. Gad vide, hvor mange handlende, der spekulerer på, hvilken hån mod normalt begavede menneskers sunde fornuft disse psykologisk fastsatte priser i grunden repræsenterer.
Er det monstro en systematisk uhæderlighed, der ligefrem undervises i på landets handelsskoler - ligesom den kendte praksis med i supermarkeder at placere impulsvarer som slik og ugeblade i nærheden af kassekøerne?
Og tænk engang, hvis man gjorde det lovpligtigt at oplyse ikke bare om varernes detailpriser, men også deres sammensætning opdelt på produktion, distribution, diverse avancer mv.? Det kunne være ret så interessant.
Villy vil ikke snakke politik
Camilla Braae Olsen, Birkerød
Det er skræmmende, at en måske (men forhåbentlig ikke) kommende minister som Villy Søvndal nægter at debattere det politiske i sagen om privathospitaler. Lars Løkke svarede helt direkte, hvad han og regeringen stod for - nemlig at behandle patienter. Villy kunne ikke engang svare på, hvad han ville have gjort, hvis han havde været i Lars Løkkes sko tilbage i 2006.
Det eneste, han kunne få arbejdet sig frem til, var noget med nogle rådgivere. Men åbenbart ikke ministeriets egne embedsmænd, for dem lyttede Lars Løkke til som sundhedsminister, og det resultat er ifølge Villy Søvndal helt forfærdeligt.
Hvis S og SF kommer til magten, får vi igen et Danmark med evigt eksisterende kommissioner og uvildige undersøgelser - ikke et Danmark, der løser problemerne og stoler på de embedsmænd, der ansat til det.
VKO's  skydeøvelser
Finn Gunst, Brønshøj
Bedst som vi troede, at det med at skyde sig selv i foden var forbeholdt Lene Espersen (K), skyder undervisningsminister Tina Nedergaard (V) sig nu i stiletterne, ved at give kommunerne frit lejde til at øge klassekvotienten i skoleklasserne.
Minister Karen Ellemann (V) forsøger at lappe på sine huller i fodtøjet ved kun indtil videre (!) at aflyse den dødsensfarlige gifttransport fra Australien til Nyborg.
Marlene Harpsø (DF) rammer sig i sin vinterstøvle ved at fremture med, at lærerne i forbindelse med efteruddannelse nu skal testes, mens Lars Løkke skyder sig i skistøvlen og bider tungen af sig selv efter at have sagt grimme, forkerte ting om andre.
Men så længe de nøjes med at skyde sig selv i foden, slipper vi andre for at ønske os en skydevest i julegave. På den anden side støjer skyderierne, så vi vil gerne være fri for dem. God fredelig jul.
DR2's ørkenvandring
Hanne Schmidt, København
Hvor er det dog kedsommeligt at følge Berthelsens ørkenvandring på Caminoen og hans fortvivlende forsøg på at holde det ud.
Der er ikke meget oplysende public service i denne åndløse vandring, hvor vi aldrig bliver klogere på hverken de mennesker, landskaber eller byer, han møder på sin vej.
Det er ikke svært at forstå hans store ensomhed i følgeskab med et dansk kamerahold, som tilsyneladende aldrig hjælper ham, og de tomme, lidet udbytterige samtaler han fører med folk, han møder.
Det er beklageligt, at man ikke har sendt en mere åben, nysgerrig og vidende person af sted, som kunne give os nogle vedkommende personportrætter og interessante refleksioner, frem for al den jammer over ømme fødder og dårlige herberger; for ideen er rigtig god.
Helten Merkel
Michael Kongstad Nielsen, Virum
Hurra for Angela Merkel, uden hende ville Europa være på vild flugt fra sine gældsproblemer. Hvis man indførte EU-obligationer, som Jean-Claude Juncker og italienske Tremonti har foreslået, kunne de uansvarlige lande blot fortsætte som hidtil og lade krise være krise. Resultatet ville blive et krav om en forbundsstat (hvilket aldrig ville komme igennem en folkeafstemning).
Euroen er presset til det yderste, og kan måske ikke overleve. Hvordan skal lande som Tyskland, Holland og Finland kunne leve med, at deres opsving sluges af understøttelse dem, der har levet over evne? En stille og rolig opløsning af euroen vil være det bedste for alle parter - også de kriseramte, for de vil bedre kunne udvikle sig gennem krisen.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",3.0,18. december 2010,DF's surrealistiske verden
1249,/debat/2015/11/folk-ved-miste-troen-paa-folkestyret,’Folk er ved at miste troen på folkestyret’,Sebastian Stryhn Kjeldtoft," Kun DR og Radio24syv havde orket at stille mikrofoner op på det lille rundbord, da Uffe Elbæk og Josefine Fock den 27. november 2013 præsenterede Alternativet. Stifterne havde intet partiprogram og ingen konkrete mål, men talte om ’folkelige politiske laboratorier’ og et opgør med hele den politiske kultur. Hvis nogen af de fremmødte journalister troede, at Alternativet på kort tid skulle vokse sig større end både de radikale, SF og de konservative, så sagde de det i hvert fald ikke højt.
Men knap 170.000 danskere stemte på det politiske eksperiment ved folketingsvalget i juni, og partiet er på to år vokset fra en nævefuld ildsjæle til 6.000 medlemmer. Spørgsmålet er nu, om partiet kan omsætte opbakningen og sikre den bæredygtige, grønne omstilling, der er dets raison d’être.
Information har bedt partileder og iværksætter Uffe Elbæk evaluere partiets første to leveår.
– Tillykke med fødselsdagen. Hvordan føles det?
»Tak, det føles rigtig godt. Når man er to år gammel, har man lige lært at gå og er begyndt at snakke rigtig meget, fordi man har så meget på hjerte. Det passer vel meget godt på os.«
– Hvor stor påvirkning har Alternativet haft på den politik, der bliver ført på Christiansborg?
»Jeg mener helt klart, vi er blevet eksponent for et folkeligt ønske om, at den politiske kultur skal forandres. Vi har været med til at flytte diskussionen og åbnet for nye måder at lave politik på – f.eks. den måde vi crowdsourcede vores partiprogram og måden, vi har ført valgkamp på. Jeg ved også, at danskerne ser os som det klart mest grønne parti i Danmark. Og det er ikke bare noget, jeg siger, men noget Altingets seneste survey viser.«
Grønt parti i en sort tid
– Siden Alternativet blev stiftet, er regeringen blevet blå. Den har nedlagt Irak- og Afghanistankommissionen og terrorkommissionen. Den vil gerne med i Europol, men ellers holde Danmark uden for store dele af EU-samarbejdet. Den fjerner afgiftsfritagelsen for elbiler og strammer flygtninge- og integrationspolitikken. Og så vil den nedjustere Danmarks klimamål på sigt. Man får fornemmelsen af, at virkeligheden går i den stik modsatte retning af, hvad Alternativet vil?
»Det gør det lige p.t. i Danmark, men det gør det jo heldigvis ikke mange andre steder ...«
– Men I er jo i Danmark ...
»Jo jo, men lad os nu lige fejre, at vi kom ind med ni mandater. Det eneste, man kan sige til den rædselsliste, du lige har læst op, er, at jeg gerne havde set den tidligere regering fortsætte. Venstre-regeringen er en fortidsregering – den nedprioriterer alle investeringer i fremtiden, fra forskning til uddannelse og miljø.«
»Betyder det, at vi ikke skulle have lavet Alternativet? Selvfølgelig ikke. Det her er kun starten for os. Vi tabte ikke valget – den blå regerings flertal i dag går direkte tilbage til, at folkets forventninger til en centrum-venstre-regering ikke blev indfriet under Helle Thorning-Schmidt (S). Valgaftenen var den mest skizofrene oplevelse, fordi vi fik et kanonvalg, men tabte magten. Hvis man skal sige én eneste god ting om resultatet, er det, at det giver Alternativet tre-fire rolige år til at køre os i stilling inden næste valg og få en endnu klarere stemme.«
Civil ulydighed
– Hvor lang tid må der gå uden en grøn omstilling i Danmark, før du mister troen på, at det er inden for det politiske system, I skal arbejde?
»Jeg kan godt forstå, mange synes, det går for langsomt i forhold til udfordringen, vi står over for. Og jeg har stor forståelse for, at folk rundtomkring på kloden griber til civil ulydighed, når vi ser, hvordan store virksomheder og økonomiske interesser tromler hen over mennesker. Men for mig er Alternativet ikke et valg mellem ’social bevægelse’ eller ’politisk parti’, det er begge dele.«
»Jeg tror grundlæggende på, at vi er nødt til at bygge en demokratisk bro mellem Christiansborg og det, der foregår derude. For lige nu ryster fundamentet, ikke bare i udlandet, men også i et land som Danmark. Tillidskløften mellem borgerne og politikerne har vokset sig større end nogensinde før, og hvis vores demokratiske institutioner smuldrer, hvad vil der så komme bagefter?«
»Derfor er det sindssygt vigtigt, at vi får genskabt borgernes politiske engagement. Og med det mener jeg ikke, at de skal sætte kryds ved Alternativet, men at borgerne skal genopdage, at det i sidste ende er dem, der bestemmer retningen, Danmark skal bevæge sig i. Danskerne er nødt til at genfinde troen på, at de kan ændre verden, at det giver mening involvere sig demokratisk på alle niveauer, ikke bare at stemme en gang hvert fjerde år.«
– Hvis vi får 10 år mere med status quo, har Alternativet så fejlet?
»Så har danskerne fejlet, så har Dagbladet Information fejlet, så har virksomhederne og os alle sammen fejlet. Virkeligheden kalder på en helt anden politik end den, der bliver ført nu. Men nogle gange går det op og ned – det tog 18 år, inden Pinochet faldt i Chile. Når du stiller sådan et retorisk spørgsmål, om Alternativet har fejlet … Altså, det er det mest dødssyge journalistiske spørgsmål, jeg har hørt i 100 år – og det vil jeg gerne citeres for – for så har alle jo fejlet!«
– Men politik handler om lederskab, og I er gået ind for at tage lederskab og forsøge at styre det her i en ny retning ...
»Og synes du ikke, det går meget godt? Du får mig ikke til at have nedadgående mundvige i en situation, hvor vi har gjort det umulige og fået ni mandater. Det går, for at sige det i al ydmyghed, ret godt. Men det er klart, at hvis ikke vi forvalter det potentiale fremadrettet, så skal folk da kritisere os og lade være med at stemme på os. Det vil vise sig, om vi har talentet og potentialet til at ændre systemet. Og det tror jeg i den grad, vi har.«
Politisk mundkurv
Alternativet fik måske sin første møgsag i september. I DR-dokumentaren Uffes Alternativ fortalte den tidligere integrationsordfører Uzma Ahmed, at Alternativet under valgkampen gav hende taleforbud i fire uger, efter at hun var kommet med en række kontroversielle udtalelser. Uzma Ahmed havde blandt andet sagt til Politiken, at »hvis man ikke gider at lære dansk eller ikke går ind for ligestilling, så skal vedkommende sendes tilbage til sit hjemland«. Det endte med en pressemeddelelse, hvor Uzma Ahmed udtalte, at hun »tog afstand fra sig selv«. Siden har hun meldt sig ud af Alternativet og sagt, at hun følte sig »presset til tavshed«.
– I slår jer op på kerneværdier som ’gennemsigtighed’ og mener, at ’en åben og lyttende samtale er nerven i demokratiet’. Var det en fejl at give Uzma Ahmed mundkurv på?
»Det gjorde vi så ikke.«
– Det er ellers, hvad hun har sagt.
»Det, der skete, var, at hun kom med nogle meget markante politiske udmeldinger, som gik direkte imod partiets politik. Vi var af gode grunde enormt sårbare på, om der nu var slinger i valsen – vælgerne skulle vide, hvor de havde os. Vi tog et møde, spidskandidaterne, på Christiansborg, hvor vi blev enige om, at Uzma skulle holde lav profil i medierne de næste par uger. Så hun var jo stadig ordfører på sit område, men vi blev enige om, at jeg skulle svare på spørgsmålene, fordi vi på det tidspunkt ikke havde en formuleret integrationspolitik endnu.«
– Så hun var ordfører på et område, hun ikke skulle udtale sig om?
»Ja, for partiet havde ingen vedtaget politik på området.«
– Hun havde vel sin personlige politiske holdning?
»Ja ja, men som spidskandidat skal man jo i den grad kommunikere partiets holdning. Og det gjorde hun så ikke på det tidspunkt, men det var jo ikke noget med, at hun fik mundkurv på. Under valgkampen var hun jo med i både tv og radio, og jeg var ude på Nørrebro og føre kampagne med hende.«
– Er der en konflikt mellem samtaledemokratiets ideal om, at alle skal komme til orde, og virkeligheden i et politisk parti?
»For os er der overhovedet ingen modsætning. Når vi laver politiske laboratorier og inviterer alle ind, er det supervigtigt at sige, hvad der er til diskussion, og hvad der ikke er. Alle må gerne komme med bud – men når der er truffet en beslutning på et politisk område, er det altså partiets politik.«
– Men I havde jo ikke vedtaget noget på det her område?
»Jo, vi havde gjort det internt blandt spidskandidaterne. Der lå en klar konsensus om, hvad der er vores holdning. Jeg oplever det her mere som en specifik personhistorie end et principielt problem, og mere har jeg ikke at sige til det.«
Fremtiden
– Du har tidligere kaldt nutiden for en ’politisk mellemtid’ med sociale bevægelser rundt om i verden, der minder om jer: Syriza, Podemos m.v. Men der er også højrebevægelser i vækst over hele Europa – og lige nu kunne det se ud, som om de er ved at vinde …
»Det etablerede politiske centrum har vist sig at være ude af stand til at vise lederskab. Det er et historisk interessant politisk rum at befinde sig i, men side om side med de gode initiativer ser vi en koncentration af højredrejede, nationalkonservative, populistiske og vel nærmest fascistiske bevægelser i Europa.«
»Jeg tror altid på lykkelige afslutninger, men for første gang i mit liv er jeg oprigtigt bekymret for fremtiden, eller måske mere præcist mine børnebørns fremtid. Omvendt har jeg en tyrkertro på, at vores kreativitet og iværksætterkraft som mennesker nok skal finde en vej. Der er muligheder og løsninger derude, vi bare ikke har fået øje på endnu.«




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",49.0,27. november 2015,"– Så hun var ordfører på et område, hun ikke skulle udtale sig om?"
6126,/debat/2013/12/foedende-syg-indtil-andet-bevist,"Som fødende er man syg, indtil andet er bevist",Johanne Mygind," 
	Jeg har født tre børn. Jeg har aldrig fået et kejsersnit. Til gengæld har jeg fået sat min fødsel sat i gang, fået ve-stimulerende drop, fået epiduralblokade og efter hver eneste fødsel fået forløst moderkagen med en indsprøjtning.

	I Information har man i den forløbende uge bragt artikler, som fortæller, at vi i Danmark har en stærk tradition for »den naturlige fødsel«. Jeg undrer mig, for statistikerne over indgrebsfrekvensen på de danske hospitaler fortæller en helt anden historie.

	I Danmark får næsten hver fjerde kvinde sat fødslen i gang, hver femte kvinde føder ved kejsersnit, over halvdelen af alle kvinder får ve-stimulerende drop, og stort set alle får moderkagen forløst medicinsk. Mine fødsler har altså været ganske normale i en dansk sammenhæng, men ’naturlige’ forstået på den måde, at de har været en fysiologisk proces, hvor det er kroppens egen evne til at producere veer, presse barnet ud og siden udstøde moderkagen, har de ikke været.

	Tilliden til kroppen daler

	De danske hospitaler er ikke usædvanlige, tværtimod. De er en del af en global tendens, hvor fødsler medicineres, som aldrig før. At der er lande, hvor kejsersnitfrekvensen når de 40 procent, og at vi i Danmark med en kejsersnitprocent på ’kun’ 21 procent ligger i den lave ende, må siges at være det helt ekstreme udtryk for denne tendens.

	I dag har vi så lidt tillid til vores egne fysiologiske processer, at man verden over foretrækker at skære maven op på kvinden for at få barnet ud.

	Som den gamle franske fødselslæge Michel Odent sagde, da jeg interviewede ham til Weekendavisen i sommer:

	»Det er kun en ganske lille minoritet af verdens kvinder, som får naturlige veer og føder i kraft af deres eget hormonsystem. De fleste føder med en eller anden form for ve-stimulerende drop, hvis de altså ikke får kejsersnit. Det er en vidtgående forandring af en af vores allermest primale processer.«

	Michel Odent undrede sig over, at denne udvikling går så forholdsvist ubemærket hen, at vi tilsyneladende helt ukritisk har accepteret, at kvindekroppen ikke er egnet til at føde. Det bedste eksempel på skredet er måske indledningen på Informations leder den 26. november, som helt uden tøven begyndte med sætningen:

	»I Danmark har vi den holdning, at det er bedst at føde vaginalt. Ingen kan helt forklare, hvorfor det er sådan«.

	Både kejsersnit og andre former for medicinske indgreb har naturligvis deres berettigelse, når der er en sygelig tilstand hos kvinde eller barn, men hverken kejsersnit eller ve-stimulerende midler er så risikofri eller uproblematiske, som man kan foranlediges til at tro, når man læser artiklen i Information den 23. november. Kejsersnit – men også indgreb som igangsættelse af fødsler, ve-stimulerende midler og epiduralblokade – har bivirkninger, der indebærer risiko for mor og barn. Ve-stimulerende drop giver mere smertefulde veer, medicinsk igangsættelse forøger risikoen for, at livmoderen sprækker, kejsersnit indebærer infektionsrisiko, smerter i operationsarret og risiko for vildtvoksende arvæv.

	Michel Odent og mange andre er også begyndt at overveje, hvilke psykologiske konsekvenser det har, når kvindens hormon-system ikke aktiveres som under en almindelig fødsel. Det væsentligste hormon, som er i spil under en fødsel, er oxyticin, der også udskilles, når vi er forelskede. En kvindes oxytocinniveau topper umiddelbart efter en fysiologisk fødsel. Det er den fysiologiske årsag til den stærke oplevelse af glæde og kærlighed, mange føler. Og det kunne være en af årsagerne til, at kvinder, som får et kejsersnit, har markant højere risiko for fødselsdepression.

	Indgreb på rutinen

	Netop for at undgå fysiologiske og psykologiske bivirkninger bliver vi nødt til at skabe en svangreomsorg, som sigter på kun at bruge teknologiske og medicinske indgreb, når det er nødvendigt.

	Det sker ikke i dag, for en væsentlig grund til de mange indgreb er, at de fleste fødesteder har opgivet at vurdere den individuelle fødende. I stedet underkastes kvinder medicinske standardprocedurer, som oftest bygger på skrøbelig evidens. Mine fødsler er blevet igangsat rutinemæssigt, ligesom jeg har fået lagt drop rutinemæssigt – altid med henvisning til afdelingens ’procedure’ og en potentiel statistik risiko for barnet. Om den risiko også var til stede i mit individuelle tilfælde, ville ingen vurdere. Dogmet i den medicinske fødsel er tilsyneladende, at du er syg, indtil det modsatte er bevist.

	Meget feministisk teori sætter med rette et kritisk spørgsmålstegn ved ordet ’naturligt’. Det er et begreb, som alt for ofte er blevet brugt til at legitimere konservative forestillinger om for eksempel kønnets betydning og moderskabets biologiske uafvendelighed. Den kritik er stadig gyldig, men vi bør stille os lige så kritisk over for det medicinske paradigme.

	Hvilke magtforhold og økonomiske interesser gemmer der sig bag den konsekvente medicinering?

	Hvordan fastlægges de procedurer, som betyder, at en fjerdedel af alle danske fødsler sættes kunstigt i gang?

	Hvad betyder presset for, at kvinderne skal have ’født af’ på kortest mulig tid, for brugen af ve-stimulerende midler og akutte kejsersnit?

	Ordiner ro og tryghed

	Jeg forstår godt kvinder, som overmandes af panik, når de konfronteres med et hospitalssystem, som ikke har tid til at støtte dem, eller ikke tør give en individuel vurdering af deres tilstand. Jeg har stor respekt for min bekendte, som efter en rædselsfuld fødsel på en dårlig bemandet fødeafdeling besluttede sig til at få et planlagt kejsersnit, da hun ventede nummer to.

	Planlagt kejsersnit er nemlig en af de få måder, man i dag kan bevare kontrollen over sin fødsel. Men jeg bliver bekymret, når artikler i Information varsler et opgør med det såkaldte naturlighedsparadigme og ophøjer kejsersnit til løsningen.

	I stedet har vi har brug for, at jordemødre og fødselslæger tager den forskning alvorligt, som viser, at alle indgreb – ikke bare kejsersnit – har risici og derfor skal foretages mindst muligt.

	Vi har brug for at tage den forskning seriøst, der viser, at banale forhold som ro på fødegangen, mørke, tryghed og et godt samarbejde med en kendt jordemoder er de vigtigste faktorer, når en kvinde skal støttes i at føde fysiologisk.

	Og vi har brug for et opgør med det hav af procedurer og rutiner, som betyder, at en individuel vurdering af den gravides tilstand efterhånden er et særsyn på de danske fødegange.

	Jeg har født tre børn. Jeg har oplevet det ekstreme kontroltab, som en medicinsk fødsel er, hvor man ligger med et blottet skridt og får hevet et barn ud af sig i en fødestue fyldt med mennesker.

	Men jeg har prøvet det modsatte. På fødestuen var kun min mand og en dejlig stilfærdig jordemoder. Jeg var grundigt forberedt og ikke bedøvet, men fulgte med i hver eneste ve, lige indtil jeg selv tog imod min dejlige søn. Det er en af de smukkeste oplevelser i mit liv. En oplevelse, som for en gangs skyld gav mening til det klichefyldte begreb empowerment. Kald mig hippie og livmoderfeminist, men jeg ville ønske, at alle Danmarks kvinder kunne få sådan en fødsel.

Johanne Mygind er journalist




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",14.0,2. december 2013,"	»I Danmark har vi den holdning, at det er bedst at føde vaginalt. Ingen kan helt forklare, hvorfor det er sådan«."
11137,/debat/leder/2011/11/handler-bitterfissedebat-feminisme,Handler bitterfissedebat om feminisme?,Mette-Line Thorup," For tiden kunne man få det indtryk, at moderne feminismedebat er lig med »mudderkastning« i »hønsegården.« Medier, aviser, Facebook og blogs svømmer over i en krigerisk debat, hvis mest åbenbare pointe bliver gjort til, at dens deltagere kan opdeles i et rødt og et blå ringhjørne, hvor henholdsvis de 'traditionelle feminister' omkring Kvinfo.dk og borgerlige debattører omkring Berlingske og Damefrokosten.com for øjeblikket slikker sårene.
Men hvad handler debatten egentlig om? Er det feminisme anno 2011, eller er det snarere livsstilspolitiet, der patruljerer, fordi feminismen er degenereret i sit eget udgangspunkt: at gøre det private politisk?
Angrebet på andre kvinders livsstil blev sat på spidsen af den anonyme blogger Bitterfissen Bethany. Bethany udgyder sin bitterhed over de kvindelige bloggere, der dyrker det perfekte moderskab i intimsfæren på nettet med billeder af afkom, bagværk og håndarbejdsmæssige færdigheder.
Kvinder, som den hjemmegående Lisbeth Hammer, der i weekendens Information fortalte om den karriere, hun har lagt på hylden for i stedet at hellige sig moderskabet ud fra den betragtning, at børn »betaler den højeste pris«, fordi samfundet ikke giver deres forældre tid til at være sammen med dem.
Mens Bethany var træt af spelt og zumba, faldt det den borgerlige feministblogger Anne Sophia Hermansen for brystet, at Kvinfo-direktør Elisabeth Møller Jensen heppede på Bethany. Hvorefter Anne Sophia Hermansen selv måtte indkassere tæsk, da hun i et indlæg med titlen »Under(bukse)mennesker« ømmede sig over nedladende (person)angreb, som hendes kritikere mener, Hermansen i særdeleshed selv gør sig skyldig i.
Nu har eftertanken meldt sig, og Anne Sophia Hermansen spørger selvkritisk, hvor substansen blev af: »Den drukner i fjendebilleder, nedgørelse, personforfølgelse, motivgranskning, injurier og bevidste fejlfortolkninger. Blå versus rød feminisme. Feminisme kontra antifeminisme. Kvinde mod kvinde. Og ja, jeg har også været en af dem, der skrev om 'gammelfeminister', så jeg er ikke selv et hak bedre.«
Det personlige afsæt i ligestillingsdebatten fik en opblomstring i Danmark i slutningen af 90'erne, da unge danske kvinder tog det svenske bogprojekt Fittstimtil sig og lavede en dansk pendant med titlen Fisseflokken. Siden tog svenskerne fat igen med Maria Svelands kritik af kønsrelationerne i 2008 i bogen Bitterfissen.
Samtidig har Facebook accelereret intimsfærens centrale placering i debatten. Kombineret med den aggressive sprogbrug og iscenesættelse, der skal til for at skaffe læsere til en blog, er resultatet blevet, at man går efter personer og livsstil, mens ens egen livsform og livsværdier promoveres.
Personliggørelsen af debatten betyder, at nogle debattører får svar på tiltale. Men det er ikke noget, der kun er forbeholdt kvinder, sådan som den norske forfatter Torgrim Eggen pointerer i den norske avis V.G. Og som Anne Sophia Hermansen hævder i sin seneste blog: At kvinder holder sig ude af offentlige debatter på grund af frygt for personangreb og chikane.
Tænk blot på Venstre-politikeren Søren Pinds brug af sin Facebookprofil i politisk-personlige angreb. Er man personlig i en debat, må man regne med, at modangrebene også bliver personlige. Det, mænd til gengæld ikke bruger krudt på at debattere, er, hvordan andre skal leve deres liv, med eller uden børn, karriere, spelt og designermøbler.
Sandheden er jo, at der ikke nødvendigvis er en modsætning mellem karriere og omsorgsfuldt forældreskab. Og feminismedebatten er en væsentlig politisk diskussion, hvis den er i stand til at løfte sig over selvpromovering på blogs og angreb på andres livsvalg.
De venstreorienterede har ikke monopol på ligestillingsdebatten, og definitionen af, hvad der er nutidens ligestillingsproblemer, skal vindes på argumenter og ikke nedladende personangreb. Der er masser af ligestillings- og kønsspørgsmål, der kan gøres til genstand for politik.
Feminismens afpolitisering kræver imidlertid et opgør med selve feminismebegrebets udvikling. Det er også den britiske debattør Nina Powers pointe i den nye bog Den én-dimensionale kvinde. For debattøren Power er det til gengæld ikke kun forbrugerfeminisme og livsstilspoliti, der har taget feminismen som gidsel. Men også kapitalisme og en krigsgal international højrefløj, og hun vil ruske op i »en venstreorienteret kapitalismekritisk kamp for feminismen«, som det hedder i forordet.
Det vil mange danske kvinder naturligvis være uenige med hende i. Men det overraskende klarsyn, bitterfisse-debatten giver, er, at den aggressive og personpromoverende livsstilsfeminisme står i vejen for strukturelle analyser af uligeløn, politisk repræsentation, sygdomsmønstre, medicinforbrug ... fortsæt listen selv. 
",19.0,9. november 2011,"Tænk blot på Venstre-politikeren Søren Pinds brug af sin Facebookprofil i politisk-personlige angreb. Er man personlig i en debat, må man regne med, at modangrebene også bliver personlige. Det, mænd til gengæld ikke bruger krudt på at debattere, er, hvordan andre skal leve deres liv, med eller uden børn, karriere, spelt og designermøbler."
4400,/debat/2014/08/mor-okay-dropper-universitetet,"Mor, er det okay, at jeg dropper universitetet?",Michael Bjerring," For nylig blev Facebook oversvømmet af venner og bekendtes opdateringer om, hvorvidt de var kommet ind på en videregående uddannelse. Updates om jura, International Business, statskundskab og sociologi fyldte godt på min væg, mens statusser om optag på korte og mellemlange uddannelser var svære at finde. Det fik mig til at tænke på mine egne uddannelsesovervejelser og samfundets diskurs om uddannelsesvalg.
Efter mit første møde med uddannelsesvejlederen på min lokale folkeskole i 8. klasse, var jeg fast besluttet på, at jeg skulle læse statskundskab. Jeg havde en interesse for politik og var dygtig, hvilket vejlederen meget hurtigt oversatte til, at jeg skulle tage netop denne uddannelse. Selv havde jeg aldrig været i tvivl om, at jeg skulle have den røde hue. Fra 8. klasse, vidste jeg så også, hvad den skulle bruges til: adgang til universitetet. Jeg abonnerede lydigt på samfundets budskab om, at universitetet er vejen frem.
De næste fire år gik med at knokle for det ene 12-tal efter det andet. Adgangskvotienten på statskundskab på Københavns Universitet var omkring 11, så alt under 12 ville trække mig længere væk fra målet.
Drømmen ændrede sig
Den eftertragtede røde hue blev sidste år solidt plantet på mit hoved. Min fremtidsplan var klar: Jeg skulle lige have et sabbatår, men så var jeg også klar til at flytte til København og læse på universitetet. Med et gennemsnit på 11,8 havde jeg sikret mig adgang – og jeg kunne endda gange det med 1,08, hvis et snit på over 12 skulle blive relevant.
Sabbatåret brugte jeg som så mange andre på at arbejde som lærervikar. Efter 10 måneder i det job ændrede jeg mit syn på uddannelse. Det står klart, at jeg ikke skal søge ind på universitetet. Hvis jeg ville, kunne jeg være en del af den såkaldte elite på International Business på Copenhagen Business School, hvor den med det laveste snit måtte nøjes med 12,1. Det har jeg bare ikke lyst til. Statskundskab har heller ikke min interesse længere. Nej, jeg er motiveret som aldrig før for folkeskolelæreruddannelsen – der i øvrigt oplevede et fald i antallet af ansøgere på 16 procent i år. Jeg brænder for at gøre en forskel, og gennem mit sabbatår har jeg fundet et job, der kombinerer de to ting, jeg elsker mest: fællesskab og forandring.
Skuffet omverden
Omverdenen er dog knap så begejstret for mit valg: »Kunne du nu ikke blive læge?«. »Når du nu har karaktererne til det, hvorfor så ikke tage på universitetet?«. »Hvorfor fanden gider du blive lærer?«. »Michael, havde du ikke tjent flere penge som statskundskaber?«
Reaktionerne afspejler de problemer, vi i vores fælles samfundssamtale har opbygget. Det at fremlægge universitetet som den ultimative hædersvej har nemlig skabt en ødelæggende konkurrencementalitet på ungdomsuddannelserne, hvor fokus bliver på høje karakterer frem for nysgerrighed, læring og selvstændiggørelse.
Karakterræset har bl.a. bevirket, at mange unges uddannelsesprioritering bliver direkte proportional med deres gennemsnit. Hvorfor blive pædagog, når du kan blive psykolog? Eller omvendt: Tror du ikke bare, du skal droppe sociologi og så lave noget med noget maskineri?
Tendensen til at se op til dem på universitetet og ned på dem fra eksempelvis erhvervsakademierne er dybt forankret i vores sprog. For selv om termerne ’korte’ og ’lange’ uddannelser beskriver, at den ene uddannelse tager længere tid end den anden, bruges i dag oftest termerne ’lavt’ og ’højt’ uddannelsesniveau. Qua deres uddannelse placeres nogle højere i samfundshierarkiet end andre.
Selvfølgelig knytter der sig økonomiske og sociale fordele og udfordringer til forskellig uddannelseslængde, men lad være at fortælle mig, at du er et bedre et menneske, og at du bidrager mere til samfundet, fordi du med et snit på mindst 11,3 læser International Shipping and Trade i stedet for til tandplejer.
Jeg kender flere, som egentlig gerne ville være pædagog, men i stedet har valgt universitetsstudier som sociologi. Når de nu havde et godt gennemsnit, kunne de jo lige så godt begynde på universitetet. Det skulle jo ikke ’gå til spilde’.
Jeg har også flere venner, der undervejs på deres lange uddannelsesfærd har måttet erkende, at universitetet ikke er deres vej. Selv om uddannelsesvejleder, omgangskreds og samfundet insisterede på, at politik og administration eller statskundskab matchede dem, så blev det ikke lykken. I dag arbejder de så som glade pædagoger, motiverede lærere og dedikerede socialrådgivere. Heldigvis skiftede de kurs i tide, selv om meldingen ’jeg dropper ud’ hverken er politisk korrekt eller en fed facebookstatus.
Excel-arkets uddannelsespolitik
Vi har behov for en debat om, hvordan vi får alle til at søge netop den uddannelse, de brænder mest for, og hvordan vi ruster dem bedst muligt til det. Men i stedet går diskussionen på, hvordan vi får folk til at søge de uddannelser, som politikerne synes de skal søge. For mig at se er det uambitiøs excel-ark-politik.
Erhvervsskoler og erhvervsakademierne skal da ikke bare gøres fede, fordi vi i 2020 vil mangle arbejdskraft. Det må da også handle om, at vi skal skabe gode uddannelser, så alle kan få forløst deres potentiale.
Der er jo brug for alle: Dygtige og passionerede akademikere, der bor i huse bygget af drevne tømrere, hvis børn får en god og solid uddannelse i folkeskolen af motiverede lærere og fagligt stærke pædagoger. Det et samfundssyn, der rykker. Det taler op til mennesker i modsætning til den kedelige diskussion om regeringens målsætninger for diverse uddannelseskategorier.
Skal ambitionerne om et veluddannet Danmark indfries, skal vi holde op med at favorisere visse uddannelsesvalg.
Heldigvis er det nuværende uddannelsessnobberi så småt ved at ændre sig. For første gang i mange år oplever universiteterne et fald i søgningen, erhvervsakademiuddannelserne står til at optage mere end 1.000 flere end sidste år, og i min region er professionsuddannelser langt mere populære. Der er dog stadig langt igen.
Mor gav syndsforladelse
Og det er ikke kun på det samfundsmæssige plan, at kampen skal kæmpes. Den er i høj grad en personlig kamp, som den enkelte kæmper med og for sig selv. Et eller andet i mig har indtil for nylig følt, at når nu ingen i min familie havde en universitetsuddannelse, så burde jeg jo lidt rykke familien opad og søge ind på universitetet. Derfor tog jeg også en samtale med min mor – hvilket i sig selv er symptomatisk for den diskurs, der fortsat er dominerende.
Jeg spurgte hende om, hvordan hun havde det med, at jeg ikke ville søge ind på universitetet. Hun svarede heldigvis, at jeg skulle gøre det, jeg havde lyst til.
Så om et år begynder jeg som lærerstuderende. Ligesom min far gjorde for mere end 30 år siden. Ja, nu vil jeg være lærer, ligesom min far stadig er den dag i dag.
Gør det mig uambitiøs? Måske i nogles øjne.
Heldigvis er jeg blevet ligeglad med, hvad andre tænker, og hvad der passer bedst ind i politikernes 2020-beregninger. Og når jeg skal sende mine elever til eksamen, så gør det da ikke noget, at jeg selv fik 12 i dem alle tilbage i gymnasiet. Der er vel også brug for dygtige lærere.
Der er vel egentlig brug for os alle. Er der ikke?
Michael Bjerring er lærervikar




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",53.0,21. august 2014,"Jeg kender flere, som egentlig gerne ville være pædagog, men i stedet har valgt universitetsstudier som sociologi. Når de nu havde et godt gennemsnit, kunne de jo lige så godt begynde på universitetet. Det skulle jo ikke ’gå til spilde’."
1241,/debat/2015/11/forklaringen-paa-jihadisternes-ondskab,Hvad er forklaringen på jihadisternes ondskab?,Kenan Malik," Dagen før blodbadet i Paris dræbte to selvmordsbombere mindst 40 mennesker i en shiamuslimsk bydel i Beirut. En uge efter tog andre selvmordsbombere i Nigeria 49 mennesker med sig i døden. Sådan fortsætter det …
Stillet over for de gentagne grusomheder kan vi ikke gøre stort andet end at gribe til adjektiver som ’barbarisk’, ’sindssygt’ eller ’ondt’. Men hvad får nogle mennesker til at begå så ’barbariske’, ’sindssyge’ og ’onde’ handlinger?
»Langt de fleste onde handlinger,« skrev Hannah Arendt i The Life of the Mind, »begås af mennesker, der ikke har truffet forudgående beslutning om at være hverken gode eller onde.«
Marc Sageman, tidligere CIA-agent i Afghanistan og nu forsker og konsulent i terrorbekæmpelse, siger noget lignende om dagens jihadister:
»Vi finder trøst i den forestilling, at mennesker som disse må afvige meget fra os, når de kan begå så onde handlinger. Den beklagelige sandhed er, at det gør de ikke.«
Når vi kalder en handling ’sindssyg’ eller ’ond’, gør vi mere end at udpege den som i særlig grad afskyelig. Vi trækker samtidig en moralsk grænse. Ofte kan vi være uenige om de mest grundlæggende moralske spørgsmål. Nogle ser f.eks. eksempel tortur som forkasteligt under alle forhold, mens andre mener, at tortur under bestemte omstændigheder kan være en acceptabel metode til fremskaffelse af vigtige oplysninger. Hver især kan se den anden som umoralsk. Alligevel vil begge sandsynligvis være enige om, at deres uenighed handler om rammerne for, hvad der er rigtigt, og hvad der er forkert.
Sagde nogen derimod, at ’tortur af andre mennesker altid er 100 procent godt’, ville kun de færreste opfatte dette som et moralsk udsagn overhovedet. De fleste ville afvise påstanden som ’ond’.
At tale om ondskab er med andre ord ikke kun et spørgsmål om at udpege en handling som særligt ond. Det handler også om at definere rummet, inden for hvilken vi kan føre en meningsfuld debat om rigtigt og forkert og om godt og ondt.
Islam spiller en rolle
Det, som gør jihadisternes handlinger så uforklarlige, er, at de synes at befinde sig et sted, der ligger langt hinsides det moralske univers, som de fleste af os bebor. Så hvad er det, der får mennesker, som ’afviger’ stort fra os selv, til at krydse de normale grænser for moral?
Mennesker har til alle tider begået sindssyge, onde handlinger, men den konstatering bringer os ikke nærmere en forklaring på, hvad der er karakteristisk for den moderne terrorisme, endsige tættere på et svar på dagens måske mest kontroversielle spørgsmål: Hvorfor forekommer især islamistiske grupper at være så meget mere ondskabsfulde og sadistiske?
For nogle er svaret indskrevet i islam selv. Koranen, hævder de, er et udpræget voldeligt skrift. Muslimer er desuden mere tilbøjelige til at dyrke bogstavelige læsninger af deres hellige bog – og bliver dermed også mere villige til at begå grusomme handlinger.
Islam er indlysende en vigtig faktor. Når David Cameron og Barack Obama insisterer på, at jihadister ikke er ’rigtige’ muslimer, er de på vildspor. Det faktum, at Islamisk Stats tilhængere praktiserer deres religion på en måde, der forfærder de fleste, gør ikke i sig selv deres praksisser uislamiske.
Men hvis det ikke giver mening at ville forstå jihadisme ved at løsrive den fra islam, giver det lige så lidt mening at ville forklare jihadisternes ugerninger ud fra islam alene. Det store flertal af muslimer afskyr Islamisk Stats handlinger og ville ikke kunne give moralsk begrundelse for dem.
Folkelig kamp
Der synes ikke desto mindre at være et magtfuldt potentiale i islam, der ophidser til terror og forfølgelse. Den moderne radikale islam er simpelthen blevet den religiøse form, igennem hvilken en særlig form for barbarisk raseri udtrykker sig.
Hvis vi vil forstå, hvorfor jihadisterne lader sig trække ind i et moralsk univers, der får dem til at hylde umenneskelige handlinger, må vi først forstå, dels hvorfor den politiske vrede mod Vesten antager så nihilistiske, barbariske former, og dels hvorfor radikal islam er blevet det foretrukne medium for dette enorme raseri.
Jihadisterne ser sig selv som krigere, der er i kamp mod vestlig imperialisme. Alligevel ville anti-imperialister fra tidligere generationer næppe kunne genkende jihadister som ideologisk beslægtede.
Der findes en lang tradition for at føre folkelige kampe mod kolonialisme og imperiemagter. Men selv om sådanne bevægelser ofte brugte vold til at forfølge deres mål, var de sjældent ’antivestlige’ i eksistentiel forstand. Snarere arbejdede de inden for en universalistisk moralsk ramme, hvor frihed og frigørelse for hele menneskeheden var de mål, der blev betonet.
I løbet af de seneste årtier er disse antiimperialistiske traditioner imidlertid visnet væk. De nye bevægelser, der er opstået i deres sted, har rødder i religiøs eller etnisk identitet og er sekteriske eller separatistiske i deres form.
Skiftet hænger sammen med den bredere tilbagegang for progressive sociale bevægelser, med tabet af tro på universalistiske værdier og med udskiftningen af ideologisk politik med identitetspolitik.
Moralske normer er blevet tribalistiske frem for universelle. Politiske kampe for en bedre verden er blevet afløst af identitetsdrevet raseri uden sammenhængende program.
Moralske linjer
Hvorfor er radikal islam blevet lynafleder for al vreden? Dels på grund af de vilkår, der har muliggjort islamismens opblomstring, og dels på grund af den ??fundamentalistiske tros karakter i en tid, hvor politiske idealer eroderer.
De sekulære regimers fiasko i lande med muslimsk flertal og deres forfald udi det brutale og autoritære har fået mange til at associere sekularisme med undertrykkelse, hvad der igen har givet større troværdighed til den islamistiske opposition.
Vestens kyniske støtte til autoritære regimer, når det passede os, har også opflammet antivestlige lidenskaber. Vildledte militære interventioner har bidraget til at ødelægge civilsamfundet, skabt trivselsbetingelser for islamister og forstærket antivestlige følelser.
Det er ikke kun i muslimske lande, at sekteriske oppositionsbevægelser er opstået i opposition til autoritært styre. Men i ikkemuslimske lande – fra Myanmar til Den Demokratiske Republik Congo – er sekterismen sjældent flydt ud over landegrænserne. Det er islams globale karakter, der har forvandlet de sekteriske bevægelser til et verdensomspændende fænomen.
Hvis lokale herskeres handlinger og konsekvenser af vestlig udenrigspolitik har bidraget til at skabe et tomrum, som islamismen har fyldt, har tilbagegangen for progressiv politik skabt yderligere ét.
De traditionelle oppositionsbevægelsers implosion har fået mange til at se sig om efter alternative former for kamp ??og skabt længsel efter gudgivne moralske linjer. Islamismen med dens krav om kamp for oprettelse af et alternativt system styret af guddommeligt sanktionerede regler har fyldt tomrummet for mange.
Illusionen om ??guddommelig sanktion har gjort det muligt for jihadister at retfærdiggøre deres handlinger, hvor groteske de end måtte være.
Produkt af tiden
Jihadisterne forestiller sig at føre krig mod Vesten. Men Vesten er i deres øjne ikke så meget et sæt af specifikke nationer, der er ansvarlige for specifikke handlinger, men et næsten mytisk, altomfattende monster – den moderne version af kimæren eller basilisken og kilden til alle former for lidelse og dårligdom. Imod et sådant monster bliver næsten enhver handling acceptabel.
Afkoblet fra de moralske rammer, der engang styrede antiimperialisterne, formet af sort/hvide værdier, som i deres bevidsthed har guds velsignelse, og drevet af raseri mod ikkemuslimer og troen på en kamp på liv og død mellem islam og Vesten er jihadisterne kommet til at bebo et andet moralsk univers, hvor de ser sig forpligtede til at begå de mest umenneskelige handlinger og ser disse som retfærdige.
Intet af dette undskylder jihadisterne eller deres handlinger. Men det viser, at den ’ondskab’, vi i de seneste dage har set udfoldet i Paris, Beirut, Nigeria og Mali, ikke kan afskrives som et evigt aspekt af menneskenaturen. Den er i høj grad et produkt af vores egen tid.
© The Guardian og Information. 
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",21.0,28. november 2015,"Mennesker har til alle tider begået sindssyge, onde handlinger, men den konstatering bringer os ikke nærmere en forklaring på, hvad der er karakteristisk for den moderne terrorisme, endsige tættere på et svar på dagens måske mest kontroversielle spørgsmål: Hvorfor forekommer især islamistiske grupper at være så meget mere ondskabsfulde og sadistiske?"
10268,/debat/leder/2012/03/velkommen-nye-typer,Velkommen til nye typer,Christian Jensen," Vi ved, at der altid blandt jer læsere findes nogen, som er klogere end os. Derfor vil vi udvikle et fællesskab, hvor vi ikke bare fortæller, hvad vi ved. Vi vil også gerne bringe jeres viden og engagement i spil.
Fra i dag inviterer vi alle til at være med til at overvåge dem, der overvåger os. Vi ved, at der bliver overvåget, men vi ved ikke hvor meget og hvordan og slet ikke, hvor meget det kan blive misbrugt. Det har vi sat os for at undersøge i projektet ’Vi overvåger overvågerne’. Gå ind på information.dk og se, hvordan du kan bidrage.
Det er ikke det eneste nye i dagens avis. Bogstaverne ligner sig selv, men typerne er helt nye. Information lancerer i dag vores egen skrifttype, iFont, som virker større uden at fylde mere.
Vi ønsker på den måde at øge læsbarheden og tilgængeligheden i den daglige avis. Vi betragter det enkelte ord, det enkelte bogstav som små skulpturer. Læs mere om den i dagens Billeder.
I et helt nyt design har vi gjort spalterne bredere og udviklet et nyt nyhedsgrafisk koncept, som tilføjer avisen magasinkvalitet, uden vi mister dagbladets vibrerende kontakt med døgnet.
Blodet kommer til at rulle lidt hurtigere i den nye avis. Lederen på denne side får ny nabo i form af en personlig klumme, hvor et hold skribenter hver dag bringer læserne tæt på der, hvor livet, kulturen, politikken og medierne gør ondt – og gør godt.
I den ugentlige klumme ’Den store omstilling’ vil et panel af skribenter desuden udfordre fastlåste sandheder om vækst, velfærd, bæredygtighed og ulighed.
Midt i forandringerne ændrer vi ikke på, at Information altid giver plads til dem, der ikke ellers bliver hørt eller respekteret.
»Information har altid holdt med mindretallet. Vi har ikke nødvendigvis givet dem ret, men vi har givet dem plads.« Sådan sagde Informations grundlægger Børge Outze. Sådan siger vi i dag. Derfor glæder vi os til at byde alle velkommen i den nye Information.
",7.0,29. marts 2012,"Det er ikke det eneste nye i dagens avis. Bogstaverne ligner sig selv, men typerne er helt nye. Information lancerer i dag vores egen skrifttype, iFont, som virker større uden at fylde mere."
8139,/debat/2013/02/giv-saarbare-unge-vaerdig-behandling,Giv de sårbare unge en værdig behandling,Pia Legind," Kontanthjælpen står lige foran en reform, og retorikken blandt fremtrædende politikere er hård og spækket med mistro. Arbejdsløse unge i dagens Danmark er en flok dovne samfundsnassere, der bare skal lette sig fra hængekøjen og finde sig et job. Alle hygger de sig tilsyneladende gevaldigt med at være udenfor arbejdsmarkedet, og denne dovenskab må og skal bekæmpes. Metoden er at tage eksistensgrundlaget fra dem, fordi så finder de selvfølgelig straks et job. Danskerne skal forstå, at riget fattes penge. Der skal strammes op og den gruppe, der skal betale prisen, er de arbejdsløse unge.
Derfor skal kontanthjælpssatsen, hvis det nuværende reformforslag går igennem, sættes ned for unge under 30 år, så den svarer til SU-satsen på 5.653 kroner pr. måned før skat. Satsen findes allerede i dag for unge arbejdsløse under 25 år.
Udover at menneskesynet bag denne tankegang er skræmmende, så glemmer politikerne, at virksomheder i disse tider lukker, og at massefyringer er en del af vores hverdag. Hvor skal alle disse ’dovne’ unge finde et job?
Fattige, sårbare unge
I slutningen af 2011 afskaffede regeringen ellers nogle af de såkaldte fattigdomsydelser som f.eks. starthjælpen og loftet over kontanthjælpen med begrundelsen, at disse skabte fattigdom og eksklusion og kun i meget ringe grad skabte øget beskæftigelse. Man afskaffede besynderligt nok ikke ungeydelsen, og nu overvejer man tilmed at udvide denne marginaliserende sats til at omfatte unge helt op til 30 år.
En meget begrænset gruppe kan i dag søge om behovsbestemt tillæg til den lave kontanthjælp. Dette gælder dog ikke for de fleste af de unge, som har vanskeligheder med at passe ind i samfundets kasser, f.eks. unge med psykiatriske diagnoser.
En stigende gruppe af samfundets svageste og mest sårbare unge lever således allerede i dag i så stor fattigdom, at de ifølge fageksperter, ofte ikke ser anden udvej end at sætte sig i uhensigtsmæssig gæld eller begå kriminalitet. Dette medfører, at de hverken er motiverede eller har overskud til at engagere sig i de muligheder for opkvalificering, behandling eller selvudvikling, som de måske tilbydes.
Et skyggeliv
Disse unge lever et liv i skyggen af os andre. De kæmper en daglig kamp for at få deres tilværelse til at hænge sammen. Mange mister deres bolig og kan ikke længere passe på sig selv. Antallet af hjemløse mellem 18 og 24 er da også stærkt stigende.
Mange af de unge, der er i spil, er slet ikke, ifølge jobcentrene, arbejdsmarkedsparate. De er i de såkaldte matchgrupper to og tre. Det er nok meget lidt sandsynligt, at de bliver arbejdsmarkedsparate, hvis de skal kæmpe en daglig kamp for overlevelse og i sidste instans risikere at ende som hjemløse. Når først livet på gaden er en realitet, kan samfundet begynde at bruge penge på misbrugsbehandling, indlæggelser på psykiatriske afdelinger, fængselsophold osv.
Politikerne overser således fuldstændigt, at der er en gruppe unge, som har det så svært, at de ikke kan opfylde samfundets krav til dem. Disse unge skal hjælpes ad en helt anden vej, hvis de skal ind på arbejdsmarkedet.
Stil gerne krav til de unge
Politikerne må ikke skære i kontanthjælpen, men det er en god idé at stramme kravene til kontanthjælpsmodtagerne. Det mener et flertal af danskerne ifølge en meningsmåling foretaget afAnalyse Danmark for Ugebrevet A4. Dansk Socialrådgiverforening afviser også at sænke kontanthjælpen for unge. De unge skal væk fra kontanthjælp, men at presse de unge ud i en uoverskuelig økonomi er ikke det rigtige redskab at bruge, har foreningens formand udtalt.
Regeringen er pt. tavse omkring deres forhandlinger. Beskæftigelsesminister Mette Frederiksen (S) røber dog, at der skal ske et eller andet for at få flere ledige til at tage en uddannelse. Det kan ingen være uenig i, men giv dog de unge forudsætningerne for det, hvilket ikke gøres ved at kaste dem ud i fattigdom og stil gerne krav om aktivering fra dag ét til alle kontanthjælpsmodtagere, som er arbejdsmarkedsparate.
De fleste unge er både interesserede i at få en uddannelse og motiverede for at få et job. Lad os skaffe mulighederne – også for dem, som har det svært med sig selv og med livet. Og lad os behandle de unge ordentligt og værdigt, indtil de er godt på vej.
 
Pia Legind er specialundervisningslærer
 
 
",0.0,7. februar 2013,"En stigende gruppe af samfundets svageste og mest sårbare unge lever således allerede i dag i så stor fattigdom, at de ifølge fageksperter, ofte ikke ser anden udvej end at sætte sig i uhensigtsmæssig gæld eller begå kriminalitet. Dette medfører, at de hverken er motiverede eller har overskud til at engagere sig i de muligheder for opkvalificering, behandling eller selvudvikling, som de måske tilbydes."
12902,/debat/2011/01/gang-bettina-post,En gang til for Bettina Post,Benedikte Kiær," Med EU's vækststrategi Europa 2020 har medlemslandenes regeringsledere vedtaget et ambitiøst mål om, at der i 2020 skal være 20 millioner færre mennesker i risiko for fattigdom i Unionen. Den danske regering bakker fuldt op om EU-2020 strategien og dens mål. Danmarks foreløbige mål er, at 22.000 danskere skal løftes ud af fattigdom inden 2020.
Regeringen vil gerne sætte tal på fattigdommen i Danmark, så vi kan øge vores viden om årsagerne til fattigdom. Men det er en forudsætning, at det er de rigtige ting, vi sætter tal på. At den viden, vi skaber, gør os bedre i stand til at iværksætte konkrete løsninger. Her er det ikke nok kun at se på økonomi.
Regeringen arbejder på at udvikle retvisende fattigdomsindikatorer, der skal afspejle, at fattigdom er et komplekst problem. De skal sikre en bedre viden, der gør det muligt at iværksætte konkrete politiske initiativer, der hjælper mennesker ud af fattigdom og social udstødelse. Hvis vi udvikler indikatorerne på den rigtige måde og med tilstrækkelig omtanke, mener jeg, at de vil kunne blive et særdeles vigtigt redskab i en endnu mere målrettet indsats for at hjælpe samfundets svageste grupper.
Dette er svaret til Bettina Post, som i et debatindlæg i Information den 8. januar spørger, hvordan jeg vil sørge for, at vi i 2020 har hjulpet 22.000 mennesker ud af risiko for fattigdom.
Jeg er overbevist om, at vores tiltag vil gøre mere gavn end en forsimplet fattigdomsgrænse. Og det er også derfor, at EU netop har valgt at benytte tre overordnede EU-indikatorer på det sociale område i stedet for en simpel fattigdomsgrænse. Det vidner om, at der på EU-plan er enighed om at betragte fattigdom og social udstødelse som et komplekst problem.
Lige muligheder
Men arbejdet stopper ikke her. Regeringens målsætning er at bekæmpe fattigdom og skabe lige muligheder for alle - og det er lige præcis, hvad vi gør - uanset om det er fattigdomsår eller ej.
Bettina Post bør følge mere med i, hvad der sker ude i kommunerne, hvor hendes medlemmer arbejder, for vi har igangsat en lang række initiativer, der har til formål at hjælpe samfundets svageste grupper med at løse deres grundlæggende problemer.
Alene inden for den seneste tid har regeringen lanceret en ghettostrategi, en ny psykiatriaftale og en national civilsamfundsstrategi, der skal styrke inddragelsen af frivillige i den sociale indsats. Ved årsskiftet trådte Barnets Reform i kraft - et markant initiativ, der markerer, at barnets tarv er det vigtigste.
Samtidig har regeringen gennem de seneste ni år konsekvent iværksat en lang række omfattende initiativer, der støtter socialt udsatte grupper. Lad mig blot nævne handlingsprogrammerne Det fælles ansvar og Det fælles ansvar II, som er målrettet hjælp til de svageste grupper, Nye veje til arbejde, der skal hjælpe sindslidende og andre udsatte grupper på arbejdsmarkedet, udspillet Lige muligheder, der har til formål at styrke de personlige ressourcer hos udsatte børn og Hjemløsestrategien, der bl.a. skal sikre, at ingen borgere ufrivilligt skal leve et liv på gaden.
Vi har også etableret gældsrådgivning, hvor socialt udsatte borgere kan få gratis gældsrådgivning og dermed få bedre styr på deres økonomi. Derudover har vi med ændringen af en række love på almenboligområdet givet kommunerne flere redskaber til at gribe ind, ligesom vi nu iværksætter forsøg med en fremskudt indsats for på den måde forhåbentligt at undgå sager, hvor familier bliver sat ud af deres bolig. En lang række af gode eksempler på, at der er fuld tryk på den reelle fattigdomsbekæmpelse.
Bredere blik efterlyses
Det er positivt, at CASA (Center for Alternativ Samfundsanalyse) sammen med en række organisationer nu også har indset, at en relativ fattigdomsgrænse ikke kan stå alene. Men jeg savner et bedre blik for de mange forskellige ressourcer, som i dag er blevet vigtige og afgørende for den enkeltes muligheder i livet. Uddannelse, arbejde, netværk, helbred, sociale kompetencer og boligforhold er alle sammen vigtige indikatorer, der giver indflydelse på eget liv, muliggør et sundere liv og skaber bedre muligheder for sig selv og sine børn. Spørgsmålet er, hvor Bettina Post ser disse ressourcer afspejlet i organisationernes forslag?
Mit spørgsmål til formanden for Dansk Socialrådgiverforening er derfor: Hvordan skal det hjælpe narkomanen ud af sit stofmisbrug, den hjemløse med at få en bolig, den psykisk syge med at komme på fode igen eller den lille dreng med at blive fjernet fra sin voldelige far, at vide, om han eller hun ligger over eller under en fiktiv økonomisk grænse?
Mit svar er at tage hånd om udfordringerne og løse de grundlæggende problemer hos de unge, den sårbare mor uden uddannelse eller den arbejdsløse med en uoverskuelig gæld. Hvad er dit svar, Bettina Post? 
Benedikte Kiær er socialminister og medlem af Konservative
",19.0,13. januar 2011,"Regeringen arbejder på at udvikle retvisende fattigdomsindikatorer, der skal afspejle, at fattigdom er et komplekst problem. De skal sikre en bedre viden, der gør det muligt at iværksætte konkrete politiske initiativer, der hjælper mennesker ud af fattigdom og social udstødelse. Hvis vi udvikler indikatorerne på den rigtige måde og med tilstrækkelig omtanke, mener jeg, at de vil kunne blive et særdeles vigtigt redskab i en endnu mere målrettet indsats for at hjælpe samfundets svageste grupper."
10739,/debat/2012/01/svage-boern-ogsaa-brug-familie,Svage børn har også brug for en familie,Klaus Wilmann," Barnets Reform har netop rundet sit første år, og det er et passende tidspunkt at gøre status. I Information er det — desværre ganske uimodsagt — blevet til, at reformen er et tilbageskridt for de svageste børn. Reformens sigte på at anbringe flere børn i familiepleje for at give dem mulighed for at knytte sig til få, men nære omsorgspersoner fremstilles som en forhindring — både for en tidlig indsats og for den nødvendige behandling af de tidligt skadede børn. Sådan er det ikke.
Den dyre institutionsløsning er ikke nødvendigvis den bedste for et barn med abstinenser eller alkoholskade. Og det er heller ikke korrekt — som Information skriver på lederplads — at partierne bag reformen med deres fokus på omsorg og relationer trodsede omfattende forskning og overhørte skarpe advarsler fra landets førende autoriteter. Reelt er der tale om et område med faglig uenighed, hvor vi i Information kun får lov til at høre den ene side.
Fordele ved plejefamilie
I artiklen om Barnets Reform fra den 4. januar citeres forskeren Inge Bryderup for, at børn med rusmiddelskader — i modsætning andre børn — ikke har bedst af at have en mor og en far. Argument: Et grædende barn med alkoholskader skal ikke altid behandles med omsorg og kærtegn, da det kan stresse barnet. Ofte skal man gøre det modsatte af, hvad der forekommer naturligt, og det er ikke rimeligt at lægge det ansvar hos en plejefamilie.
Der er ingen tvivl om, at de specialiserede døgninstitutioner har en værdifuld ekspertise, men den daglige pasning af de svageste børn er ikke raketvidenskab. Det er rigtigt, at børn med alkoholskader dårligt tåler berøring og ikke altid kan behandles intuitivt. Men det er ikke kun kærtegn, de skal skærmes imod. Det er alle former for sanseindtryk: Lys, lyde og farver. Og i høj grad også den virak, der kommer af at være på en døgninstitution med mange skiftende voksne.
Der er altså store fordele ved at anbringe et tidligt skadet barn i en rolig plejefamilie, som med den rigtige støtte og supplerende behandling til barnet kan skabe gode rammer for en sund udvikling.
I Center for Familiepleje i København har vi derfor et tæt samarbejde med Familie-ambulatoriet på Hvidovre Hospital. Ambulatoriet har specialiseret sig i at forebygge rusmiddelskader og har mange års erfaring med at vejlede plejefamilier. Det tætte samarbejde sikrer samtidig, at de børn, der har brug for specialiseret behandling, har adgang til nogle af landets største kapaciteter helt frem til skolealderen.
Som følge af samarbejdet med Familieambulatoriet har vi i flere tilfælde været i stand til at gribe ind så tidligt, at en plejemor er blevet indlagt sammen med barnet umiddelbart efter fødslen. Det er klart, at muligheden for at skabe en stabil og tæt relation så tidligt er helt uvurderlig for barnets fremtidige udvikling.
Jeg vil ikke betvivle, at de døgninstitutioner, som nu må lukke, har stor faglig ekspertise. Men der er heller ingen tvivl om, at det vigtigste for børnene er de stabile familierelationer, som varer hele livet og rækker ud over den begrænsede periode, hvor der er et behandlingsbehov.
Problematisk tradition
En anden ting, der er blevet glemt i debatten, er det, vi kalder tilknytningsteori. Flere studier peger på vigtigheden af, at børn i deres tidlige udvikling knytter tætte bånd til få, men stabile og nærværende omsorgspersoner, fordi evnen til at knytte sig til andre grundlægges i de første år. Der er altså noget, der tyder på, at børn i langt højere grad, end vi tidligere har troet, tager skade af at undvære de nære, familielignende relationer. Set ud fra barnets langsigtede behov er det optimale derfor, at børnene får et professionelt behandlingstilbud ved siden af — ikke i stedet for — en opvækst i en plejefamilie.
Alligevel har vi i dag en ret høj andel af institutionsanbragte børn i Danmark. Kun omkring halvdelen af de anbragte børn er i familie-pleje mod 75 til 80 procent i vores nabolande Sverige og Norge. Forskellen er både begrundet i tradition og faglige holdningsforskelle: Hvor vi i Danmark også anbringer spædbørn med alkoholskader og tilknytningsforstyrrelser på døgninstitution, anbefaler man f.eks. i Norge, at børn under 12 år som hovedregel ikke visiteres til en institution. I anbefalingen fra Europarådets Daphne-program er aldersgrænsen tre år. Set i det lys er vores udbredte brug af døgninstitutioner ligefrem problematisk.
I Information bliver reformen på lederplads kaldt en ideologisk sparemanøvre. Det er ikke fair. Barnets Reform er rigtignok båret af ideologi og ønsket om at sætte tidligt ind med en anbringelse i en familie. Men det er ingen sparemanøvre. Når vi i dag i kommunerne arbejder for at fremme familieplejen, er det med udgangspunkt i barnets bedste.
 
 
Klaus Wilmann er Centerchef ved Center for Familiepleje, Københavns Kommune
",1.0,16. januar 2012,"Som følge af samarbejdet med Familieambulatoriet har vi i flere tilfælde været i stand til at gribe ind så tidligt, at en plejemor er blevet indlagt sammen med barnet umiddelbart efter fødslen. Det er klart, at muligheden for at skabe en stabil og tæt relation så tidligt er helt uvurderlig for barnets fremtidige udvikling."
11376,/debat/2011/09/naar-magthaverne-nytaenke,Når magthaverne skal nytænke,Lasse Jensen," »Udvalget har til opgave at udarbejde et grundlag for regeringens stillingtagen til den offentlige mediestøtte. Udvalget består ud over formanden af to forskere samt otte repræsentanter for de trykte og elektroniske medier.«
»Udvalget skal i sit arbejde afdække hvilke centrale parametre, der bør indgå i overvejelserne om en eventuel justering af mediestøtten og samtidig undersøge mulige modeller for en fremtidig mediestøtte. Desuden skal der indgå analyser af modellernes fordele og ulemper set fra de forskellige parters side«
(Kulturministerens kommissorium for Mediestøtteudvalget)
Efter ni måneders besværligt svangerskab barslede det såkaldte Dyremose-udvalg med en rapport. Set i lyset af den ambitiøst formulerede opgave har udvalget ikke givet noget »grundlag for regeringens stillingtagen til den offentlige mediestøtte«
Udvalget har dog løst sin bundne opgave. Den var at slippe internet-medierne ind i varmen. Det er sket ved hjælp af en problematisk, men meget interessant ændring af støttekriteriet. Nu er det redaktionelle omkostninger, ikke oplag, som bestemmer.
Redaktionelle omkostninger målt ved hjælp af et sindrigt system, der omfatter ansatte journalister og freelancere med top- og bundgrænser, som kan sikre at der ikke sker alt for store forskydninger i det eksisterende støttesystem.
Smagsdommeri
Systemet er bevaret næsten intakt. Og det første skridt mod en anden måde at tænke mediestøtte på er taget.
Det næste bliver langt mere udfordrende. Den indebærer smagsdommeri i højere grad end det første. R, S og SF vil også gerne støtte »kritisk og undersøgende journalistik« og med den omsiggribende flytning af licensmidler til Public Service-puljer og 'Filmpenge' er en pæn del af mediestøtten allerede i hænderne på filmiske og journalistiske smagsdommere.
Det er ikke nødvendigvis dårligt, men når udvalgsformand Dyremose fra starten af arbejdet har talt om 'demokratistøtte' fremfor 'mediestøtte', er alene ordet demokrati (og mediernes uomtvistelige rolle i den demokratiske proces) nok til at få én til at spekulere over, hvordan man bedømmer den demokratiske værdi, uden at det langt hen ad vejen kommer til at kræve en smagsdommer eller to. Den tid, den sorg. Eller glæde.
Da udvalgsarbejdet gik i gang, sagde den tidligere finansminister og TDC-chef Henning Dyremose, at licensen ikke var fredet. Der tog han munden lidt for fuld. Udvalget har brugt det meste af sin tid og næsten hele rapporten på de cirka syv procent af den samlede mediestøtte, som er på Finansloven. Licensen og nulmomsen til dagbladene er alt for store og fastlåste i tradition og forlig til at komme i spil.
Modtagere i udvalget
Det kunne naturligvis ikke være anderledes. For udvalget er helt traditionelt sammensat. Her sidder alle de, der modtager støtte (Dagbladene, Specialmedierne, DR, TV2-regionerne) Her sidder de, der nyder af godt af støtten (Dansk Journalistforbund), de der gerne vil have del i støtten (FDIM, Foreningen af danske interaktive medier), her sidder sekretariatschefen for Digitale Publicister, som er en paraplyorganisation for bl.a. dagbladenes netmedier. Sekretariatschefen er også chefjurist i Danske Dagblades Forening. 'Radioerne' som er en sammenslutning af kommercielle radiostationer i Danmark har en repræsentant, som også arbejder for Ugeaviserne.
Fire af udvalgets medlemmer har arbejdsadresse i 'Pressens Hus' i Skindergade i København. To medlemmer er uafhængige medieforskere, en dansk og en norsk, som de tunge drenge og en enkel pige har lyttet høfligt til.
Man kunne være fristet til at påstå, at med den sammensætning var udfaldet givet på forhånd. Når magtens mænd skal fordele pengene, anfægtes magten ikke.
",1.0,1. oktober 2011,"Redaktionelle omkostninger målt ved hjælp af et sindrigt system, der omfatter ansatte journalister og freelancere med top- og bundgrænser, som kan sikre at der ikke sker alt for store forskydninger i det eksisterende støttesystem."
2659,/debat/2015/05/middagssamtalen-3,Middagssamtalen,Informations Debatredaktion," Merkel
Tirsdag besøgte den tyske kansler Angela Merkel Danmark. Hun var i audiens hos dronningen på Amalienborg, spiste middag med Helle Thorning-Schmidt og debatterede verdenssituationen med de studerende på Københavns Universitet.
Det røde synspunkt: Det var altså Gerhard Schröder, der gennemførte de arbejdsmarkedsreformer. Når det er sagt, var besøget på Amalienborg tiltrængt. Den herskende klasse kan godt bruge et par spareråd.
Det blå synspunkt: En konservativ politiker, der indfører kvindekvoter, opmuntrer til indvandring og har igangsat en grøn omstilling. Eller en socialdemokratisk statsminister med Gucci-taske. Jeg ved ikke, hvad der er værst.
Bomben: Løkke tog Putin med en tur i Tivoli. Thorning inviterer Merkel til debat på universitetet. Måske burde vi ensrette vores udenrigspolitiske strategi. Det er jo ikke usandsynligt, at kansleren havde sagt ja til Fehmernbælt, hvis hun til gengæld kunne slippe for Det Gyldne Tårn.
Terrorberedskab
Siden terrorangrebet i København er danske betjente blevet kaldt til hovedstaden for at indgå i det øgede beredskab. Christiansborg har netop bevilliget ekstra 130 millioner kroner som kompensation, men betjentene mener ikke, at beløbet er stort nok.
Det røde synspunkt: Ude af syne ude af sind. De næste par måneder forsvinder terrorbekymringerne i softice og solcreme. Og så er der valg. Hvis pengene ikke rækker, må Løkke slås med DF.
Det blå synspunkt: Giv politiet alle de milliarder, de forlanger. Hvem skal ellers stoppe nazi-islamismen, når vælgerne sender Pape hjem til Jylland og Naser Khader tilbage til P1?
Bomben: Ærlig talt, hvad laver politiet på Lolland-Falster? Den seneste rapport fra TV 2’s udsendte i Nakskov, viser tydeligt, at der ikke er meget guld, tyvene kan komme efter. Hvis vi bliver landfaste med Puttgarden, kan vi jo overveje at flytte grænsen til Vordingborg. Så får vi både frigivet betjente til hovedstaden og kommer af med den kontanthjælpsrede.
Nepal
Nepal er blevet ramt af det kraftigste jordskælv i 80 år. 7,9 på Richterskalaen. Flere tusinde er døde, og tabstallene stiger stadig.
Det røde synspunkt: Nepaleserne er blevet begravede levende, og alligevel er det en afdanket fodboldspiller under et cafebord i Kathmandu, som får mest opmærksomhed. Tænk, at der skal et rødbedefarvet pas og en Brøndby-trøje til for at vække sympati.  
Det blå synspunkt: Forfærdeligt trist. Googles chef for privatlivssikkerhed endte sine dage på MountEverest. Hvem skal PET og NSA nu ringe til, når de skal have udleveret personlige oplysninger?
Bomben: Typisk. Så snart et land viser svaghedstegn, udnytter kineserne muligheden for ekspansion. Se bare, hvordan de stormer frem med nødhjælp. Selv når det gælder velgørenhed, har de tænkt sig at kopiere, plagiere og udkonkurrere Vesten.
",0.0,2. maj 2015,"Bomben: Ærlig talt, hvad laver politiet på Lolland-Falster? Den seneste rapport fra TV 2’s udsendte i Nakskov, viser tydeligt, at der ikke er meget guld, tyvene kan komme efter. Hvis vi bliver landfaste med Puttgarden, kan vi jo overveje at flytte grænsen til Vordingborg. Så får vi både frigivet betjente til hovedstaden og kommer af med den kontanthjælpsrede."
6170,/debat/leder/2013/11/rigtige-foedsel,Den rigtige fødsel,Kristian Villesen," 
	I Danmark har vi den holdning, at det er bedst at føde vaginalt. Ingen kan helt forklare, hvorfor det er sådan, men »den særlige kultur,« som flere af landets førende fødselslæger omtalte i lørdagens Information, lever både på hospitalernes fødselsafdelinger og i samfundet generelt.

	Kvinder, som ønsker et kejsersnit uden at have en medicinsk grund til det, mødes med skepsis og føler, at læger og jordemødre forsøger at overtale dem til at føde vaginalt. Det, selv om der ikke er tungtvejende lægelige argumenter for det:

	»Vi har den holdning, at normale fødsler er bedre, og den er også lidt underbygget fagligt. Men det er ikke af stærke ting, det indrømmer jeg gerne,« som overlæge på Rigshospitalets fødeafdeling, Jens Langhoff-Roos, sagde i weekenden.

	Også når de vaginale fødsler ikke går som forventet, tyder det på, at den særlige kultur spiller ind. Hvor man i andre lande – herunder USA – vil være tilbøjelig til at foretage et akut kejsersnit tidligt i forløbet, er der en tendens til, at vi herhjemme – med sugekopper og andre instrumenter – forsøger at holde fast i den vaginale fødsel.

	Det kan i yderste konsekvens ende i komplikationer og skader på mor og barn, blandt andet på grund af iltmangel. En fødsel, som ender i et akut kejsersnit, betragtes tilsyneladende som et nederlag af mange, også de fødende selv.

	Derfor er der behov for at et opgør med idealet om, at en naturlig fødsel nødvendigvis er det bedste. Det kræver en ændring af retorikken fra jordemødre, fødselslæger og politikere, som nærmest konsekvent omtaler vaginale fødsler som ’det rigtige’. Og så kræver det, at vi helt grundlæggende anerkender, at kvinder selv magter at vurdere, hvordan de gerne vil føde – i stedet for at forsøge at tale dem fra deres ønsker. For nogle er en vaginal fødsel det rigtige valg – for andre er det ikke. Det må vi kunne acceptere.
",3.0,26. november 2013,"	Derfor er der behov for at et opgør med idealet om, at en naturlig fødsel nødvendigvis er det bedste. Det kræver en ændring af retorikken fra jordemødre, fødselslæger og politikere, som nærmest konsekvent omtaler vaginale fødsler som ’det rigtige’. Og så kræver det, at vi helt grundlæggende anerkender, at kvinder selv magter at vurdere, hvordan de gerne vil føde – i stedet for at forsøge at tale dem fra deres ønsker. For nogle er en vaginal fødsel det rigtige valg – for andre er det ikke. Det må vi kunne acceptere."
13283,/debat/2010/11/sikken-mandagsavis,Sikke'n mandagsavis,Ejvind Larsen," Mandagsavisen i går, 8. november 2010, indledte allerede på forsiden den nye serie om Kinas grønne revolution: »Mens de internationale klimaforhandlinger står stille, er Kina i rasende tempo ved at sikre sig global dominans på markedet for vedvarende energi og grønne løsninger. Opskriften er en beslutsom centralmagt, masser af kapital og stor innovationskraft. USA og EU ser paralyserede til.«
Opsigtsvækkende nok i sig selv. Dog endnu mere opsigt må det vække på baggrund af, at det kun er godt og vel en måned siden, at regeringens klimakommission barslede med en rapport, om hvilken klima- og energiminister Lykke Friis erklærede, at »det er meget opmuntrende, at vi nu har en kommissionsrapport, hvorom folk hele vejen rundt siger vi er enige i målet, at Danmark skal blive helt uafhængig af fossile brændsler. Så vi har nu et fundament at komme videre på.«
Er det da meningen, at dette fundament alene skal leveres af og alene være made in China?
Af mandagsartiklen fremgår det med lysende klarhed, at EUs klimakommissær, Connie Hedegaard, er særdeles klar over, at EU (og dermed Danmark) nu bare ser paralyseret til, mens Kina i rasende tempo er ved at sikre sig den globale dominans over markedet for den vedvarende energiteknologi og teknik, der skal være med til at sikre opfyldelsen af klimakommissionens og regeringens egne mål.
Samme Connie Hedegaard er som det formentlig endnu huskes dansker og endda medlem af regeringspartiet Konservative. Klima- og energiminister Lykke Friis er medlem af regeringspartiet Venstre. Det samme er miljøminister Karen Ellemann. Man skulle derfor tro, at mandagsreportagerne fra Venstres landsmøde i weekenden var præget af reaktioner på den opsigtsvækkende kendsgerning, at Kina nu sætter den grønne verdensorden i ly af den lammede klimaaftale.
Men nej, det var mandagsreportagerne ikke. Slet ikke. Hvilket er lige så opsigtsvækkende.
Biobrændstoffer
Den tredje af mandagsavisens mere bemærkelsesværdige artikler havde som overskrift: »Biobrændstof er en klimakatastrofe«. Byggende på en rapport Anticipated Indirect Land Use Change Associated with Expanded Use of Biofuels in the EU, der kan hentes og studeres på: www.ieep.eu . Udarbejdet på vegne af bl.a. Mellemfolkeligt Samvirke, Greenpeace og NOAH.
Rapporten adskiller sig fra andre rapporter om biobrændstoffer ved at se på netop de typer og de mængder af biobrændstoffer, som EU-landene selv har rapporteret, at de vil bruge, og desuden som noget nyt ved også at medregne den CO2-udledning, der sker, når skove fældes, og naturområder omlægges til marker med afgrøder til udvinding af biobrændstoffer.
Helt konkret vil det efter de foretagne beregninger medføre, at EUs beslutning om at øge brugen af biobrændstoffer over de næste ti år skader klimaet op til 2,5 gange så meget som at bruge traditionelle, fossile brændstoffer som benzin og diesel!
»Biobrændstoffer blev introduceret i Danmark og i EU under dække af at skulle reducere drivhusgasudslippet. Virkeligheden er den modsatte. Biobrændstoffer er værre end fossile brændstoffer, og det er derfor topmålet af vanvid, at staten tvinger borgerne til at hælde fødevarebaserede biobrændstoffer i tanken på deres biler. Den politik øger både afskovning og CO2-udledning,« siger Dan Belusa, biobrændstof-ekspert hos Greenpeace.
»Resultatet er, at EUs politik tager maden ud af munden på verdens sultne og putter den i europæiske benzintanke. Det er fuldstændig håbløst at bekæmpe fattigdom med f.eks. bistand, når man samtidig gennem sin energipolitik forringer fødevaresikkerheden endnu mere det går ud over langt flere end de 925 millioner mennesker, der hver dag går sultne i seng,« siger forkvinde i Mellemfolkeligt Samvirke, Trine Pertou Mach.
Ingen undskyldninger
I den danske klimakommissions fremtidsscenarie dækkes omkring 30 pct. af energiforbruget af biomasse og affald. Man regner med stigende international konkurrence om biomasse, og derfor rummer rapporten et scenarie med kun hjemlige biomasseressourcer svarende til knap en fordobling af forbruget i 2050 i forhold til nu. Kan og vil man også importere biomasse, kan man komme meget højere op.
På denne mandags-baggrund takker jeg for John Jørgensens ord i weekendavisen: »Ejvind Larsen skriver (1. november), at medlidenhed er en god grund til at kæmpe for biodiversiteten. Men der er masser af andre gode grunde: Høj livskvalitet forudsætter, at du kan se dig selv i spejlet. Alt småkravl og fugle, fisk og padder er en del af din selvrespekt og livskvalitet. Etisk og rent fysisk. Ligesom vores misbrug af de fossile brændstoffer ikke kan undskyldes, kan udryddelsen af arter det heller ikke. Heldigvis er det ret nemt, hurtigt og billigt at ændre på. I haver, parker, virksomheder, land- og skovbrug kan vi alle lade nogle pletter stå uproduktive. En lille kvasbunke bag en pilehæk rummer levesteder og ly for alverdens kryb, fra pindsvin til de mindste parasitter og svampe. De levende hegn skal bevares og fyldes med grene, halm og andet kvas. I skoven skal der ligge dødt træ på bunden. Idéen er, at mange små levesteder gør det muligt for livet at spredes.« Ja, det er ideen.
",11.0,9. november 2010,Ingen undskyldninger
6766,/debat/2013/09/nekrolog-imperie-illusion,Nekrolog over en imperie-illusion,Polly Toynbee," 
	Da det britiske underhus natten til fredag besluttede, at Storbritannien ikke skal deltage i en amerikanskledet militær straffeaktion mod Syrien, var det, som om lyset blev tændt et eller andet sted i briternes nationale psyke. Fra nu af bliver intet det samme igen. Det, vi så, var ikke et højre-venstre-skred. Det var den alt for længe forsinkede accept af, at Storbritannien ikke længere er er en militær og økonomisk stærk verdensmagt. Vi er en krigstræt nation, der har fået nok af at posere i en vægtklasse, vi ikke længere hører hjemme i.

	I denne uge vil tonerne fra »Rule Britannia« utvivlsomt gjalde så højt som nogensinde ved The Proms-koncerter, men selvironien i patriotismen vil være åbenlys. For Det Store Spil er uigenkaldeligt forbi. Den arme David Cameron stod alene tilbage, da musikken holdt op, og kun han blev ved med at synge, da alle andre tav.

	Downing Street kan bande og svovle, så meget man vil, over Labour-lederen Ed Milibands nej til en Syrien-aktion. Men det er ikke Labour, der har forandret sig. Det er hele landet, og det skete, mens Cameron så til den anden side. Til det sidste faldt det slet ikke premierministeren ind, at et flertal i parlamentet kunne finde på at bryde det betingelsesløse troskab over for USA.

	Bred modstand

	Efterhånden som vi bliver klar over den fulde betydning af Storbritanniens afvikling som verdensmagt, må vi også stille os selv de smertelige spørgsmål: Hvorfor skal vi fortsætte med at bruge langt flere penge på vores forsvar og militær end andre sammenlignelige nationer? Hvorfor skal vi (og Frankrig) klynge os til vores pladser i FN’s Sikkerhedsråd? Hvad er pointen med at forny den britiske Trident-atomslagstyrke, hvis den alligevel bliver fuldt operationelt integreret i de amerikanske systemer?

	Læg mærke til det brede grundlag for den britiske modstand mod den syriske intervention: To ud af tre briter var imod denne aktion, viste en meningsmåling hos YouGov. Selv højrepopulisten Nigel Farage fra UK Independence Party kritiserede Cameron for »hans største fejlbedømmelse nogensinde« og udtalte hoverende, at hans eget partis modstand mod krigen »er det mest populære, vi nogensinde har ytret«. Føj hertil rækken af advarsler fra sagkyndige og ledende militærfigurer.

	Selv en borgerlig avis som Daily Mail var imod:

	»Hvis parlamentsmedlemmer har den mindste mistanke om, at et angreb på Syrien vil føre til flere lidelser, end det kan forhindre, er det deres pligt at stemme nej,« skrev avisen i sin leder.

	I samme avis erklærede klummeskriveren Stephen Glover:

	»Vi skal ikke følge med USA som en evigt lydig puddelhund ... Vi var en global magt i 250 år, men den periode er forbi ...«

	I Daily Telegraph, den konservative presses flagskib, advarede Peter Oborne regeringen mod at begå en »fatal fejl«. En Syrien-aktion kunne blive katalysator for en endnu værre konflikt, mente han og roste Stop the War-bevægelsen for at udvise »langt større modenhed vedrørende spørgsmål om krig og fred end Downing Street, Det Hvide Hus og CIA«.

	Kun de Murdoch-ejede The Sun og The Times bakkede uden forbehold op om Camerons linje, utvivlsomt på deres herre og mesters bud.

	Cameron betaler høj pris

	Milibands insisteren på folkeretten og kravet om, at målsætningerne ved en aktion skal være klart definerede, var, hvad man kunne forvente af en partileder, hvis første handling var at tage afstand fra Irak-krigen. Bag ham sad der flere back benchers, der siden bitterligt har fortrudt deres stemme for den krig. Han beskyldes for billig opportunisme, men dette skridt har ikke været spor let at tage for Ed Miliband. Han må imødese en nedkøling af sine nære relationer til Obamas Demokratiske Parti. Dele af Labour har altid haft et anstrøg af antiamerikanisme, men aldrig Miliband og kredsen omkring ham.

	I stedet for at kritisere sin opposition burde Cameron falde over sit eget parti, for det var her, der skete et skred, uden at han lagde mærke til det. Med over 70 parlamentsmedlemmer, der på et tidspunkt truede med at stemme nej til Syrien-aktionen, mistede han kontrollen over sin parlamentariske gruppe. Også hans løjtnanter, Theresa May og Philip Hammond, tilkendegav skepsis, hvad der næsten svarede til et ’også du, Brutus’-knivstik.

	Hvis Storbritannien nu omsider er kommet til fornuft med hensyn til sin virkelige status i den globale hakkeorden, er der omvendt ikke noget sympatisk ved højrepopulismens dyrkelse af Little England: Lad verden gå ad helvede til, så længe vi har det godt på vores egen ø. Med isolationismen følger en ubehagelig racistisk understrøm: Hvorfor overhovedet kæmpe i muslimske lande for en masse muslimers rettigheder?

	Tony Blairs berømte tale i Chicago i 1999, hvori han opfordrede til at intervenere i Kosovo, skabte en kortvarigt inspirerende vision for en liberal og humanistisk interventionisme ved at betone vores moralske pligt til at gøre, hvad vi kan, der hvor vi kan hjælpe andre. Men mellem denne vision og virkeligheden falder den lange mørke skygge fra 12 års krige i lande, der aldrig har takket os. Krige, som efter alt at dømme har gjort mere skade end gavn; som har dræbt tusinder og sendt hundredvis af vore egne soldater hjem i kister. Hvis USA nu går videre uden os i denne uge, kan vi omsider stede de sidste rester af Storbritanniens illusion om stadig at være en slags imperium til hvile.

Polly Toynbee er politisk kommentator for The Guardian
",0.0,2. september 2013,"	Milibands insisteren på folkeretten og kravet om, at målsætningerne ved en aktion skal være klart definerede, var, hvad man kunne forvente af en partileder, hvis første handling var at tage afstand fra Irak-krigen. Bag ham sad der flere back benchers, der siden bitterligt har fortrudt deres stemme for den krig. Han beskyldes for billig opportunisme, men dette skridt har ikke været spor let at tage for Ed Miliband. Han må imødese en nedkøling af sine nære relationer til Obamas Demokratiske Parti. Dele af Labour har altid haft et anstrøg af antiamerikanisme, men aldrig Miliband og kredsen omkring ham."
4680,/debat/2014/07/teknologi-kan-redde-aeldre,Teknologi kan redde de ældre,Margrethe Kähler," Sanserne og følelseslivet bevares langt hen i sygdommen, selv om de kognitive evner er røget sig en tur. Derfor er gode plejehjem med et omsorgsfuldt og nærværende personale et must for vores demente medborgere, og det er selvfølgelig afgørende, at vi formår at beskytte dem mod farer, hvis de forvilder sig væk fra plejehjemmet.
Når de stikker af uden at kunne finde hjem igen, er det ikke, fordi de keder sig eller mangler et godt og omsorgsfuldt personale. De vandrer, fordi de vil ud at malke køer, handle på Børsen, smøre madpakker, følge deres børn i skole, eller hvad det nu kan være.
De lever kort sagt i en virkelighed, der engang for længe siden var deres. En virkelighed, som får dem op og af sted, hvis de har kræfterne til det. Bor de på plejehjem, ved personalet altid, hvem der har denne stærke vandringstrang i sig.
Derfor er der heldigvis flere og flere plejehjem, som udstyrer disse beboere med en særlig GPS-mobiltelefon gemt i et armbåndsur, et halssmykke eller syet ind i yndlingstasken. Ud af de omtrent 1.000 plejecentre, vi har i Danmark, er det dog kun 10 procent, der har GPS- og sensorteknologi til deres demente beboere – og det er alt for få. Det er de vandrende demente, vi skal beskytte med sporingsteknologi, så de ikke dør eller kommer til skade.
I den sidste uges debat i aviser og radio har det været fremme, at der er nogen, der mener, at vi ikke skal overvåge demente. Men det er ikke overvågning som i Big Brother – det er omsorg. Du kan ikke spore dem og se, hvilke veje de er gået. Det eneste, du kan, er at gå ind som betroet medarbejder eller pårørende med et password og forsøge at spore dem over mobilnettet.
Ny teknologi
Måske bliver det muligt en gang i fremtiden, at skyde en sporingschip ind under huden, så vandrende demente med sikkerhed ville kunne blive fundet igen. Teknologisk er det dog indtil videre en umulighed.
Alle plejehjem bør få sensorteknologi inde i plejehjemmene, så personalet kan se, at nu går demente Marie ud af lige netop den dør. Så kan den plejer, hun kender og er fortrolig med, tage hende under armen, så de sammen kan gøre noget, hun gerne vil.
Det kniber i dag gevaldigt med at installere sensorteknologien i det nye plejehjemsbyggeri.
Årsagen er den enkle, at kommunerne udbyder byggeriet i totalentreprise, og at entreprenøren skræller denne omkostning af sit budget for at vinde entreprisen. Det er synd og skam, i lyset af at to tredjedele af beboerne er demente.
Margrethe Kähler, chefkonsulent i Ældresagen
",0.0,9. juli 2014,"Derfor er der heldigvis flere og flere plejehjem, som udstyrer disse beboere med en særlig GPS-mobiltelefon gemt i et armbåndsur, et halssmykke eller syet ind i yndlingstasken. Ud af de omtrent 1.000 plejecentre, vi har i Danmark, er det dog kun 10 procent, der har GPS- og sensorteknologi til deres demente beboere – og det er alt for få. Det er de vandrende demente, vi skal beskytte med sporingsteknologi, så de ikke dør eller kommer til skade."
10614,/debat/2012/02/laeserbreve-21,Læserbreve,Informations Webredaktion," Mindre byliv, mindre trafik
Lars Nielsen, Dronninglund
Erhvervslivet i København fungerer ved, at der hver dag kommer masser af mennesker til København for at arbejde, købe ind, gå i teatret, på restaurant, i biografen. Det medfører en masse biler og motorcykler, som forurener, støjer og fylder op på gader og p-pladser.
Derfor vil man lave en betalingsring omkring København, som skal gøre det dyrere at køre ind og ud af København med privat motorkøretøj. I stedet regner man så med, at folk vil tage de offentlige transportmidler. Det vil de sikkert også i et vist omfang.
Men jeg kunne da godt forestille mig, at der var en del kunder, der ville overveje at henlægge en del af disse indkøb, biograf-, teater og restaurantbesøg til omegnen. Derved sparer de trængselsafgiften og undgår de besværligheder, der er forbundet med at bruge den offentlige trafik.
Jeg forestiller mig, at de, der arbejder i Københavns mange virksomheder, dels vil kræve lønkompensation, og dels vil begynde at se sig om efter et arbejde uden for betalingsringen.
Derfor vil en del københavnske virksomheder flytte uden for ringen for at undgå disse besværligheder. Betalingsringen kommer altså til at koste Københavns Kommune en hel del virksomheder og arbejdspladser, og den vil også betyde, at kommunen får færre skatteindtægter.
Men det vil selvfølgelig mindske trængselen.
Kom med de gode ideer
Anton Thorell Steinø, København
Finanspagten er vedtaget, så lad os komme videre. Den er en gratis vej for Danmark til EU’s finanspolitiske forhandlinger, men hvordan kan vi bedst udnytte den plads ved bordet?
Det er ikke interessant at diskutere underskudsgivende og overskudsgivende finanspolitik længere, den diskussion er ovre. Konklusion er, at vi vil have begge dele.
Det interessante er nu, hvordan vi undgår fremtidige kriser. Sker det, ved en gang i mellem at bruge flere penge? Nej. Undgår man dem, ved at staten stopper al drift? Nej.
Man undgår kun fremtidige kriser ved at omstrukturere måden, markederne fungerer på. Markederne forstærker sig selv: I opgangstider går det virkelig godt; i nedgangstider går det virkelig skidt. Det skyldes muligheden for spekulation. Man kan spekulere i aktier, ejendom, ejerskab af andres arbejdskraft og privatisering af viden; der findes kort sagt en masse arbejdsfri indtægter.
Derfor må vi minimere spekulationen. Man har snakket om en skat på aktietransaktioner, og om en spaltning af banksektoren. Man kunne indføre en skat, der førte alle stigninger på ejendomme ned i fælleskassen, og man kunne maksimere den lokale produktion, så markederne ikke er så afhængige af hinanden.
Jeg vil bare gerne høre nogle flere gode, opfindsomme tiltag, i stedet for at vi kun skal høre om vækstlande mod strammerlande.
De unge skal engageres
Simon Eriksen, næstformand, Netværket af Ungdomsråd
Det er ikke godt nok, at over 50 procent at de unge mellem 19-29 år ikke stemte ved sidste kommunalvalg, eller at gennemsnitsalderen for kommunalpolitikere er på 51 år. Vi skal snakke om lokaldemokrati på de unges præmisser.
Her kommer ungdomsrådet ind i billedet. Det er et organ, der giver de unge mulighed for at opleve og udvikle lokaldemokratiet i den retning, de ønsker.
Ligegyldig hvordan man vender og dreje det, så er tiden løbet fra støvede bestyrelsesreferater og høringssvar. Lokaldemokratiet skal ind i det 21. århundrede.
Vort repræsentative demokratis grundsten, både på nationalt og kommunalt plan, er valgene. Det valg hvor vi alle sætter kryds ved den kandidat, vi mener, kan repræsentere os bedst. Hvis ikke vi gør det, mister demokratiet i længden sin værdi.
Derfor skal vores lokaldemokrati gøres tiltrækkende for ungdommen, og hvem er bedre til det end de unge selv?
Lad dem diskutere demokrati på egne præmisser, i stedet for på forældrenes.
Er sex til alle en rettighed?
Åse Christiansen, Holmegård
I forbindelse med Informations artikler om prostituerede og handicappede kan man stille det grundlæggende spørgsmål: Har alle voksne mennesker krav på at opleve samleje med et andet menneske?
Hvad med de nørdede, kejtede, sky, der heller ikke kan finde ud af at etablere en kontakt?
Nogle klarer sig livet igennem med egen hånd eller med hjælpemidler. Hvis udviklingshæmmede ikke kan finde ud af det, så er det da fint at lære dem det.
Lille omfang af sexproblemet
Jesper van der Schaft, handicappet, Åbyhøj
Information 31. januar og 2. februar om, hvorvidt mennesker med handicap har ret sex eller ej, og om der skal være ordninger for købesex til dem. Jeg vil spørge, som en rigtig god veninde spurgte mig:
»Hvad siger statistikkerne om det her, er det i det hele taget et stort problem?«
Hvis der er stort behov for det, så mener jeg, at der skal være dispensation til mennesker med handicap, der har brug for hjælp til sex, men ellers skal der være forbud for købesex. Alle har jo et seksuelt behov.
Med en kyndig seksualkonsulent som f.eks. Simon Simonsen, der udtaler sig 31. januar, vil det være i orden. For hvem skal ellers give mennesker med handicap seksuel tilfredsstillelse, hvis de prostituerede ikke skal? Det forudsætter selvfølgelig, at de er glade for deres arbejde.
Der er ingen, som skal tvinges til at sælge sin krop. Der er rigtig mange ulykkelige prostituerede i Danmark, og flere er fra f.eks. Østeuropa, og er lokket til Danmark af bagmænd, fordi de tror, de skal have et godt arbejde.
Her viser det sig så, at de skal prostituere sig. Det er det, vi skal til livs.
Urimelige job på løntilskud
Ingrid Stage, formand, Dansk Magisterforening
»Hvad skal jeg gøre, når jeg har brugt halvdelen af min dagpengeperiode på at arbejde gratis for staten, uden af optjene nye dagpenge og uden at være kontanthjælpsberettiget?« Sådan spørger Jon Olsen i indlæg i Information 1. februar.
Det spørgsmål stiller mange ledige akademikere sig selv i øjeblikket, hvor det ikke mindst for nyuddannede er uendelig svært at få foden ind på arbejdsmarkedet.
DM mener, at politikerne må tage konsekvensen af det fastfrosne arbejdsmarked og lempe dagpengereglerne for folk i løntilskudsjob.
Løntilskudsjob kan give den enkelte erfaring, men som arbejdsmarkedet er i dag, er selv de dygtigste ude efter seks eller 12 måneder, for der er ikke nogen ledige job til dem.
Det er urimeligt, at folk, der arbejder fuld tid i et løntilskudsjob, hvor de bidrager med deres viden og kompetencer til arbejdspladsen, samtidig forbruger af deres dagpengeperiode og ikke optjener dagpengeret.
Reglerne for løntilskud skal ændres, så der er ret til og frihed fra jobbet i løntilskud til at skrive ansøgninger og afsøge jobmarkedet, ligesom det skal være muligt at fratræde uden opsigelsesvarsel, hvis man får et job på almindelige vilkår.
For det er reel beskæftigelse, der er målet. Og ikke at ledige skal arbejde gratis og udfylde de huller, som fyrede medarbejdere i det offentlige efterlader sig.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,4. februar 2012,"Men jeg kunne da godt forestille mig, at der var en del kunder, der ville overveje at henlægge en del af disse indkøb, biograf-, teater og restaurantbesøg til omegnen. Derved sparer de trængselsafgiften og undgår de besværligheder, der er forbundet med at bruge den offentlige trafik."
13253,/debat/2010/11/straf-paa-straf-paa-straf-paa-straf,Straf på straf på straf på straf,Georg Metz," Statsministeren Lars Løkke Rasmussen (V) talte sædvanen tro på sit partis landsmøde sidste weekend og imødegik her oppositionens tanker om statens styrelse, hvilket var at forvente.
Nationen befinder sig som bekendt i et valgår, der er grænser for, hvor meget en statsminister kan tillade sig at spille ophøjet statsmand, når lokummet brænder. Mens Søren Pind (V) i samme stund læssede en senere fortrudt møgspand i hovedet på en journalist, der sådan set bare passede sit arbejde og skildrede udviklingsministerens boligforhold, opfordrede statsministeren de unge i ghettoerne til at udvise mere selvrespekt.
Noget sådant kunne for eksempel bestå i at hengive sig til boligspekulation og skrive personlige breve til økonomiministeren for at lette det statslige pres på eventuelt nyslåede spekulanter i Vollsmose. At de unge i de folketingsflertalsudpegede ghettoer, hvad dette begreb end dækker over, finder det ligetil at udvise selvrespekt på baggrund af den hjertelighed, hvormed de mødes fra det politiske flertal, er indlysende.
Utvivlsomt flytter Pind, næste gang han har brug for en billig lejlighed, ind i Mjølnerparken og hjælper på udviklingen.
Juristen burde kende det
Hvad statsministeren ellers havde at bidrage med, er i ugens løb gransket af de politiske kommentatorer. En mand og en regering i utvivlsom krise.
Dertil kommer så forslaget om øget straf. Nu forholder det sig således at Lars Løkke Rasmussen ifølge Blå Bog tog juridisk embedseksamen i 1992. Hvilken samlet karakter den unge venstremand dengang opnåede, fremgår ikke, men bestod det gjorde han. Lars Løkke Rasmussen har på et eller andet tidspunkt i sin studietid ikke kunnet undgå at stifte bekendtskab med kriminologien, herunder de ganske omfattende studier i straffens teori, historie og vægtede hensigtsmæssighed.
Muligvis har Lars Løkke Rasmussen endog aflagt eksamen i nogle af disse spørgsmål. På den baggrund kan det forekomme forbløffende at cand.jur. Lars Løkke Rasmussen på sit partis landsmøde uden forbehold foreslog yderligt skærpede straffe; oven i købet akkumuleret eller opsummeringsstraf, straf for hver enkelt forseelse i ét givet kriminelt forløb.
Lars Løkke Rasmussen har, mens han fremsatte sine forslag, såfremt han ikke er offer for fremadskridende demens, været klar over at et sådant forslag er i direkte modstrid med al tilgængelig viden på feltet.
Dertil kan indvendes at Lars Løkke Rasmussens forestillinger er af politisk art, mens den antydede viden om straf er den faglige side af sagen. Dertil kan modindvendes at politiske foranstaltninger ikke nødvendigvis behøver at stride mod saglig viden og indsigt.
Nogle vil mene at dansk politik for tiden er underlagt en art naturlov der dikterer det modsatte. Dertil kan indvendes at selv den mest kontrært anlagte politiker med fanatiske krav om det politiskes klare prioritet over det saglige næppe i det politiskes navn ville kræve en bro til Grønland anlagt i Sortedamssøen til afhjælpning af trafikken på Nordlolland.
En hændelse med følger
Dertil er at modindvende at så langt ude er Lars Løkke Rasmussens forslag jo heller ikke, og at den slags argumenter er noget pjat. Dertil er at indvende følgende:
En fattig mand - sådanne findes - stjæler en mørbrad i Irma. På vejen ud truer manden kassedamen med at tvangsfodre hende med rå mørbrad, hvis ikke hun straks udleverer en pakke cigaretter; manden er nemlig ufornuftig og ryger cigaretter. (Ligesom Lars Løkke Rasmussen der ifølge visse bilag også ryger cigaretter).
Så såre manden er ude af forretningen, sætter alarmen i gang. Manden gribes af panik, skubber til en cyklist, der falder og slår sig og stjæler dennes cykel.
Eftersom manden tidligt om morgenen har drukket sig mod til for at kunne begå tyveriet af mørbraden, kører han nu cykel i beruset tilstand. Tragisk nok omkommer en ældre dame, da hun ser manden komme slingrende ad den travle Nordre Frihavnsgade. Det komiske syn gør at den ældre dame mister herredømmet over sin bil, kører ind i en butiksrude og er død af grin ved ankomsten i selve butikken.
En nidkær politianklager får senere indføjet denne episode i anklageskriftet som uagtsomt manddrab. I den påkørte butik ødelægges betydelige værdier, som yderligere indgår i sagen. Manden fortsætter sin slingrende færd, kører over for rødt, hvilket ikke senere får betydning. Endeligt hjemme bebrejder mandens hustru manden at have stjålet en mørbrad frem for en culottesteg.
Konen, elskeren og kødet
Forholdet mellem ægtefællerne er af mange årsager dårligt. Det ene ord tager det andet. Hustruen skubber til manden, manden skubber igen, hustruen skubber, manden skubber, hustruen skubber igen, manden vælter ved dette skub ind i soveværelset, i hvis faste klædeskab postbudet, der jævnligt står i seksuelt forhold til hustruen, har søgt tilflugt.
Manden løber tilbage til stuen, griber den stjålne mørbrad og slår postbudet i hovedet. Postbudet, hvis tyngdepunkt trods fysisk hårdt arbejde ligger forholdsvis lavt, får ved slaget overbalance, vælter ud af skabet og om på gulvet, rammer hovedet ind i sengestolpen og pådrager sig et mindre kraniebrud.
Hustruen afgiver højlydte udbrud om mandens seksuelle uformåen. Manden langer - stadig med den stjålne mørbrad ud efter hustruen, der falder om på gulvet og slår hovedet mod den anden sengestolpe med en brækket næse til følge.
Ved uroen tilkaldes politiet, der ved ankomsten kan konstatere konsekvenserne af mandens handlinger.
Mørbraden, som Irma har meldt stjålet, forefindes ifølge politirapporten ved siden af den bevidstløse postembedsmand og hustruen. Manden arresteres umiddelbart, ifølge den rutinemæssige rapport under anvendelse af vold mod politiet, og varetægtsfængsles i syv måneder, forlænget to gange à tre måneder hver. Sagens opklaring trækker ud efter nye 100 millioner kroners besparelser på politiets budget. Da sagen omsider kommer for retten, forelægges den som tilståelsessag.
Lagt sammen: 45,5 år
Opsummeringsstraffen udmåles i overensstemmelse med cand.jur. Lars Løkke Rasmussens anvisninger:
•Tyveri af mørbrad: et års fængsel.
•Trussel om vold ved tvangsfordring med rå mørbrad af kassedame: fire års fængsel (Formildende omstændighed, idet kassedamen var iført tørklæde. Skønt tvangsfordring af muslim med svinekød kan forekomme skærpende, ligger det formildende i det udanske ved tørklædet, der kan opfattes krænkende, hvorfor straffen for denne forseelse nedsættes med et år til tre år).
•Skub mod cyklist vurderet som vold med legemsbeskadigelse til følge: fire års fængsel.
•Tyveri af cykel: et år.
•Kørsel på cykel i beruset tilstand: et år.
•Uagtsomt manddrab af kvindelig bilist: seks års fængsel.
•Indirekte ansvar for smadring af butiksrude, samt rasering af butik: erstatningskrav 500.000 kr. samt to års fængsel.
•Vold mod hustru (skub): 2 år.
•Vold mod hustru (skub): 2 år.
•Vold mod hustru (skub): 2 år.
•Vold af særlig farlig karakter mod embedsmand - om end ikke i relevant funktion: syv år.
•Vold af særlig farlig karakter mod hustru: seks et halvt år.
•Vold mod politiet: otte års fængsel.
Thi kendes for ret: 45 et halvt års fængsel fratrukket varetægten; at afsone syv år fra dommens afsigelse - det vil sige november 2017, eller når ledig plads forefindes i et af landets overfyldte fængsler. Forbrydere skal ikke have rabat. Ikke ifølge statsminister Lars Løkke Rasmussen, cand.jur.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",9.0,13. november 2010,"Hvad statsministeren ellers havde at bidrage med, er i ugens løb gransket af de politiske kommentatorer. En mand og en regering i utvivlsom krise."
9150,/debat/2012/09/overhoert-ved-martin-burcharth,Overhørt ved Martin Burcharth,Martin Burcharth," »Hvad mener folk i Danmark om Obama?« Spørgsmålet bliver stillet af en herre, jeg deler taxa med i Tampa, Florida.
Vi er på vej fra den historiske bydel Ybor til Tampa Bay Times Forum, hvor den republikanske partikongres er i gang. Aftenens hovedtaler er Paul Ryan.
Hvad skal man sige? Manden er tydeligvis republikaner af den fine slags, klædt i gråt jakkesæt med blåt slips. Han er vel midt i 40’erne, distingveret, veltalende – og, ja, reserveret.
Vi sidder sammen i en taxa, fordi vi ikke nåede sporvognen, som normalt kører rundt med turister. Han var ikke begejstret for at tage mig om bord og lyder endnu mindre begejstret, da jeg præsenterer mig som journalist med navn og kort.
»Hvad du laver her?«
Intet svar.
»Må jeg få lov at gætte?«
»Hmm …«
»Er du politisk rådgiver?«
»Nej.«
»Men du er fra Washington?«
»Ja.«
»Arbejder du i Kongressen?«
»Det er bedst, du stopper nu,« lyder svaret.
Det er her, jeg bliver spurgt til danskernes mening om præsident Obama. Jeg forklarer dem, at begejstringen ingen ende ville tage, da han vandt i 2008. Mange af mine venner var oppe hele natten. Nu er noget af glansen gået af ham. Han virker som en ’normal’ præsident. »Hvad med Obamas mellemøstpolitik?« spørger herren med det blå slips ivrigt.
Jeg siger, at jeg er skuffet. Han har forspildt en kæmpe chance. Men de to stridende parter bærer også et ansvar, især Netanyahu.
Modreplikken falder omgående:
»Ville du ikke være arrig, hvis du var Netanyahu, og præsidenten lod dig vente i Det Hvide Hus i 45 minutter. Sådan behandler man ikke en allieret. Det er ydmygende og dybt uprofessionelt.«
Obama har altså hele skylden for det manglende fremskridt. Se det er en anden måde at anskue historien på.
Et kvalificeret gæt: Han var udenrigspolitisk rådgiver for Paul Ryan.
Urtehave på taget
Man kan sige meget dårligt om finanskrisen og den recession, som fulgte. Men noget er der kommet ud af den: Flere amerikanere er gået tilbage til naturen. De dyrker grøntsager i deres baghaver og sælger det overskydende på grønttorve – også kendt som ’farmers markets’.
De økonomiske fordele er indlysende. Ældre mennesker, som næppe kan overleve på en mager pension, dyrker grøntsager, der kan opbevares vinteren over. Folk spiser bedre, bliver sundere, koster mindre i sygehjælp og lever længere.
For klimaet er det også godt. Jo mere lokalt frugt og grønt der bliver solgt og fortæret, desto mindre skal transporteres over lange afstande i fly og lastbil.
I New York er det ikke ualmindeligt at se små urtehaver anlagt på terrasser eller i baggårde. I Harlem planter nogle beboere endda krydderurter rundt om træer på fortove.
Den nye dille er at anlægge gigantiske urtehaver på byens tage. The New York Times fortæller, at der allerede eksisterer fire-fem selskaber i byen, der specialiserer sig i at leje adgang til industribygningers tage.
»Fordelene er betydelige,« siger Ben Flanner, partner i et landbrugskooperativ, som dette forår spredte 550 ton jord ud over et 6.500 kvadratmeter stort hustag i Brooklyn.
»Der er masser af sol og ingen skadedyr at slås med, og så bliver vi ikke generet af orme, ræve eller hjorte.«
Også bymyndighederne er godt tilfredse. Regnvand bliver opsuget af jorden i stedet for at løbe ned i et overfyldt kloaksystem. På den måde kan man undgå oversvømmelser.
Vandet kommer
I sin takketale i Tampa gjorde Mitt Romney grin med Obamas løfte fra 2008 om at begrænse stigningen i verdenshavene og at helbrede planeten. Præsidenten svarede igen i sin takketale.
»Mere tørke og flere oversvømmelser og skovbrande er ikke en vits. Det er en trussel mod vores børns fremtid,« sagde han.
Det er en trussel, man tager alvorligt i New York, som næstefter New Orleans er den lavest liggende kystby i USA. I takt med at havenes vandstand stiger, vil en voksende andel af byens areal kunne blive oversvømmet i stormvejr. Lige nu bor 200.000 i områder, der kun ligger 1,3 meter over vandniveauet på en normal dag.
En flodbølge, som den skabt af orkanen Katrina i New Orleans i 2006, vil kunne presse vand ind over Manhattan og oversvømme tunneler og undergrundstog. Særligt udsat er det østlige Harlem.
På et nyligt møde i Harlems borgerråd opfordrede en deltager bymyndighederne til at bygge mobile havdiger, som kan stoppe en flodbølge ved Atlanterhavets to indmundinger til New York. Prisen: 10 milliarder dollar.
Der er bare et problem: Hvad nu hvis havet stiger mere end forudset?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,14. september 2012,"»Der er masser af sol og ingen skadedyr at slås med, og så bliver vi ikke generet af orme, ræve eller hjorte.«"
4628,/debat/2014/07/kan-israel-stille-hamas,Hvad kan Israel stille op over for Hamas,Hilik Bar," Fra Israels højrefløj hører vi gentagne krav om at forstærke Israels afskrækkelseskapacitet over for Hamas. Slå dem hårdere, afstraf Gaza kollektivt, ram enhver og ram overalt, lyder parolerne. Det er instinktreaktionens logik. For nok er der kortsigtede gevinster ved en sådan fremgangsmåde, men der er også langsigtede tab og ikke-uanselige faremomenter. Problemet er, at kollektiv afstraffelse ikke bare er unødvendigt. Det er også uetisk. Og i vidt omfang ineffektivt.
Uetisk, fordi det ikke er terroristens bedsteforældre, der er skyld i eller bærer ansvaret for hans raketangreb. Og ineffektivt, fordi når bedsteforældre kvæstes eller dræbes, vil det traumatisere børnebørnene for livet og øge deres fjendtlige holdning til Israel. Følgen af at forfalde til sådanne instinktreaktioner bliver, at vi bidrager til opfostre en ny generation af terrorister.
Banesår eller gulerod
Men hvad kan der så gøres?
Jeg kan få øje på tre strategier over for Hamas. Den første går ud på at knuse dem med militærmagt. At sætte Hamas ud af spillet, politisk, diplomatisk, militært, lokalt og internationalt, eliminere deres sociale infrastruktur og tilføje hele deres apparat – fra terrorbaser til velfærds- og uddannelsesinstitutioner – et banesår. Det er et mål, som utvivlsomt er gennemførligt. Men det vil være en sejr, der rummer kimen til fremtidige nederlag.
Stok og gulerod er også en mulighed. Fortsæt de hårde angreb mod Hamas på den ene side, men styrk på den anden side den moderate og rationelle del af den palæstinensiske lejr. Svækker vi Hamas, giver vi de moderate kræfter en bedre chance for at udmanøvrere dem. De moderate kræfter hjælper vi også, hvis det palæstinensiske samfund oplever, at deres hverdag bliver nemmere som en konkret frugt af at indgå diplomatiske aftaler med Israel.
En tredje strategi kunne satse på at udvirke en politisk og ideologisk nyorientering i Hamas igennem elimination af bevægelsens militære fløj. Hamas må nedlægge våbnene og opgive sit erklærede endemål om at ødelægge den jødiske stat. En sådan proces må udmunde i, at Hamas bliver et legitimt politisk parti i en fremtidig palæstinensisk stat.
En infrastruktur af følelser
Selv Israels højrefløj indser forhåbentlig, at ren militær magtanvendelse nok kan afskrække kortsigtet, men ikke bibringe en virkelig, omfattende løsning. Vi må forstå og internalisere den forståelse, at Hamas’ sande infrastruktur ikke er dets terrormidler og raketter, og ej heller godgørenheds- og uddannelsesinstitutioner eller bestemte individuelle ledere. Dets virkelige infrastruktur er dets ideologi, tro og følelser.
Den israelske hær kan sejre og genoprette sikkerheden. Hver gang. Men de kan ikke nødvendigvis give os diplomatiske eller moralske sejre.
De ’moderate’ palæstinensere kan heller ikke besejre Hamas, hvis vi ikke tilstår dem en suveræn og levedygtig stat. Det vil sige, hvis vi ikke begynder at arbejde for en politisk løsning og fredsaftale, der ligger et eller andet sted i spektret mellem Det Arabiske Fredsinitiativ og Genève-initiativet.
At gøre forsøg på at styrke de moderate ved alene at forbedre deres socioøkonomiske vilkår, er ikke et tilstrækkeligt skridt. Fra palæstinensisk perspektiv vil det kun forstærke det indtryk, at det palæstinensiske selvstyre er kollaboratører, som har svoret troskab til den israelske ’besættelsesmagt’. Og at selvstyrets ledelse sætter egen bekvemmelighed over kampvilje, stik modsat ’de tapre, uforfærdede brødre’ i Hamas, som tåler alle lidelser og bærer modstandens banner.
Vi kan ikke bare føre forhandlinger om en permanent statusaftale med Hamas. Det har de fundamentale teologiske grunde til at modsætte sig. En langsigtet våbenhvile bliver næppe heller til noget, hvis Hamas ud over israelsk tilbagetrækning til 1967-grænserne også kræver, at palæstinensiske flygtninge og deres efterkommere skal have ret til at vende tilbage. Den sidste indrømmelse vil de aldrig kunne aftvinge nogen israelsk regering.
Hamas må presses til at acceptere, hvad deres mere moderate modstykker allerede har accepteret.
At nå dertil kræver, at der sættes ind på tre arenaer.
På den interne palæstinensiske arena må det handle om at sikre, at ratificeringen af en aftale også bliver bindende for Hamas. Det kan ske ved en palæstinensisk folkeafstemning om den pågældende aftale eller ved at inkludere Hamas som legitimt minoritetsparti inden for PLO’s rækker.
På den arabiske og muslimske verdens arena må Israel dernæst signalere en imødekommende holdning over for Det Arabiske Fredsinitiativ, som støttes af 56 muslimske lande, deriblandt 22 arabiske stater. Hamas vil som politisk bevægelse få svært ved at påkalde sig islam som retfærdiggørelse af sin modstand mod en tostatsløsning, hvis muslimske lande fra Indonesien til Marokko støtter den.
Tredje del af processen skal udspille sig på den muslimske religiøse arena. Her må der føres dialog med de islamiske organisationer, som ikke kategorisk afviser Israels eksistens. Sådanne grupper findes, f.eks. den sydlige del af Den Islamiske Bevægelse i Israel, sufi-muslimer og elementer på al-Azhar-universitetet i Kairo. Formentlig har mange flere stiltiende anerkendt Israel, men er blot ikke indstillet på at erklære det eksplicit på nuværende tidspunkt.
Skal en sådan dialogproces krones med held, må Israels regering præsentere en vision for fred, der oprigtigt adresserer ikke bare vores egne behov for sikkerhed og anerkendelse, men også det palæstinensiske folks behov for selvbestemmelse og en bedre fremtid.
For at besejre Hamas må Israel være mere præcis og sofistikeret end sin hærs intelligente bomber. Det er muligt at underminere Hamas. Spørgsmålet er kun, om vi har tålmodighed, mod og politisk klogskab til at gøre det effektivt. Desværre er visioner og politisk lederskab en mangelvare i den betændte region, vi bor i.
Hilik Bar repræsenterer det israelske arbejderparti og er næstformand for Knesset, det israelske parlament.
© Hilik Bar og Information.
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,17. juli 2014,En infrastruktur af følelser
6709,/debat/leder/2013/09/kan-laere-australiens-valg,Det kan vi lære af Australiens valg,David Rehling," 
	 

		Australien holdt forbundsparlamentsvalg i lørdags. Så fjernt som landet ligger fra danske kyster, er mange af valgets pointer dog tæt på Danmark.

	For det første: Splid i arbejderpartier koster dyrt. Det regerende australske Labor-parti under premierminister Kevin Rudd led et sviende nederlag. Den hidtidige opposition – den liberal-nationale koalition – har nu et flertal på 88 ud af Underhusets 150 mandater.

	Forud for valget har udspillet sig, hvad en vred Labor-politiker i går kaldte »en giftig sæbeopera«: Kevin Rudd bar Labor til en kæmpesejr ved valget i 2007. Hans akademisk-brillante facon bekom imidlertid ikke partifællerne vel. Da Rudds popularitet sank, efter han i 2010 kiksede en bebudet CO2-reduktionsplan og en ekstraafgift på mineindustrien, afsatte hans næstkommanderende, Julia Gillard, ham ved et paladskup. Hun overtog premierministerposten og førte samme år Labor til en hårsbreddesejr. I et forsøg på at holde husfred udnævnte Gillard Kevin Rudd til udenrigsminister.

	Fra den post intrigerede Rudd aktivt imod Gillard og afgik i 2012 i højlydt protest mod hende. Derpå fremkaldte Rudd en formandsafstemning, som han tabte. Hvorpå Labor gav sig til at dalre så meget i meningsmålingerne, at Rudd i juni i år havde held med at vælte Gillard og få sig selv tilbage som premierminister.

	Halløjsa. Selv de mest splidagtige danske socialdemokrater må måbe ved den fortælling. Rudds ufornægtelige kararisma gjorde, at han umiddelbart efter sin genopstandelse på premierministerposten så ud til at vende modstrømmen. Men altså ikke nok – selv om Labors nederlag blev mindre, end det trak op til i Gillards sidste tid.

	Alle partier har magtkampe. Men vælgerne tilgiver måske lettere de partier, der som ideologi har alle-mod-alle. Hvorimod partier, der hylder solidaritet, afkræves stærkere indbyrdes loyalitet. Hvad siger jeres erfaring jer, Nyrup, Lykketoft og Ritt Bjerregaard? Og hvad har I lært, Thorning, Corydon, Sass og Mette Frederiksen? Måske skulle I tage på studietur til Australien.

	En anden australsk lære er, at klimaet er eksplosivt. I mere end én forstand. I Australien eksploderer spontane brande, når temperaturen stiger. Det har den gjort over de senere år. Kevin Rudd ville gerne gøre sig til klodens førende klimapolitiker. Men Rudd kom i klemme – også hjemme – ved totalfiaskoen på den internationale klimakonference i København i december 2009. Kort efter snublede Rudd i sine konkrete klimainitiativer. Hans efterfølger, Gillard, gennemførte dem i en skrabet afgiftsudgave, der fra miljøvenner blev kritiseret for »ikke at være nok«. De borgerlige gjorde imidlertid et hadeobjekt ud af, hvad den kaldte »de giftige afgifter«.

	Den borgerlige koalitions leder og nu kommende premierminister, Tony Abbott, vandt i 2009 sin lederpost ved hårdnakket at afvise energiafgifter. Under valgkampen har Abbott lovet straks at ophæve dem, Labor har gennemført. Abbott vil i stedet mindske CO2-udledningerne gennem tilskud til nedbringelse af udslip fra industri og landbrug. Abbotts indfrielse af sine løfter hæmmes imidlertid af, at Labor og De grønne bevarer flertallet i Australiens overhus frem til juli næste år, og at Abbott derefter er nødt til at strikke sig frem til flertal med senatorer uden for de store partier.

	En tredje lære af Australiens valg er, at flygtninge stadig kan bruges til at vinde valg med. Tony Abbott har lovet at standse strømmen af bådflygtninge til Australien – om nødvendigt ved at bruge flåden til at tvinge bådene til at vende om. Labors flygtningepolitik består i en aftale med nabolandet Papua Ny Guinea om, at Australien sender alle asylsøgere til Papua Ny Guinea, der påtager sig at huse dem, der findes værdige til asyl.

	En sidste australsk valgpointe er, at medier kan forstærke – om end ikke afgøre – en folkestemning. Den australsk-britisk-amerikanske mediemogul Rupert Murdoch, der sidder på 70 procent af de australske medier, har ført en nådesløs kampagne mod Labor-regeringen. »Smid denne bande ud« hed det forleden på en af hans avisforsider. På valgaftenen tweetede Murdoch hoverende: »Den australske offentlighed trætte af offentligt ansatte og falske velfærdsnassere, der suger liv ud af økonomien. Andre nationer vil med tiden følge.«
",0.0,10. september 2013,	For det første: Splid i arbejderpartier koster dyrt. Det regerende australske Labor-parti under premierminister Kevin Rudd led et sviende nederlag. Den hidtidige opposition – den liberal-nationale koalition – har nu et flertal på 88 ud af Underhusets 150 mandater.
11580,/debat/2011/08/laeserbreve-0,Læserbreve,Informations Webredaktion," Gaver til boligejerne
Kim Folke Knudsen, Kgs. Lyngby.
Venstre har lovet de kommende boligejere fritagelse for tinglysningsafgift, fritagelse for ejendomsskat i en begrænset periode og fritagelse for grundskyld. De kalder dette forslag for fuldt finansieret. Men hvad skal dække denne skattelettelse, når VK skønner underskuddet på statens budget til 85 milliarder kroner i år 2012?
Udgiften til skattelettelsen kendes ikke på forhånd, den er afhængig af, hvor mange boligejere, der udnytter skattelettelsen frem til år 2013. Det er ikke udtryk for en ansvarlig politik, at man lover boligejerne skattelettelser, uden at man forinden har sikret sig et parlamentarisk flertal, og nu er der usikkerhed på boligmarkedet som følge af løfter fra V og K.
I de seneste år er op imod 4.000 lejere årligt blevet opsagt fra deres lejlighed, fordi de ikke kunne betale husleje, men der er ingen hjælp fra V og K. Flere andelshavere sidder i andelslejligheder, som er usælgelige pga. usund økonomi i foreningerne, de første foreninger er allerede gået konkurs, og indskuddet til andelsboligen er tabt. V og K er ikke interesserede.
Hvis boligejerne synes, at de nye ufinansierede skattelettelser ligner bestikkelse fra V og K , så er jeg helt enig. Den eneste varige vej til bedring af boligmarkedet er fremgang i arbejde og beskæftigelse samt afvikling af den alt for høje gæld, som mange nye boligejere har optaget for at kunne købe deres egen bolig.
Få flere ind på kvote 2
Christopher Røhl Andersen, folketingskandidat (R)
De nye unge studerende starter i disse tider på universitetet mig selv inklusive spørgsmålet er dog, hvor mange der afslutter det de nu begynder. Igen i år er antallet af kvote 2-ansøgere steget, i år med 9,5 procent i forhold til 2010.
Desværre er det kun 10 procent af ansøgerne, der kommer ind. Resten må gå glip af pladsen på deres drømmestudie. Det viser sig imidlertid, at det oftest er kvote 2-studerende, der er de mest kvalificerede og gennemfører studiet.
Den samlede opposition har luftet muligheden for at fordoble antallet af kvote 2-optagne. Vi kunne i princippet nøjes med kun at have optagelsesprøver, men 20 procent kvote 2-optagelser er et sted at starte.
Dette er nødvendigt for at sikre, at det også er kvalificerede unge, der vælger det rigtige studie. Det skal sikre, at unge gennemfører studiet, for kvalifikationen til et studie kan ikke altid måles på karaktergennemsnittet gymnasiet.
Ved at flere unge gennemfører en videregående uddannelse, kan vi nå tættere på målet med flere akademikere, men det kræver, at vi får flere ind på kvote-2.
EU skal værne om rettigheder
Arne Thøgersen, Europabevægelsen, Holstebro
Marginaliserede romaer behandling af asylansøgere er udfordringer, som EU skal være bedre til at tackle for at værne om de grundlæggende rettigheder, som EU's charter om grundlæggende rettigheder fastlægger.
Men fremskridtet med at leve op til værdierne i charteret har været blandet ifølge EU's agentur for de grundlæggende rettigheder, og i årsberetningen fra agenturet opfordres EU til at tage yderligere fat om romaernes udstødelse og asylansøgernes problemer.
EU skal forbedre sine bestræbelser på at bekæmpe forskelsbehandling af romaer, der fortsat oplever en lavere beskæftigelse, ringere boligforhold, begrænsning i adgangen til sundhedsydelser og til skolevæsnet, og med hensyn til asyl og indvandring skal et nyt forslag til en fælles tilgang til asylansøgere sikre tilstrækkelig støtte til de lande, der er særligt udsatte for de store indvandringsstrømme.
Ubrugelige reformer
Gorm Petersen, Hornslet
Så længe det blå pressemonopol består, tør ingen journalist sætte spørgsmålstegn ved, at de 'nødvendige' økonomiske reformer skal gennemføres. Reformer, som i dag vil være skadelige, fordi de blev planlagt af borgerlige økonomer i en tid, hvor man troede, huspriserne kun kendte én vej opad og at den stigende købekraft sammen med tilbagetrækning af store generationer ville udløse mangel på arbejdskraft.
I stedet er alt gået op i hat og briller, fordi der ikke er nok arbejdspladser. Unge arbejder gratis og balancerer på kanten af socialbedrageri. Pressemonopolet sikrer, at de nødvendige reformer, som efter alt at dømme ville få den stærkt stigende ungdomsarbejdsløshed til at eksplodere og klientgøre store dele af den øvrige befolkning, vil blive gennemført, uanset hvor vælgerne sætter deres kryds.
Det kaldes ikke demokrati, det kaldes demokratur. Udtrykket blev brugt over for nogle af de nye demokratier i øst lige efter Murens Fald. Alle demokratiske formalia var i orden bortset fra den lille detalje, at kun den ene side af det politiske spektrum havde adgang til en loyal presse.
Helge i kamp for dødshjælp
Bo Warming, København
Det er fint, at Helge Adam Møller alligevel stiller op, for ham ved man, hvor man har. Han har som få vist mod til at støtte lægers medvirken til aktiv dødshjælp, som alle befolkninger i EU ønsker, men kun Holland, Belgien og Schweiz har liberaliseret.
Læger har monopol på medicin, men at hjælp og selvbestemmelse nægtes smerteplagede gamle mennesker er der ingen undskyldning for. Derfor må vi sige nej tak til religiøst formynderi. Ingen ved, om en selvmordsepidemi kan udløses af den frihed, som Helge Adam har lovet, men sker det, so be it.
Hvad skulle Pind i Afrika?
Ulla Jessing, Virum
Det virker grotesk, at udviklingsminister Søren Pind sammen med Kronprinsesse Mary har besøgt kvinder og børn i Afrika kort før det indsamlingsshow, som skal samle penge ind for de børn og kvinder, som har brug for hjælp, mad og vand.
Skulle det være pr for Søren Pind og Kronprinsesse Mary? Medierne og Røde Kors har længe vist os rystende billeder af katastrofen i Østafrika, så det var fuldstændig overflødigt at bruge de penge for flyveturen med kronprinsesse Mary heldigvis uden hat for at fortælle på indsamlingsaftenen i tv om katastrofen.
Send gummi
Poul Ancher Larsen, Lyngby
Lørdag aften sad vi lænket til skærmen og fulgte showet Afrika Nu! I mere end tre timer så vi hjerteskærende billeder af udsultede og døende børn. Rystende tv plus noget ligegyldigt show. Vi bidrog alle, og der blev indsamlet over 110 millioner kroner, meget flot og helt nødvendigt.
Men det er jo bare nødhjælp, ikke en varig løsning. Næste år vil det gentage sig, og der var ikke et ord hele aftenen om det afgørende problem: overbefolkningen. Etiopien og Somalia kan jo slet ikke brødføde alle disse mennesker.
Den eneste bæredygtige løsning er selvfølgelig familieplanlægning. Vi mødte mødre, som havde mistet 10 børn på vejen til de overfyldte lejre. Send dem mad, men send dem også nogle kondomer. Det blev ikke nævnt én eneste gang hele aftenen, ikke engang af tv-doktoren Peter Geisling. Det er tabu midt på en lørdag aften, hvor vi skal hygge os og føle os gode.
Sæt lærerne i arbejde
Bo Vesterlund, Kolding (SF)
På grund af skattepolitikken og de kommunale nedskæringer har vi nu op til 28 elever i klasserne og 3000 arbejdsløse lærere. De store klasser med for lidt tid til den enkelte elev har bidraget til ringere kundskaber i dansk og matematik.
Dette vil SF råde bod på ved at indføre en maksimal klassekvotient på 24 og ved en tolærerordning i 1.3. klasse i fagene dansk og matematik. Så kan også svage elever med behov for meget lærerstøtte lære noget. De lærere, der skal bruges for at realisere dette, står klar til at tage fat: Det er de lærere, som VKO har gjort arbejdsløse i de sidste totre år.
Hvor er EU?
Andreas Åbling Petersen, Ellum
Her før folketingsvalget har jeg set en del valgmateriale fra partierne, men indtil nu har jeg ikke ét eneste sted set EU omtalt. Er det virkelig sådan, at alle opstillede partier har accepteret, at Danmark har afgivet så meget suverænitet til det udemokratiske EU, at stort set alle de vigtigste beslutninger træffes i EU.
Danmarks ratificering af Lissabontraktaten skete uden folkeafstemning, hvilket er grundlovsstridigt, og derfor er der lagt sag an imod regeringen. Sagen bliver behandlet i Østre Landsret i marts 2012, og hvis der bliver afsagt en juridisk retfærdig dom, så er traktaten ikke gældende, men heller ikke det interesserer tilsyneladende partierne.
Det er en skandale: Skal vi virkelig vælge et folketing blandt kandidater, som ikke tør nævne det, der er vigtigst for Danmark?
Løkkes ordbog
Jørgen Hagmund, Køge
Vor afgående statsminister udtaler atter og atter, at regeringen har fremlagt og arbejder efter et kontant budget. Jeg er ikke økonom, og har ikke på nettet eller i lærebøger kunnet finde en forklaring på dette begreb.
Jeg opfatter et budget som et sandsynligt overslag over indtægter og udgifter, men jeg er heller ikke venstremand. Vil statsministeren eller en anden fra hans politiske fløj venligst forklare udtrykket?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,31. august 2011,"Christopher Røhl Andersen, folketingskandidat (R)"
13006,/debat/2010/12/julens-underfundige-ateisme,Julens underfundige ateisme,Henrik Bang-Møller," I en af de vel nok mest berømte skildringer af en juleaften i dansk litteratur får man et indblik i, hvor påtrængende julen i grunden også kan være for det overfølsomme sind. Det er i I.P. Jacobsens berømte roman Niels Lyhne fra 1882.
Afsnittet indledes med ordene: »Det var ganske uventet for Niels Lyhne bleven Juleaften«. Og dernæst følger man den ensomme helt, Niels Lyhne, trænge sig stædigt og insisterende gennem juleaftens for ham på én gang både anmassende og ubehagelige atmosfære.
Niels Lyhne er ateist. Han tror ikke på Gud. Og han holder fanen temmelig højt og svinger den også heftigt, når det kommer over ham. Han er ydermere en af den slags ateister, der rent faktisk ved noget om kristendommen. Dem savner vi i dag.
Men han er meget ensom. Ikke på den måde, at han ikke har mennesker omkring sig. Eller ikke kunne finde et selskab eller en familie, hvor han kunne fejre jul. Men ensom i langt videre og mere eksistentiel forstand. Eller sådan som I.P. Jacobsen selv skildrer hans sindstilstand: »Men der var en vis Illusion derover af slæbende Trin og dampende Luft; - syntes det ham, der var udenfor, og som ved sin Ensomhed blev polemisk stemt mod al denne Selskabelighed«.
Han synes, han står temmelig ene med den opfattelse, at kristendommen er humbug fra først til sidst. Og han ikke bare forsværger al dens religiøse glitterstads, som er særlig udpræget i julen, men er faktisk regelret fjendtligt indstillet over for den. Den skal bekæmpes. Det er i denne kamp og i dette fjendskab, han er mere end bare almindeligt ensom. Forladt af Gud og mennesker.
Gud ske lov - havde jeg nær sagt - møder han på vejen gennem denne juleaften en lidelsesfælle i Doktor Hjerrild på en restauration. Han kommer straks den ensomme Niels Lyhne i forkøbet ved at konstatere:
»Man kommer ikke her Juleaften med sin allerbedste Villie, og faar nødvendigvis en ydmygende Fornemmelse af at være sat udenfor, enten det saa er Andre eller En selv, der har gjort det,« hvorefter han ubetænksomt spørger til Niels Lyhnes ensomhed denne aften. Dét svarer Niels Lyhne kun meget undvigende på. Det er vel de færreste, der vil indrømme, de er ensomme!?
Brandtale for ateismen
Doktor Hjerrild angiver selv som begrundelse for sin selvvalgte ensomhed, at det er af hensyn til andres jul, han skåner dem for sit selskab:
»Det er den første Jul her, jeg ikke er hos en elskværdig Familie, jeg har kjendt hjemme fra min Fødeby, men jeg har faaet den Idé, at jeg var i Vejen, naar de sang deres Julesalmer. Ikke saadan, at de generede sig, det var de alt for dygtige til, men det berørte dem uroligt, at have En siddende, for hvem de Sange kun var sungne ud i Luften, intet Steds hen, det tror jeg da.«
Halvt resignerer, halvt forklarer han for Niels Lyhne, der ude på gaden umiddelbart bagefter samtykker: »Vi er nok saa temmelig husvilde i Aften.«
Doktor Hjerrild er stadig ung, men en smule ældre end Niels Lyhne og har således også gjort bedre erfaringer som en lidt mere forsigtig og stilfærdig ateist. Og for ham tager ateismen sig derfor heller ikke så enkel og ligetil ud som hos den både unge og idealistiske Niels Lyhne, som han advarende formaner: »Kristendommen har Magten. Det er dumt at lægge sig ud med den regerende Sandhed ved at agitere for Kronprinds-Sandheden.«
Dernæst udbygger og nuancerer Doktor Hjerrild sin stilfærdige ateisme med yderligere formaninger om tilbageholdenhed og ydmyghed i en realistisk erkendelse af at være i opposition til den herskende sandhed. Indtil hans enetale pludselig bliver afbrudt af »Kvinder og Børns klare Røster«:
Et Barn er født i Bethlehem,
Bethlehem!
Thi glæder sig Jerusalem.
Halelujah, Halelujah!
»Der er ingen Gud, og Mennesket er hans Profet!« reagerer Niels bittert, men også bedrøvet. Og nu lader han al forsigtighed fare og ser stort på alle hensyn og ender derfor med at forsvare ateismen med det, der mest af alt minder om en regelret vækkelsesprædiken, som jeg vil citere i sin fulde længde, fordi den skaber en meget tiltrængt balance i forhold til julens traditionelle og lidt anstrengte sødme og sentimentalitet:
»Fatter De da ikke, at den Dag, Menneskeheden fri kan juble: der er ingen Gud, den Dag skabes der som med et Trylleslag ny Himmel og ny Jord. Først da bliver Himlen det fri, uendelige Rum, i Stedet for et truende Spejderøje. Først da bliver Jorden vor, og vi Jordens, naar hin dunkle Saligheds og Fordømmelses Verden derude er bristet som en Boble. Jorden bliver vort rette Fædreland, vort Hjærtes Hjem, hvor vi ikke er som fremmede Gjæster en stakket Tid, men al vor Tid. Og hvilken Intensitet vil det ikke give Livet, naar Alt skal rummes i det, og Intet er lagt hen udenfor. Den uhyre Kjærlighedsstrøm, der nu stiger op mod den Gud, der troes, naar Himlen er tom, da vil den bøje sig hen over Jorden, med elskende Gang imod alle de skjønne, menneskelige Egenskaber og Evner, som vi har potenseret og smykket Guddommen med, for at gjøre den vor Kjærlighed værd. Godhed, Retfærdighed, Visdom, hvem kan nævne dem alle? Begriber De ikke, hvilken Adel det vil brede over Menneskeheden, naar den frit kan leve sit Liv og dø sin Død, uden Frygt for Helved eller Haab om Himmerig, men frygtende sig selv, og med Haab til sig selv? Hvor vil Samvittigheden ikke vokse, og hvilken Fasthed vil det ikke give, naar daadløs Anger og Ydmyghed Intet mer kan sone, og ingen anden Tilgivelse er mulig, end at gjøre godt med Godt, det Onde, man forbrød, med Ondt.«
Efter denne brandtale for ateismen udbryder en lettere betuttet Doktor Hjerrild: »De maa have en vidunderlig Tro paa Menneskeheden; Atheismen vil jo komme til at stille større Fordringer til den, end Kristendommen gjør«; og slutter så endelig med at karakterisere Niels Lyhnes livsanskuelse som »den pietistiske Atheisme«. Altså ikke ulig den fromhed, som også kendetegner alvorligt troende mennesker.
Forskellen på tro
Og så er vi af mærkværdige omveje pludselig tilbage til udgangspunktet: troen på evangeliet - og i denne tid navnlig i den skikkelse, hvori det klæder sig hos det lille barn i Betlehem.
Der er en god portion underfundig ateisme i både julens og påskens evangelium. I det lille Jesusbarn i krybben helt bogstaveligt afklæder Gud sig al sin i hvert fald synlige almagt. Hvis Gud har al magt i himlen og på jorden, er det i hvert fald hverken hos det lille Jesusbarn i krybben eller hos den korsfæstede frelser, han viser det. Det er meget vanskeligt at forestille sig barnet i krybben som skabermagten bag universet, jorden og mennesket. Hvad kan det lille barn, andet end at skide i bleen og holde sine forældre beskæftiget og bekymret?
Navnlig da han senere hen så småt begynder at opføre sig, som om han er Gud. Sådan nogle plejer man som regel at indlægge på den lukkede.
Når man så alligevel vover at tro på evangeliet om dette lille barn og den korsfæstede og opstandne frelser, så kunne det måske for en del af os hænge sammen med, at vi akkurat i kraft af dette evangelium betragter os som en slags ateister under hyppige og temmelig påtrængende anfægtelser. Den mistanke, som også ramte de første kristne, burde også kunne ramme os: At vi er de virkelige ateister, fordi det kristne evangelium netop forkynder den himmelske Gud i lighed med et lille barn og en korsfæstet forbryder. Altså Gud skjult i sin absolutte modsætning: i afmagten og hjælpeløsheden. Dét forstod Niels Lyhne, Doktor Hjerrild og i øvrigt ateisten over alle andre ateister: Friedrich Nietzsche. Med fornuften i det mindste. De ville bare ikke omfatte det med tro. Deri er forskellen mellem de to slags tro.
Så man skal ikke blive overrasket, endsige forskrækket, hvis man hos sådanne ateister pludselig kan genkende både tanker og forestillinger, som man til dels kan kende hos sig selv. Og sidst, men ikke mindst også genkende i det højst mærkværdige evangelium om den almægtige Guds vej til menneskers hjerter og sind. For dér at skabe tro, håb og kærlighed, som overgår enhver forstand, og som derfor kun kan begribes i tro.
På denne facon er jule-evangeliet forkyndelsen af lysets sejr over mørket og alle dets kræfter; om Guds kærlige ansigtstræk i et lille menneskebarn, hvori han, skjult for den nøjeregnende, ud-øser sin nåde og barmhjertighed. Om Guds storhed i det små. Og endelig om en kristen højtid, der bringer familie og venner sammen om hinanden og lader os varme os ved hinandens kærlighed og hengivenhed. Så ensomheden ikke slår rod i os.
En kærlighed og varme, som i sidste instans nærer sig ved det lille barn i krybben julenat, hvori Gud blev menneske og fik et ansigt, som ethvert menneske kan genkende - i tro, håb og kærlighed.
Rigtig glædelig jul!
Henrik Bang-Møller er sognepræst




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",69.0,23. december 2010,Gud ske lov - havde jeg nær sagt - møder han på vejen gennem denne juleaften en lidelsesfælle i Doktor Hjerrild på en restauration. Han kommer straks den ensomme Niels Lyhne i forkøbet ved at konstatere:
7432,/debat/2013/05/laeserbreve-4,Læserbreve,," 
	Sygelig udstødelse

Rasmus Kongshøj, Odense

	Den 17. maj kan man læse om den nye diagnosemanual DSM5, der giver nye diagnoser til blandt andet sorg over dødsfald, internetafhængighed og grovæderi. DSM5 er kritiseret for at sygeliggøre mennesker og for at se bort fra sociale og psykologiske faktorer.Men for blandt andre Kræn Nordborg-Løvstad, som lider af udviklingsforstyrrelsen GUA, der gør, at han er angstpræget og har autistiske træk, dog uden at være autist, giver diagnoserne adgang til behandling og ’anerkendelse’ (Inf. den 17. maj).

	Det er egentlig sørgeligt, at vi har indrettet systemet sådan, at man kun kan forlange, at der bliver taget hensyn til én, hvis man kan fremskaffe papir på at man er, som man er, fordi man er tosset. Har man ikke papir på det, har man værsgo at opføre sig som og finde sig i at blive behandlet som den statsautoriserede normaldansker.

	Der er ikke noget sygeligt i at være indadvendt, melankolsk eller nedtrykt over triste ting. Der er derimod noget dybt patologisk ved det samfund, der ikke kan finde ud af at rumme disse helt normale karaktertræk.

	Brug for helhedsskolen

Alfred Larsen, pensioneret lærer

	En almindelig brugt formulering i forbindelse med folkeskolereformen er, at ’børnene er i skole for at lære noget’. Formuleringen er kun rigtig, hvis der menes, at børnene er i skole for at få grundig indsigt i en masse forskellige områder. Og vi taler ikke kun om de boglige kompetencer, men også indsigt i områder der giver betydningsfulde oplevelser i tilværelsen som for eksempel sport, musik, kunst, hvad man kan skabe med sine hænder og det positive samværs kunst.

	Nogle børn er så heldige, at de har forældre og måske også bedsteforældre, der kan give dem indsigt i de ikkeboglige områder, og derfor har de heller ikke absolut brug for helhedsskolen. Men mange andre børn er ikke så heldige, og de har absolut brug for det, helhedsskolen kan tilbyde. Formålet er ikke, som visse politikere tillader sig at fremføre, at ensrette børnene, men derimod at aktivere dem positivt.

	Ikke desto mindre er der udfordringer. Ikke mindst i skoler, hvor man har samlet alle typer børn i klasserne, uden det nødvendige forarbejde med blandt andet uddannelse af lærerne og den rette støtte, vil helhedsskolen give urolige og trættende lange skoledage.

	Tango for fire partier

Finn Gunst, Brønshøj

	Venstre, Konservative og Dansk Folkeparti er ifølge Lise Richter Lauridsens bagsideleder 23. maji gang med en ideologisk runddans omkring folkeskolen. De tre dybblå partier planlægger at spænde ben for regeringens opgør med den traditionelle undervisning. VKO stiller således 10 fælles krav til en skolereform, der blandt andet handler om, at de tre partier vil bevare testtyranniet ved at indføre karakterer fra 4. klasse. Herudover vil man smadre enhedsskolen ved at opdele klasserne i stærke og svage elever.

	Måske er tiden inde til, at S, R og SF inviterer regeringens parlamentariske grundlag til forhandling. Regeringen og Enhedslisten kunne givetvis blive enige om mere fokus på det praktisk-musiske og en bredere forståelse af faglighed og dannelse. Man kunne formentlig også opnå konsensus om mere indflydelse til elever, lærere og forældre, lektie- og træningscafeer, tolærerordninger, valgfag og om overgangen til ungdomsuddannelserne.

	En afbureaukratisering af skolen til fordel for primæropgaven vil også ligge lige til venstrebenet, så der bliver bedre tid til forberedelse af en undervisning, der baserer sig på et inkluderende fællesskab. Hvorfor dælen nøler I?

	DF modsiger sig selv

Elvir Pelesevic, København

	Den netop indgåede tolkeaftale giver de afghanske tolke, som har arbejdet for det danske forsvar i Afghanistan, mulighed for at søge asyl i Danmark. Der er tale om en bred politisk aftale, som Enhedslisten og Dansk Folkeparti dog står udenfor.

	DF’s argumentationfor ikke at tilslutte sig aftalen udspringer naturligvis af partiets kroniske fobi i forhold til de udefrakommende, som anses som uintegrerbare og en alvorlig trussel mod den danske stat. På linje med denne retorik udtaler DF’s forsvarsordfører Marie Krarup blandt andet, at de afghanske tolke vil ødelægge Danmark, idet de nok vil have svært ved at integrere sig.

	Det kan være svært at tro på, at Krarups skrækscenarie bliver til virkelighed, når hun samtidig betegner tolkene som modige og initiativrige mennesker, der kan bidrage til, at Afghanistan bliver et velfungerende land. Ydermere er Krarups holdninger i konflikt med hinanden og afstedkommer et forklaringsproblem. Hvordan kan det være, at tolkenes ressourcer er anvendelige i et andet land, menikke i Danmark?

	Åbenhed i kommunerne

Rikke Lauritzen, gruppeformand og medlem af Københavns Borgerrepræsentation (Ø)

	Den ny offentlighedslov har vidtgående konsekvenser på flere niveauer. Ud over at lovforslaget indskrænker offentlighedens indsigt i folketingspolitikernes beslutningsprocesser, har loven faktisk også konsekvenser for borgernes indsigt i den kommunale administration.

	Da skandalen om den tidligere Farum-borgmester, Peter Brixtofte (V), blev afdækket, var journalisternes metode blandt andet at søge aktindsigt i de kommunale kalendere og dermed afsløre, hvem Brixtofte havde holdt møde med hvornår for efterfølgende at sammenligne dem med diverse bilag fra restauranten i Farum Park. Dermed afslørede de Farum-borgmesterens helt vanvittige repræsentationsudgifter. Og de afslørede også, hvordan kommunen brugte kommunale midler til at overbetale private investorer.

	Med den nye offentlighedslov ville journalisternes gravearbejde ikke være muligt. Fremover undtages de kommunale kalendere nemlig fra aktindsigt. Det bekræfter et svar fra Justitsminister Morten Bødskov til Folketingets Retsudvalg.

	I Enhedslisten går vi ind for maksimal åbenhed over for offentligheden, også i kommunerne. For det er et kæmpe problem, hvis politikere lukker sig om sig selv.Derfor har vi blandt andet fået vedtaget, at Københavns Kommune ikke skal følge lovens intentioner om mindre offentlighed, men i stedet skal anvende princippet om mere offentlighed. Og Enhedslistens kommunalbestyrelsesmedlemmer fremsætter lignende forslag rundt om i landet.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,27. maj 2013,"	Da skandalen om den tidligere Farum-borgmester, Peter Brixtofte (V), blev afdækket, var journalisternes metode blandt andet at søge aktindsigt i de kommunale kalendere og dermed afsløre, hvem Brixtofte havde holdt møde med hvornår for efterfølgende at sammenligne dem med diverse bilag fra restauranten i Farum Park. Dermed afslørede de Farum-borgmesterens helt vanvittige repræsentationsudgifter. Og de afslørede også, hvordan kommunen brugte kommunale midler til at overbetale private investorer."
4007,/debat/2014/10/pippi-danske-uskyld,Pippi og den danske uskyld,Kronikredaktionen," En særlig form for offentlig ikke-diskussion om racisme i kulturprodukter rammer med jævne mellemrum de danske medier. Den er kendetegnet ved, at den sjældent indeholder analyser af betydningen af nedværdigende raciale stereotypier, deres baggrundshistorie, og hvad vi som samfund skal, kan og bør stille op med dem.
I stedet bliver vi i 99 pct. af tilfældene præsenteret for samme forudsigelige drejebog, hvor racisme bliver udlagt som en altid allerede langt ude påstand. Nyhedsindslaget begynder og slutter ved, at vi sammen kan og bør forarges over selve anklagen, dens uhyrlighed og ryste på hovedet af den komplette urimelighed i krav om ændringer.
I danske nyhedsmedier bliver ethvert anslag til analyse af racistiske praksisser med lynets hast oversat til et krav om censur. Tag f.eks. den danske modtagelse af Athena Farrokhzads anmeldelse af Yahya Hassans digtsamling, hvor enhver nuance, skrøbelighed og kompleksitet blev banket pandekageflad i en forvrænget modsætning mellem ’censur’ og (påstået) ’ytringsfrihed’.
At fortolke alle diskussioner af racisme som et krav om censur er dels problematisk, fordi det ofte er en grov forsimpling af det, debattørerne faktisk siger. Dels peger det på det forhold, at nyhedsmedierne desværre synes at være forholdsvis uinteresserede i racisme, før nogen truer med at redigere i den. Det danske nyhedsbillede er pænt ligeglad med, at nogen bliver forulempet, ydmyget, demokratisk udelukket eller truet på livet, før disse nogen forsøger at stoppe forulempningen eller truslerne ved at få udstillinger lukket eller citater og tegninger redigeret ud.

Censurkortet trækkes
I den aktuelle debat om Pippi Langstrømpe diskuteres racisme da også igen som et spørgsmål om censur. En altid allerede urimelig og historieløs censurering af virkeligheden. Eller en form for politisk hyperkorrekt censurering af uskyldige (og i hvert fald ikke racistiske) kulturprodukter. Man kan hurtigt få det indtryk, at det eneste, antiracister vil, er at løbe rundt med en ragekniv og censurere alt muligt.
Nu er det værd at huske på, at det ikke er usædvanligt at udgive redigerede nyfortolkninger og moderniseringer af kulturelle klassikere – specielt inden for litteraturformidling til børn. F.eks. findes der allerede en række skrevne og uskrevne retningslinjer for produktion og cirkulation af film, serier og bøger skabt til børn. Det at udgive redigerede udgaver er ikke ensbetydende med, at originalerne bliver gemt eller glemt. Selv om enkelte børneudgaver af Bibelen udelader nogle af de mest groteske og voldelige scener i Det Gamle Testamente, er der få, der protesterer og råber censur.
Man kan mene meget om at redigere i kulturprodukter. I forhold til børnebøger og -film kan man fra et antiracistisk perspektiv være splittet mellem på den ene side ønsket om at blive sparet (og spare andre, f.eks. børn) for den ydmygelse, det er at blive udsat for at se racistiske stereotyper gentaget og dermed genetableret.
Og så på den anden side bekymringen over om sådan en redigering blot bliver en tom multikulturel gestus, der fjerner symptomet uden at bryde sig om sygdommen, og som i værste fald kan bidrage til at sanere vestlig kolonial historie, så den fremstår ren og uracistisk. Som om Tintin, Kejserens nye klæder og Far til fire ikke også var et produkt af kolonismens lange indflydelseshistorie.
Dette er en diskussion om forholdet mellem historiebevidsthed og behovet for en levelig nutid, som kunne være vigtig at tage. Desværre er sådan en diskussion nærmest hermetisk udelukket fra en dansk offentlighed, fordi indgangsvinklen som regel reduceres til det retoriske spørgsmål: Er det ikke helt vildt langt ude at snakke om racisme i forbindelse med hyggelige skandinaviske kulturprodukter?
Forvrænget diskussionsformat
Kunne man forestille sig, at debatten tog udgangspunkt i andre begreber end censur? Tænk, hvad der ville ske, hvis redaktører, journalister og debattører overvejede at diskutere, vinkle eller beskrive racisme ud fra nogle bredere rammer?
For det første kunne man gentænke selve diskussionens format, ved at reflektere over, hvem der bliver inviteret til at tale om racisme og på hvilke præmisser. Hvorfor foregår det meste af denne diskussion som en samtale mellem hvide journalister og hvide informanter, ’eksperter’ og gæster i studiet? Og hvorfor får raciale minoriteter stort set kun taletid, hvis de er villige til enten at bekræfte hypotesen om, at racisme ikke findes eller stille op til ’debat’ med folk, som indtager det såkaldt ’modsatte’ synspunkt?
Dette spørgsmål angår ikke kun, hvem der inviteres som eksperter, men også hvilken ramme der bliver opstillet for samtalen. Det er ikke ensbetydende med, at raciale minoriteter skal stryges med hårene, eller at de kun kan diskutere internt med hinanden. Men når medierne alene satser på at belyse racisme i en klassisk opstilling, hvor raciale minoriteter skal sættes over for hvide majoritetsdanskere, som kan være meget forhippede på at håndhæve deres ret til stereotypiserende sprogbrug, som f.eks. at hvis koreanere »lod være med at spise så krydret mad, ville øjnene måske rette sig ud af sig selv« (Politiken, 3. oktober), og at »Pippis far jo er en n-konge« (Deadline, 7. oktober), så vil det være begrænset, hvor mange raciale minoriteter der rent faktisk har lyst til at stille op og kommentere på racisme: Fordi præmissen bliver, at man skal være villig til at lægge krop til racismen, alt imens man kommenterer på den. Der er forbløffende lidt diskussion af, hvordan racisme i sig selv fungerer som en censurerende instans i vores samfund. Og hvordan kravet om friheden til racisme begrænser raciale minoriteters mulighed for at deltage i en demokratisk debat. Racisme er censur.
Det hvide blik
For det andet kunne man reflektere over, hvem der gives patent på at identificere racial forskellighed, og hvordan dette sker. Hvad betyder det, at hvide kolonialistiske fortællinger om ’De Andre’ er blevet ophøjet til sandhed i en sådan grad, at en del hvide danskere åbenbart tror, at asiaters øjne er ’skæve’ og at oprindelige amerikaneres hud er ’rød’?
Det, at insistere på, at racial forskel har betydning, er immervæk ikke det samme som at påstå, at racial forskel kun findes på den måde, som et kolonialistisk hvidt blik har lært os at se den. Hvad hvis vi i stedet begyndte at tale om, hvad det er, vi kulturelt har tillært os at se? Og hvordan dette blik indebærer, at nogle menneskers hud kommer til syne som neutral (’hudfarvet’), mens andre menneskers hud kommer til syne som ’mærkelig’, ’eksotisk’, ’uskøn’ eller ’farlig’?

Debattens følelsesøkonomi
En tredje ting, det er værd at tænke over, er debatternes forudsigelige følelsesøkonomi. Hvorfor er det altid på forhånd vigtigt at slutte op om og bevare majoritetskulturens nostalgiske følelser af hygge, tilhørsforhold og historie i mødet med Lille sorte Sambo, Tom & Jerry og ’Atamon-kineseren’, mens det omvendt altid ses som følelsestyranni at påpege, hvis selvsamme produkter får én til at føle sig ydmyget og håndfast sat uden for fællesskabet? Hvem har bestemt, at følelsen af ydmygelse er et udtryk for oversensitivitet, mens nostalgiens glæde udgør et fornuftsbetonet argument?
Man kan desuden spørge, hvorfor det altid er den ’racismeanklagede’ kunstners chok og raseri over at blive beskyldt for racisme, der fylder overskrifterne – og aldrig den racismeramtes oplevelse af chok og vrede over pludselig at konfronteres med racisme?
Hvad ville der ske, hvis journalister åbnede for en diskussion af stereotypernes effekter på raciale minoritetsbørn, som ikke nødvendigvis har samme adgang til at identificere sig med Pippi, Tommy eller Annika, fordi de i stedet oplever at blive knyttet til repræsentationerne af den eksotiske, primitive, fremmede Anden? Hvad ville der ske, hvis artiklerne om Pippi også inddrog overvejelser om effekterne af at få at vide, at man skal synes, at det er sjovt og uskyldigt at blive identificeret med disse repræsentationer?
Virkningen er afgørende
Det fjerde, det er værd at spørge sig selv om, er, hvad der ville ske, hvis vi kunne snakke om racisme som et sæt af virkninger i stedet for blot at gisne om intentioner og patologi? Det er ikke nødvendigvis interessant at få klarlagt, om Karen Blixen nu også var racist i sin tid som kaffefarmer. Eller om der mon boede en lille racist inde i Astrid Lindgren eller ej. Spørgsmålet er, hvilke effekter racismen får og skaber – ikke om den eller hin kunstner/figur var eller er racist. Dette afsporer ofte diskussionen. Racismens virkninger bliver ikke større eller mindre af (forestillede) intentioner. Ligesom racistiske ord, praksisser og strukturer ikke bliver mindre racistiske af, at de, som udfører eller nyder godt af dem, ikke er racister eller ikke har racistiske intentioner.
Fortidens racisme annulleres
For det femte er det værd at se nærmere på, hvad det er for et ’nu’, vi henviser til, når vi siger: ’Gisp: Nu er X også pludselig racistisk?!’ Helt specifik henviser dette ’nu’ til to ting:
For det første en ’den som fisen lugte kan’-logik, som tilsiger, at problemer (det kunne være racisme eller sexisme) ikke eksisterer, før nogen påpeger dem. Argumentet er noget i retningen af, at hvis vi alle var blinde for racismen, ville den ikke virke. Denne logik fører paradoksalt nok til, at den, som forsøger at gøre opmærksom på racismen, bliver fremstillet som den egentlige racist: Når du viser et problem, så bliver du problemet. Men – surprise! – undertrykkelse virker faktisk, selv om den, der privilegeres af den, ikke ser den.
For det andet henviser ’nu’ også til den historiske kontekst, som paradoksalt nok påkaldes for at afvise racismens eksistens: Man påstår, at fordi en fortidig skildring ikke blev opfattet som racistisk i sin samtid, så er den det heller ikke nu. Men altså: Skildringen af den primitive, aggressive, sorte mammy i Tom & Jerry var også racistisk i sin samtid: nemlig 1940’ernes og 1950’ernes USA! Det blev bare ikke opfattet som kontroversielt, at den var racistisk. At racismen var naturliggjort er ikke det samme, som at den ikke fandtes.
Det interessante er, hvordan det hvide blik i samtiden både forsøger at annullere fortidens racisme (hvilket i øvrigt er et godt argument for ikke at redigere racismen ud af Pippi!) og samtidig forsøger at transportere racismens naturliggjorthed ind i vores egen samtid. Hvis jeg kan påstå, at X ikke var racistisk i sin samtid, så kan jeg samtidig få lov til at dyrke racismen og de privilegier, den giver mig i sin nutid.
Nostalgi
For det sjette er det værd at tænke over, hvad det er for en nostalgi, som den blanke racismeafvisning tilbyder os at alliere os med? Hvad er det, ’vi’ drømmer os tilbage til med alle de bøger, film og madvarer fra vores barndom, som nogle voksne øjne nu har det svært med? For er det, vi nostalgisk drømmer os tilbage til, ikke en tid, hvor ’vi’ (dvs. vi, der aldrig var genstand for racismen) ikke kunne se racismen? Eller måske mere præcist: Til en tid, hvor racisme ikke var noget problem? Dette er spørgsmål, som peger på den hvide majoritets investeringer – ikke i racismen som sådan, men i racismens naturliggjorthed og usynlighed.
Disse problemstillinger tager udgangspunkt i racismens nærvær og historie i dansk kultur og den måde, hvorpå racisme (ikke) tales om i Danmark. Men problemstillingerne kunne i princippet lige så vel dreje sig om, hvad vi skal stille op med homofobi, transfobi, sexisme og diskrimination af handicappede i en dansk kulturhistorie og samtid.
Eller: Det kunne blive en diskussion, hvis der ikke var en drejebog, der hele tiden skulle overholdes. En drejebog, som i dag sikrer, at debatter om racismeanklager giver hvide meningsdannere og debattører carte blanche til at reproducere, recirkulere og cementere racistisk tankegods og stereotypier gennem affejningen af at diskutere racismens betydning.
Lene Myong, adjunkt AU, Michael Nebeling Petersen, adjunkt SDU, Mathias Danbolt, adjunkt KU, og Mons Bissenbakker, lektor KU.
Teksten har været bragt på Peculiar.dk.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",144.0,11. oktober 2014,Forvrænget diskussionsformat
6911,/debat/2013/08/laeserbreve-16,Læserbreve,," 
	Vis krigens grimme ansigt

Birgit Horn, Gandrup

	Steen Flemming Jørgensen smed ifølge sit indlæg den 7. august, avisen direkte i skraldespanden efter han havde set forsiden. Et billede af et lemlæstet syrisk barn var simpelthen for meget. Jørgensens afsky for grimme billeder af krigens grusomme ansigt, kunne ved nøjere overvejelse måske føre til en indsats imod krig og militær?

	Det er dybt forunderligt, at en sådan indsats overhovedet ikke finder sted. Det er naturligvis også mest bekvemt at deponere modstanden i følelsernes skraldespand. Så generer den jo ikke nogen.

	Tid til tidsskemaer

Katrine Vinther Nielsen, Aarhus

	I dag vil landets folkeskoler åbne dørene for nye og gamle elever. Men allerede i den forgangne uge har skolelærere været i gang med fordeling af skoleårets opgaver. Hvert team har drøftet hvilke opgaver, som de enkelte lærere skal tage sig af: emneugen, lejrskolen og juleafslutning. Det enkelte klasseteam har også fordelt opgaverne imellem sig.

	Det som vi heldigvis ikke har skullet fordele er tiden til opgaverne. Det har kommunen og den lokale fagforening aftalt, så det er på plads. Det er naturligvis en gennemsnitlig beregning, en såkaldt forhandlet retfærdighed, hvor forberedelsen til noget vil tage længere tid end noget andet, men hvor det i sidste ende formodentlig går op. I et interview med en skoleleder 8. august kunne man få det forkerte indtryk, at fordeling af opgaverne er ny for lærerne. Det er den ikke. Men fordeling af tid til opgaven er.

	Hvis lærerteamet skal bruge tid på at fordele tid til opgaver, vil det være ødelæggende for arbejdsmiljøet. For tiden til at fordele tiden går jo fra tiden til at planlægge opgaverne.

	Jeg ser artiklen som et udtryk for, at skoleledelsen har erkendt, at det er en stor opgave. Dette sammenholdt med ovenstående må da give lokalpolitikerne et øget incitament til at indgå lokale aftaler med fagforeningen. Glædelig skolestart.

	Alle tager skade af krig

Anders Johansen, Humlebæk

	At danske soldater med psykiske skader fra deres udstationering i Afghanistan »selv har valgt deres deroute med åbne øjne« som Ole Olesen-Bagneux skriver i sin kronik Soldaterne er selv skyld i deres krigsar den 8. august, er noget af det mest perfide jeg længe har læst. Ingen ved, hvad krig i virkeligheden er, før de selv oplever det.

	En svensk militærpsykolog udtalte i forbindelse med de udstationerede svenske tropper, at det ikke er et spørgsmål om, hvorvidt nogle hjemvendte soldater har brug for psykologhjælp. Han svarede: Det har alle.

	Kvinder kan også filosofere

Henning Prins, Ålsgårde

	Annegrethe Rasmussen spørger i en artikel den 8. august, om kvinder ikke kan filosofere, siden der er så få repræsenteret i faget. Selvfølgelig kan de det.

	Spørgsmålet er simpelthen forkert stillet. Helt tilbage til Middelalderens universiteter blev filosofien og skolastik noget, man kunne boge sig til. Sådan er det også i dag.

	I dag er filosofi et drengerøvsfag, hvor halvkloge mænd og et par kvinder strides om kejserens skæg. Filosofi som en disciplin har ikke noget med køn at gøre.

	Soldaterne er privilegerede

Frank Thomsen, Herlev

	Jeg synes, at det er nogle fremragende synspunkter som Ole Olesen-Bagneux kommer med i kronikken Soldaterne er selv skyld i deres krigsar bragt d. 8. august. Dog har han ikke fået alle facetterne med.

	Når en soldat mistet livet, er det selvfølgelig altid tragisk. Men på en måde er det jo kun en arbejdsulykke. Desuden har de været meget privilegerede i det job med masser af fritid og skattefri lønninger, der ligger i omegnen af 50.000 kr. om måneden.

	Som Olesen-Bagneux påpeger, er der ingen ventetid, når de kommer hjem og påberåber sig al den hjælp det offentlige skal give dem. Selvom jeg er borgerligt orienteret, synes jeg at den opmærksomhed de får fra den side er helt utilstedeligt.

	Hvem kæmper for velfærd?

Anders Liljensøe, Glamsbjerg

	Endelig falder arbejdsløshedstallet, samtidigt med at den neutrale tænketank KRAKA, har fundet krisens løsning. Ifølge KRAKA, bør alle lønmodtagere sløjfe en feriedag, dette vil hæve arbejdsudbuddet med 10.000.

	At hæve arbejdsudbuddet med 10.000, er det samme, som at øge arbejdsløsheden med 10.000. At øge arbejdsløsheden er at forlænge krisen. Først ville man løse krisen med Fair-løsning hvor vi skulle arbejde 12 minutter længere. Derefter prøvede Helle Thorning Schmidt at løse problemerne ved afskaffelse af to helligdage, hvilket ville øge arbejdsløsheden og krisen med 20.000 arbejdsløse. Med hensyn til den faldende ledighed, så må vi ikke glemme, at den blå regering har skubbet 23.000 arbejdsløse over på kontanthjælp i juli.

	Hvis Helle Thorning Schmidt følger den ultraliberale politik, sikrer hun sig måske en post i EU på linje med Anders Fogh Rasmussen, som fik et kæmpe job i NATO. Men regeringens blå politik vil betyder grove nedskæringer i kommunerne, og EL er derfor det eneste parti, som vil blive ved med at kæmpe for velfærden.

	Selvstændige skal på barsel

Lasse Grønbech, næstformand i Ingeniørforeningen, IDA

	Hvis regeringen for alvor vil have yngre kvinder til at satse på en karriere som selvstændige, er det nødvendigt at anerkende, at mødre, der er selvstændige, faktisk er både selvstændige og mødre. Også når de er på barsel.

	De færreste er så privilegerede, at de kan ansætte en barselsvikar, hvilket betyder, at de oftest må bruge lidt tid på deres virksomhed.

	Men hvis det sker, er man ikke 100 procent på barsel, og så modtager man kun halve barselsdagpenge og halv ydelse fra barselsudligningsfonden. Det virker oldnordisk i det 21. århundred.

	Lad dog de selvstændige gå på barsel, mødre såvel som fædre, og selv vælge, om de vil bruge en time eller to dagligt på virksomheden, og skær dem kun i ydelse for den del, de arbejder.

	Som lønmodtager kan man godt aftale med sin arbejdsgiver at være eksempelvis 80 procent på barsel, den mulighed bør selvstændige også have.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,12. august 2013,"	Som lønmodtager kan man godt aftale med sin arbejdsgiver at være eksempelvis 80 procent på barsel, den mulighed bør selvstændige også have."
12010,/debat/2011/06/naar-ansvar-fordeles,Når ansvar fordeles,Georg Metz," »Jeg vil tro, det vil være umuligt at udtrykke det modsatte af sandheden med større præcision.« Sagde Winston Churchill engang. Citatet faldt i tastaturet, da Bertel Haarder, samlet set den længst siddende undervisningsminister i danmarkshistorien, forleden i tilbageblik forklarede skolens krise med lærernes manglende ambitioner på elevernes vegne. Churchill mente i øvrigt også at: »politisk tæft er at kunne forudse, hvad der sker i morgen, næste uge, om en måned, om et år og være i stand til at forklare hvorfor det ikke skete«. Også her synes citatet møntet på en politikertype der med bibelsk malm i mælet og blikket fast forankret  i historieforfalskningen altid ser splinten i sin broders øje, men ikke bjælken i sit eget.
En del skolelærere for ikke at sige temmelig mange følte sig af gode grunde berørt. I årevis under Haarders regime i Staldmestergården skælvede skolefolk og embedsmænd for mandag morgen, når Haarder fuld af  risengrød fra fad mødte op efter weekenden med nye idéer og indfald. Den rastløse ministers selvtillidsfulde idérigdom fastholdt etat og omgivelser i et arbejdskrævende jerngreb; byger af stadig nye forordninger føg fra  Frederiksholms Kanal 21 og synliggjorde både ministerium og minister, så mere end halvdelen af det halve var nok. Knap havde mandskabet i klasselokalerne sat sig ind i nye fikse idéer fra ministeren (de af dem der slap igennem det sikkerhedsfilter det på grund af den heftige minister var nødvendigt at etablere for at det hele ikke skulle gå amok) før næste byge var på vej. Det var ikke godt for skolen, hvilket siden ganske eftertrykkeligt har vist sig.
En velkendt teknik
Panikken greb et par år tilbage en ny statsminister der dekreterede et 360 graders eftersyn af skolen. Haarder fik til gengæld for mistilliden et andet ministerium, og den således mangeårige ansvarlige kan nu på sikker afstand og som dagens mand  i skysovs på Bornholm skyde skylden for fiaskoen på de uambitiøse lærere.
Haarder anvender en velkendt politisk teknik, flittigt anvendt i VK-årene: Efter en skråsikker beslutning med efterfølgende hovedkulds reform går det rivende galt. Regeringen placerer herefter et kollektivt ansvar i embedsværket med brod mod fagforeningerne  alle onders moder. Lærerne en bloc udgør et bekvemt mange- hovedet uhyre, som populistiske politikere altid kan male på tavlen for næsen af opskræmte forældre. At påtage sig skylden for egne ungers dumhed, dovenskab, uvornhed og uvidenhed falder ikke de forbrugerdefinerede forældre ind. Skolen har at levere  også begavede børn.
Dertil kommer at netop en let identificerbar horde som lærerne er overkommelig at udstyre med stereotype egenskaber som f.eks. ikke at være ambitiøse nok. Tilstrækkeligt upræcist til at forklare alt, og så alle føler sig truffet. Som en moderne sangleg: »Ih hvor vi var, hvad vi var: for lidt ambitiøse, da vi skylled' agurken, fangede torsken, skiftede ungen, læste lektien, elskede konen, levede livet.« Så sandt som sagt: alt kunne være bedre end det var. Hvis bare, min bare.
Lærernes formand gjorde det eneste forstandige: gav Haarder ret. Eller delvis ret. Ambitionen har fejlet noget hele vejen rundt  også blandt politikerne, sagde formanden. Hvad ellers!
Det sjove er at Haarder som svar på den datidige hyperaktivitet på skoleområdet nu mener at man slet ingen regler behøvede, ikke hvis alle havde gjort som han sagde og blev undervist og lærte at læse, som han selv lærte det i de muntre 1950'ere ved hjemmeundervisning på Rønshoved Højskole. Nogen vil måske i foreliggende fald indvende at lige netop dén pædagogiske fremgangsmåde har haft sine omkostninger. Lærerformanden nævnte i øvrigt sløjfningen af modersmålsundervisningen, som Haarder også var ansvarlig for, som et af de alvorligste anslag mod udviklingen af sund lærdomsambition blandt indvandrerefterkommere. Bare sådan lige for at nævne et eneste lille eksempel på anfægtelig forvaltning. Noget som på en eller anden måde ligesom altid glemmes i ufejlbarlighedens liturgi.
Hukommelsessvigtet viser sig også i den fatale underfinansiering af skolens virksomhed. Danske folkeskoler er så elendige og nedslidte, at de utallige steder ligner forladte børnehjem i Ceausescus Rumænien. Næppe udtryk for lærernes mangelfulde ambitioner.
Anklagen fra Bertel Haarder var hård. At være uambitiøs  også på andres vegne  ligger ikke i tidsånden. Således må man konstatere at sprogets gloser i takt med denne skifter betydning. Hvad med en ambitiøs aggressiv omstillingsparat karriereplanlægger? En person man før i tiden ville kalde en skidt knægt. Uanset finanskrisen, der anskueliggjorde svaghederne ved individuel grådig foretagsomhed og ambition på egne og andres vegne, er den ambitiøse, aggressive, osv., fortsat 10'ernes rollemodel. Toppolitikerne har påtaget sig denne og lever i valgåret op til beskrivelsen. Det aggressive er  uden at man skal sentimentalisere fortids falske sagtmodighed  mere udtalt end i mands minde; i hvert fald i denne mands minde.
Den nærtagende mand
Som vanligt og i balancens navn er de Konservative en mikroskopisk anelse mere civiliserede end Dansk Folkeparti og Venstre. Og senest har Søren Pind igen ført sig frem i den ministeridræt der blev skemalagt efter Fogh Rasmussens forbillede: offentlig mistænkeliggørelse af kritiske fagfolk og eksperter.
Det er forbandet at hver og hver anden klumme kommer til at handle om Søren Pind, men frihedsministeren er ved at udvikle sig til lidt af et monstrum i dansk folkestyre. Skældsordene vælter ud af hovedet på den nær- tagende mand, hver gang nogen med rette sætter spørgsmålstegn ved visdommen i regeringens og Dansk Folkepartis desperate dispositioner. Idioter er de; når et billigt navneordspil på en kritisk professor frister Pind over evne, løber de med en halv vind; og juridiske eksperter skal bare holde deres kæft.
Man kan sætte sig på sin hale og grine sig fordærvet over den slags. Men det er alvorligt, når det kommer fra en minister eller fra en partileder, som Pia Kjærsgaard. Nu er Kjærsgaard velkendt enkel i tankegangen, det forklarer en del. Men at Pind ikke kan se den er gal, tyder ikke godt for fremtiden, hvor den yngre veluddannede venstremand med ambitioner  næppe på andres vegne  måske en dag opnår en endnu mere central position.
Det danske folkestyre er ikke meget værd uden en række balancer og andre og flere kontrollerende systemer end de grundlovssikrede institutioner og pressen. Blandt andet bør magtens mænd og damer respektere sagkyndiges udtalelser og vurderinger og lade disse indgå i debatten uden at true de ytrende fagpersoner på ære, omdømme og velfærd. Den ytringsfrihed Pind og hans ligesindede besynger i vilden sky, især når det drejer sig om at forulempe et hjemligt mindretal og en verdensreligions følelser, kommer ynkeligt til kort, når de nidkæres egne holdninger anfægtes. Det varsler ilde for al fremtidig politisk samtale i dette land. Kollektivt adresserede ansvarsfralæggende luftige beskyldninger og insinuerende grovheder er ikke kvalificeret udtryk for ambitioner på folkestyrets vegne. Haarders frejdige udmelding om ambitioner og lærere, ihukommende Jefferson og Churchill igen, erindrer om at man kan narre alle folk et stykke tid og nogle hele tiden, men man kan ikke narre alle folk hele tiden.
Heller ikke ved at misbruge Bornholm som afledningsmanøvre.
",18.0,18. juni 2011,"Lærernes formand gjorde det eneste forstandige: gav Haarder ret. Eller delvis ret. Ambitionen har fejlet noget hele vejen rundt  også blandt politikerne, sagde formanden. Hvad ellers!"
794,/debat/leder/2016/02/lad-debatten-begynde,Lad debatten begynde,Mette Rodgers," Den første paneuropæiske venstrefløjsbevægelse er født. Det skete i går, da den tidligere græske finansminister Yanis Varoufakis lancerede Democracy in Europe Movement 2025 (DIEM25) i Berlin. Dens mål er at skabe et mere demokratisk EU ved at genindsætte demos – folket – i EU’s beslutningsprocesser bl.a. ved at skabe langt større åbenhed.
Læs også: Varoufakis vil demokratisere EU
Nu kan man påpege, at EU-systemet nok er en anderledes konstruktion, end vi er vant til fra vores nationale demokratier, men ikke desto mindre er Europa-Parlamentet folkevalgt; Ministerrådet består af folkevalgte ministre, Det Europæiske Råd af folkevalgte regeringsledere og siden europaparlamentsvalget i 2014 er kommissionsformanden den nominerede kandidat fra den vindende gruppering. Er det måske ikke demokratisk?
Jo. Men samtidig er det svært at afvise dem, der påpeger, at EU lider af et demokratisk underskud. EU er for mange fjernt og ugennemskueligt, hvilket har skabt en følelse af, at uønskede beslutninger bliver truffet af bureaukrater bag lukkede døre.
Læs også: Hvordan kan man demokratisere Europa?
Denne fornemmelse blev styrket under eurokrisen, hvor manglen på strukturer inden for eurozonen betød, at nye måtte opfindes i hast. Europa-Parlamentet blev kørt ud på et sidespor, mens Trojkaen styrede løbet. Den valgte nedskæringspolitik blev diskuteret vidt og bredt – alle andre steder end internt i EU. Konsekvensen blev bl.a., at 25 procent af europæerne stemte på populistiske, EU-skeptiske partier i 2014.
En anden konsekvens er DIEM25’s fremkomst, og for dem på venstrefløjen, der bakker op om EU, er det en noget mere velkommen konsekvens.
Varoufakis har ret i, at »en opløsning af det europæiske projekt vil koste os alle dyrt«. Samtidig mener han, at det nuværende EU er sammenbruddet nært.
Læs også: 'Europas centrum-venstre har fået det hvide snit'
Hans foreslåede redningsplan bliver med rette kigget grundigt efter i sømmene af Europas venstrefløjspartier, og flere har da også udtrykt skepsis over dele af manifestet. Ikke desto mindre er det første gang siden finanskrisen, at der fra venstrefløjen kommer et bud på, hvordan samarbejdet kan reformeres og fremtidssikres. Der har været masser af kritik af den førte nedskæringspolitik, af grænselukninger og mangel på solidaritet, men langt færre svar. Det vil forhåbentlig ændre sig nu. Græske Varoufakis har lagt op til debat. Europas venstrefløj bør takke ja til tilbuddet.
",6.0,10. februar 2016,"Nu kan man påpege, at EU-systemet nok er en anderledes konstruktion, end vi er vant til fra vores nationale demokratier, men ikke desto mindre er Europa-Parlamentet folkevalgt; Ministerrådet består af folkevalgte ministre, Det Europæiske Råd af folkevalgte regeringsledere og siden europaparlamentsvalget i 2014 er kommissionsformanden den nominerede kandidat fra den vindende gruppering. Er det måske ikke demokratisk?"
1258,/debat/2015/11/menneskerettigheder-investering-omkostning,"Menneskerettigheder er en investering, ikke en omkostning",Eva Grambye," I dag lægger Christiansborg lokaler til høring om FN’s 17 udviklingsmål. Politikere, erhvervsledere og eksperter vil diskutere, hvordan de ambitiøse mål bliver indfriet frem mod 2030. Institut for Menneskerettigheder vil også deltage – for at få politikerne og alle andre til at forstå, at menneskerettigheder er aldeles afgørende for, at de 17 udviklingsmål bliver til mere end gode intentioner.
Der er ikke noget at sige til, hvis politikerne verden over får lidt sved på panden, for ambitionerne for udviklingsmålene er tårnhøje: Mål 1 er for eksempel ’Afskaf fattigdom’, mål 2 er ’Stop sult’ og nummer 5 er ’Ligestilling mellem kønnene’.
Det kræver rigtig mange penge, hvis de 17 mål skal indfries. Verdensbanken anslår, at det kommer til at koste trillioner af dollar. Det betyder, at der er brug for enorme private investeringer, hvis målene skal nås. Hvis de skal flyde, så må stater i langt højere grad sikre, at deres lande er attraktive at investere i.
Derfor skal regeringslederne kigge mod menneskerettighederne – og kigge på dem på en ny måde.
Mange tror nemlig, at menneskerettigheder udelukkende er noget, vi henviser til, når nogen skal beskyttes: fattige, flygtninge eller kvinder. Og der er ingen tvivl om, at menneskerettighederne historisk har beskyttet millioner af sårbare personer rundt om i verden – og det skal de fortsat gøre.
Men menneskerettighederne skal også være et værktøj til at sikre, at de enorme summer, som de nye mål vil koste, rent faktisk bliver frigivet, men også at de bliver ordentligt forvaltet og fordelt.
Det koster
Menneskerettigheder kan bidrage til at skabe forudsigelighed, stabilitet og gennemsigtighed. Det er nøgleord for erhvervsledere, som kigger efter nye markeder; for investorer, som skal tro på, at der vil komme et afkast; og for regeringer, som skal sikre, at det kommer hele befolkningen til gavn.
Retten til en fair rettergang sikrer forudsigelighed og er et værn mod korruption og magtfuldkommenhed, som er gift for investeringer og dermed vækst. Retten til sundhed og til uddannelse, også til kvinder, sikrer en robusthed og stabilitet i arbejdsstyrken, som er guld værd for virksomheder.
Inddragelse af befolkningen og virksomheder ved offentlige høringer giver gennemsigtighed og forudsigelighed i forhold til, hvilke love der kommer til at gælde.
Undlader man at skabe forudsigelighed, stabilitet og gennemsigtighed, så koster det. Tænketanken Global Financial Integrity anslår, at udviklingslandene i 2011 tilsammen mistede en billion dollar på grund af ineffektiv skatteinddrivelse. Ligeledes anslås det, at korruption koster verdenssamfundet 2,6 billioner dollar årligt svarende til fem procent af verdens samlede økonomi. Centre for Social Responsibility vurderer, at de økonomiske omkostningerne som følge af sociale konflikter vil være op til 20 millioner dollar pr. uge for storskala mineprojekter. Skal verdens stater gøre sig selv attraktive over for de enorme investeringer, der er brug for, giver det altså god mening at bruge menneskerettighederne som et værktøj. Og faktisk giver FN-landene et effektivt forum til det.
I dag kommer alle verdens lande til en slags menneskerettighedseksamen i FN hvert fjerde år. Her kan lande komme med forslag til, hvilke menneskerettighedsproblemer eksamenslandet bør tage hånd om. Og det virker: 48 procent af alle anbefalinger er blevet helt eller delvist indfriet inden for to et halvt år, skriver UPR Info. Hvorfor ikke bruge den mulighed til også at få gode råd om, hvordan menneskerettighederne kan fremme udviklingsmålene?
Faktisk viser en analyse fra Institut for Menneskerettigheder, at de fleste udviklingsmål henviser til menneskerettighedsforpligtelser, og det vil vi synliggøre, når Danmark eksamineres om få måneder.
For udviklingsmålene gælder ikke kun i udviklingslandene. De gælder også i Danmark. Ifølge den anerkendte tyske organisation Bertelsmann Stiftung er Danmark tredjebedst rustet til at indfri de 17 mål. Men vi har også vores udfordringer.
Tag bare udviklingsmål nummer 10, der handler om at ’mindske ulighed og diskrimination’. Selv om vi i Danmark har en høj arbejdsmarkedsdeltagelse, oplever personer med handicap, ældre og etniske minoriteter, at det er vanskeligt at komme ind og blive på det danske arbejdsmarked og dermed bidrage til samfundet. Et undermål er, at lovgivningen skal forbyde diskrimination. Det gør den ikke i Danmark. Diskrimination på grund af handicap, seksuel orientering og alder er ikke forbudt uden for arbejdsmarkedet herhjemme.
Udviklingsmålene er baseret på frivillighed, så vi skal se os om efter værktøjer, som kan holde politiske ledere, virksomheder og investorer fast på dem. Menneskerettighederne er sådan et værktøj. Derfor skal de ikke ses som en omkostning, men tværtimod som en god investering for både Danmark og vores omverden.
Eva Grambye er international direktør for Institut for Menneskerettigheder
",20.0,26. november 2015,"Men menneskerettighederne skal også være et værktøj til at sikre, at de enorme summer, som de nye mål vil koste, rent faktisk bliver frigivet, men også at de bliver ordentligt forvaltet og fordelt."
2992,/debat/2015/03/misnoeje-skade-mandstugten,Misnøje til skade for mandstugten,Ejvind Larsen," Forlaget Rhodos udsendte i 1969 i anledning af sit 10 års jubilæum et bogværk, hvert bind næsten en halv meter højt, 35 cm bredt, under samme titel som artiklens her. For: »Denne bog er skrevet til skade for mandstugten af Ivan Malinovski på papir kalligraferet på zink med megen møje af Dea Trier Mørch, tilrettelagt i samarbejde med Michael Malling og trykt med originalpladerne i Skjern hos Gullander i 1.500 eksemplarer hvoraf 250 på bøttepapir er signeret og nummereret«.
Så kom ikke her og sig’, at 68’erne med deres forskning for folket, lighed for alle og nedbrydning af professorvælder af alle slags ikke også havde sans for det enestående. Der netop er for – enhver.
For enhver er – enestående.
Fælles om at være historisk givet ganske vist, men derved også til at skelne fra alt andet og alle andre med hver deres anderledes historie. Naturhistorie såvel som verdenshistorie. Med Malinovskis ord, også da han tog navneforandring til Malinowski:
Lad os afskaffe al undertrykkelse
Herunder poesien.
Hvorfor
Skulle ikke hverdagen
Være et digt?
Ja, under asfalten gror græsset. Make love not war. Fantasien til magten. Spring kammerat, den gamle verden er efter dig. Det tegnede Dea Trier Mørch, det skrev hun romaner om, det læste rødstrømperne. Som vi læste Ivan Malinovski i netop ’68:
Leve som var der en fremtid og et håb
Virke
elske som om
trække vækkeuret op som sædvanlig
låne penge som i går
således også i dag
for at leve
væve pløje
skrive breve som om
de nåede adressaten
sige ’på gensyn
på torsdag’
for at leve
stå op som om det hastede
gå i seng
som om det ikke hastede
så blomster
ømme sig
vande dem
(…)
lægge kabalen uden at snyde
føre pennen penslen buen
møjsommeligt
følsomt
rigtigt
sådan
som rispigerne i Viet Nam
planter ris: som
efter en snor
’imperialisterne
må ikke tro vi har rystet på hånden’
Den dybe, inderlige sammenhæng mellem Vietnamkrigen og 1968-bevægelserne kan næppe fremstilles mere – sandt. I hvert fald ikke for den, der skriver disse linjer.
USA’s krig i Vietnam blev på fortræffelig vis gennemgået her i avisen i lørdags i anledning af et 50-års jubilæum, så den skal ikke nærmere uddybes her. Men Dea Trier Mørchs og Ivan Malinovskis Rhodos-værk – også som følge af kvindernes kampdag i søndags 8. marts i 100-året for at kvinderne fik valgret m.m. i Danmark – dukkede op i erindringen. Og dumpede ned fra hylden, stor og kostbar:
Misnøjen – med mandstugten i alle dens afskygninger.
Hvilket blandt uendelig meget andet også førte til, at jeg her i bladet 28. november 1974 skrev en leder med titlen »Talen for damerne« og konklusionen:
»Fra en kritik af den gamle kvindesagsbevægelse for blot at ville ligestille kvinder med mænd på mandssamfundets betingelser, udviklede rødstrømperne sig til at forstå, at de særlige kvindeværdier og mandeværdier ikke har ret meget med biologi at gøre, men derimod alt med det kapitalistiske samfund at gøre. Akkumulation, akkumulation, akkumulation, det er Moses og profeterne for det kapitalistiske samfund, beviste Marx, og et forsøg på at indsætte andre værdier fører ikke til større menneskelighed og fritid, økologiske hensyn, men til arbejdsløshed, så længe det sker på kapitalismens betingelser. Der er kvindebevægelsen endt. Der er den sorte bevægelse i USA endt. Der er alle bevægelser fra 1968 endt i det omfang, der stadig er livskraft i dem …«
En konklusion, jeg stadig kan stå ved.
Desværre.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",8.0,10. marts 2015,de nåede adressaten
7856,/debat/2013/03/lykkens-omvendte-jantelov,Lykkens omvendte jantelov,Rasmus Kjær," KRONIK – Hvis ovenstående forbud lyder bekendt er det, fordi læseren af denne kronik enten kommer til at tænke på janteloven, eller fordi han eller hun for nyligt har læst en selvhjælpsbog. De fleste af disse handler netop om, hvordan man gennem den uforbeholdne positivitet kan opjustere sit lykkeniveau. Her er surmuleri og bekymring forbudt.
Selv om sammenligningen mellem selvhjælpsbøger og janteloven kan synes helt skæv, er der alligevel en vis sammenhæng. Janteloven blev formuleret for at udstille fællesskabets tyranni, mens vi i dag savner en lige så åbenlys udstilling af det, man kan kalde lykkens tyranni. For i modsætning til janteloven, der overser det enkelte menneske, overser selvhjælpsbaserede lykkebøger, at lykken vedrører fællesskabet ligeså meget som det enkelte menneske. Lykkelovens nye tyranni fortæller os, at vi frem for alt andet skal tilstræbe vores egen personlige lykke. Slip bekymringerne om det derude og sørg for, at alt er godt derinde.
Siden Axel Sandemose første gang præsenterede Danmark for janteloven i romanen En flygtning krydser sine spor, har den fungeret som et af de stærkeste symboler på alt det, vi løsslupne og moderne mennesker foragter ved det forpligtende fællesskab. Alt det, der måtte forhindre os i at sprudle i original individualitet. Det er blevet så kraftigt et symbol, at den ellers fiktive lov pådrages den direkte skyld for alt fra bristede X-factor-drømme til mislykkede fysikeksamener. Det er altid jantelovens skyld. Kun sjældent talentet eller det simple faktum, at vores omgivelser glemte forpligtelsen til at fortælle, at talent og træning netop var, hvad vi savnede.
Som en tatovering
Mentalt er vi for længst sluppet fri af fællesskabets snærende bånd. Ingen mener for alvor, at de skylder andre noget. Ingen mener, at fællesskabet skal diktere eller styre, hvordan de lever deres liv. Janteloven er i dag det ironiske billede på, at vi i en foranderlig og dynamisk verden ikke må lade andre stå i vejen for vores egen lykke. Den negative holdning til janteloven er som at have en tatovering. Vi har tatoveringen, fordi vi gerne vil understrege vores særegne vildskab, men vi overser, at da de fleste andre også har én, er vi hverken særegne eller vilde. På samme vis hævder næsten alle, at de fleste andre tynges af en mental jantelov, mens man selv netop hæver sig over dens indbyggede smålighed. Ironisk nok er den negative holdning til janteloven i sin normalitet så langt fra en understregning af den personlige originalitet, som noget kan komme. Janteloven er nemlig så selvindlysende forkert, at ingen uden at føle sig lidt fræk kan holde af den. Desværre har vi endnu ikke haft held til at afsløre de lige så forkerte forbud, der virker bag de lykkelige selvhjælpsforfatteres udgivelser. Hvis en lykkebaseret omskrivning af janteloven fik en brøkdel af samme medfart som janteloven, ville vi måske tænke os en anelse om, før vi kastede os over den næste bog om mere lykke til os selv.
Lykken ses som individuel
Boghandler og biblioteker bugner af selvhjælpsbaseret lykketerapi. De præsenterer groft sagt to opfattelser af, hvad lykke er. I den første forklares lykken som den berusende øjeblikstilstand, der alene begribes i nuet, og som kræver vores fulde opmærksomhed, hvis vi skal opleve den (nogen kalder det mindfulness). Lykken genereres af specifikke oplevelser, som når vi ser en smuk solnedgang, danser eller griner. Lykken findes her kun ved at give nuet sin fulde opmærksomhed.
I den anden opfattelse er lykken en indre og gerne åndelig grundtilstand, der er helt upåvirkelig af omgivelsernes forandringer. Lykke er noget, vi finder inde i os selv. Den kan ikke hentes i ydre eller fysiske foranstaltninger og forhold som en fed bil, et godt sexliv eller godt job. I stedet for at søge lykken i alt det, der ikke synes tilgængeligt for os alligevel, skal vi tilføre lykke til det, vi har.
På den måde er der også håb for den del af verdensbefolkningen, der ikke er født på livets solside. Lykken bliver i spirituelt perspektiv tolket som den grundlæggende følelse af fred og velvære, der følger os, uanset om vi befinder os i en situation, der ude fra set kunne synes lidt trist. Det materielle er ikke afgørende. Fælles for selvhjælpsforfatternes budskaber er, at lykken alene er et individuelt forhold. Det studser de færreste måske over, men da vi som mennesker nu en gang er født ind i en social tilværelse, hvor selv eneboeren er et produkt af fællesskabet, er det svært at se, hvordan lykken alene skulle finde sted i eller for det enkelte menneske alene.
Med inspiration fra den positive psykologi hævder man, at lykken mest intensivt findes, hvis man er i stand til at skabe sin egen mening med tilværelsen. Og i de fleste selvhjælpforfatteres optik skal meningen hentes inde i os selv. Problemet er blot, at mening altid må forstås som en objektiv størrelse. Den personlige oplevelse af mening eller for den sags skyld lykke er ikke nok.
Ikke en personlig oplevelse
I filmen The Matrix skal hovedpersonen, Neo, vælge mellem på den ene side det bekymringsfrie liv uvidende om, at hans tanker og handlinger er styret af en stor computer, og på den anden side et bekymret liv, hvor han tager oprørskampen op for den frie handlings skyld. Han vælger det sidste, og det gør han, fordi han ikke vil slå sig til tåls med den personlige oplevelse af et fredfyldt liv, og fordi han føler, at han skylder andre at kæmpe for dem. Min påstand er, at Neo med alle sine bekymringer alligevel er ægte lykkelig.
Hvis lykken er knyttet til det meningsfulde liv, skabes lykken ikke ud fra vores tilfældige og personlige oplevelser af, hvad der er godt, dårligt, rigtigt eller forkert. Hvis nogen påstår, at de oplever det som meningsfuldt at hive bajere indenbords hver dag alene i en lejlighed, så tager vedkommende fejl. Det samme kunne i øvrigt nok siges, hvis samme mand skiftede bajerne ud med meditation, men i fortsat isolation vendte ryggen til sin sociale omverden. Lykken må, som det antydes, altid skabes gennem kommunikation og forhandling med andre og i troen på, at der er nogle objektive værdier, som er værd at kæmpe for. Det lykkelige liv er ikke bekymringsfrit.
En lykkelig moral
For Aristoteles i oldtidens Grækenland handlede lykken først og fremmest om at lykkes som et socialt væsen. I dette perspektiv kan det lykkelige liv byde på masser af utilfredshed, forargelse og irritation. Alt det selvhjælpsforfatterne foragter. Det afgørende for Aristoteles for, hvorvidt disse følelser i sidste ende var en del af et lykkeligt liv var, at de blev udfoldet i fornuftige handlinger, der var til gavn for fællesskabets bedste. Aristoteles opfattelse af lykken er egentlig ganske naturalistisk anlagt, fordi den lykkelige her er et menneske, der i de udfordrende situationer har været i stand til at leve i overensstemmelse med menneskets sociale natur. Pointen er, at mennesket som socialt væsen kun er i stand til at virkeliggøre sig selv i samvær med andre og gennem et etisk ansvar for fællesskabet.
Selvhjælpsforfatternes forbud mod at koncentrere sig om andre end sig selv er derfor ligeså ulykkeligt forkerte som de forbud, der som i janteloven vil undertrykke den frie og individuelle selvudfoldelse.
Rasmus Kjær er uddannet cand.mag. i pædagogik og filosofi, er konsulent og foredragsholder samt forfatter til bogen ’Selvhjælp på hovedet’, der udkom i sidste uge
",40.0,20. marts 2013,Som en tatovering
6260,/debat/2013/11/lad-internationele-straffedomstol-doemme-oekodrab,Lad den internationele straffedomstol dømme økodrab,Ole Færgeman," 
	Trods alle forsikringer om det modsatte vil beslutninger truffet i Nuuk og København kunne ende med omfattende ødelæggelse af naturen og menneskers levesteder i Grønland. Har Grønlands Hjemmestyre ret til at løbe den risiko? Det gjorde det i hvert fald, da det forleden gav London Mining tilladelse til i samarbejde med et kinesisk selskab at udvinde jern nær Nuukfjorden. Og har Hjemmestyret og den danske regering ret til at løbe den risiko, hvis de tillader Greenland Minerals and Energy, måske for kinesiske eller sydkoreanske penge, at udvinde sjældne jordarter og uran fra Kvanefjeldet?

	Vi kan jo også spørge på en anden måde: Har danskerne nogensinde har fået lov til at ødelægge naturen i Danmark? Har vi lov til at lægge ’vores’ natur øde? Ja, det har vi, fordi vi tillader os selv at forfølge en økonomisk udvikling, som det hedder, selv om den måtte gå lidt ud over naturen. Og skulle den gå meget ud over naturen, som i den Mexicanske Golf i 2010, kan statsmagten idømme selskabet en bøde til staten og erstatninger til de skadelidte.

	Naturgenopretning kommer derimod næppe på tale. Derfor har man overvejet at gøre omfattende skade på naturen strafbart, således at selskabets direktør, eller regeringens minister, kan idømmes fængselstraf, og selskabet eller staten kan idømmes pligt til egentlig naturgenopretning. Antagelsen er, at strategier for udnyttelse af jordens fysiske ressourcer vil påvirkes af risiko for personlige og finansielle omkostninger, som bedre svarer til risikoen for naturen.

	Udvid ICC’s beføjelser

	Fremgangsmåden kunne praktiseres, hvis Den Internationale Straffedomstol (ICC) af FN fik en femte beføjelse. Domstolen kan i øjeblikket idømme straf for fire forbrydelser, nemlig folkedrab, forbrydelser imod menneskeheden, krigsforbrydelser og det at føre angrebskrig, hvis nationale domstole ikke kan eller vil behandle sagen. Men den kan ikke behandle sager om ødelæggelse af økosystemer, selv om de måtte være forudsætningen for menneskers tilværelse og civilisation.

	Forslaget om en femte beføjelse til at behandle sager om ecocide, som kan oversættes til ’økodrab’, har dog ind imellem været drøftet i FN i mere end 40 år. Senest har den engelske erhvervsadvokat Polly Higgins sat sig for at genoplive forslaget. Det vil kræve en ændring af det juridiske grundlag for domstolens arbejde, Romstatutten, som er ratificeret af bl.a. Danmark.

	Tanken om at gøre i første omgang krigsforbrydelser strafbare opstod efter Første Verdenskrig, og den blev til noget med Nürnbergprocesserne efter Anden Verdenskrig. Men der skulle gå endnu mange år, før Romstatutten kunne vedtages, og den trådte først i kraft i 1992. Fred og forebyggelse af krig er det centrale tankegods for ICC. Argumentet for en beføjelse om økodrab er det enkle, at ødelæggelse af økosystemer gør det af med os, og selv om metoden er en anden, er den ligeså effektiv som krig. Betragtningen gælder såvel små samfund som hele menneskeheden. Fældning af regnskov fjerner grundlaget for ellers levedygtige indianersamfund, ødelæggelse af fiskebestande fjerner grundlaget for ellers levedygtige fangersamfund, og de allerede erkendte overskridelser af tærsklerne for udledning af drivhusgasser, ødelæggelse af kvælstofkredskøbet og tab af plante- og dyrearter truer nu hele vores civilisation.

	Omfattende modstand

	Begrebet ecocide blev lanceret i 1970. Olof Palme brugte det i 1972 om USA’s krigsførelse i Vietnam, og amerikaneren Richard A. Falk foreslog en international konvention om økodrab i 1973. Den blev ikke til noget, og med en enkelt undtagelse blev økodrab ikke medtaget i Romstatutten. Undtagelsen var netop forsætligt økodrab i forbindelse med krigshandlinger. Amerikanernes ødelæggelse af junglen med Monsantos og Dows Agent Orange i Vietnam sad godt fast i den kollektive erindring.

	Det blev aldrig protokolleret, hvorfor man ikke medtog de mere udbredte former for økodrab, som finder sted i fredstid. Måske ville ingen af forhandlingsparterne lægge navn til så åbenlys prioritering af statslige og industrielle interesser.

	Et indlysende argument imod den femte beføjelse for ICC er vanskeligheder ved afgrænsning. En landmands oppløjning af sin brakmark skal nok ikke være strafbart. Den mulige forbrydelse skal være af et vist omfang. Derimod kunne den danske stats beslutning om oppløjning af dansk brakjord på størrelse med Lolland i 2007-2008 muligvis have været indbragt for ICC, hvis økodrab i fredstid dengang havde været strafbart.

	Et mere grundlæggende argument er, at det ikke ligger i menneskets natur eller kultur, at tage noget videre hensyn til naturen. Et sådant hensyn har ikke været nødvendigt i menneskets historie på 100.000 år eller mere, men det er det nu, om end denne erkendelse ikke følger med befolkningstilvæksten og vores forbrug af jordens fysiske ressourcer. Og når erkendelsen mangler, gør politikken det også.

	Selv om det således ikke i almindelighed har været muligt at gøre økodrab til en sag, som kan indbringes for ICC, har nogle enkeltstater vedtaget nationale love, som faktisk har gjort økodrab i fredstid strafbart. Ikke så mærkeligt drejer det sig om netop Vietnam, men det gælder også Rusland og flere af de andre tidligere sovjetrepublikker.

	I Danmark har emnet derimod ikke været genstand for seriøs drøftelse, hverken på Christiansborg, på universiteterne eller i miljøorganisationerne. Måske er det på tide at tage debatten – klodens tilstand og de mange aktuelle spørgsmål i både de danske og især de grønlandske dele af Rigsfælleskabet taget i betragtning.

Ole Færgeman er professor, dr.med.
",10.0,13. november 2013,"	Selv om det således ikke i almindelighed har været muligt at gøre økodrab til en sag, som kan indbringes for ICC, har nogle enkeltstater vedtaget nationale love, som faktisk har gjort økodrab i fredstid strafbart. Ikke så mærkeligt drejer det sig om netop Vietnam, men det gælder også Rusland og flere af de andre tidligere sovjetrepublikker."
3108,/debat/2015/02/laeserbreve-5,Læserbreve,Informations Debatredaktion," Ikke mere modelkritik
Line Melissa Halberg, formand for VU Vejle
Debatten kører heftigt om den tynde model Lululeika Ravn Liep og jeg har som en kvinde på 18 år fået nok. Jeg har fået nok af at høre på, hvor klam hun ser ud. Jeg har fået nok af at høre på, at vores kropsideal er forvrænget og forkert.
Men mest af alt har jeg fået nok af at høre på, hvor dobbeltmoralske folk er, når de fortæller, at man må se ud, som man har lyst. For mener de virkelig, at man må det? Svaret er klart: NEJ. Tydeligvis ikke. Det er nemlig ikke i orden at være det, der i deres øjne er for tynd.
Det er simpelthen på tide at droppe de grimme kommentarer. Det er faktisk ikke bare på tide; det er helt nødvendigt.
Kønskvoter kan skabe ligestilling
Lea Skewes, Risskov
Jeg er feminist og går ind for kønskvoter. Og jeg kan ikke forstå, hvorfor fraværet af kønskvoter opfattes som kønsneutralt.
Christian Bennike skriver i en leder i Information den 6. februar, at galleristerne »ubevidst vurderer kunst af kvinder som mindre salgbar«. Den påstand understøttes i forskningen: Begge køn vurderer kvinders faglige evner som værende dårligere end mænds inden for mandsdominerede fagdiscipliner.
Et eksempel herpå er paper people experiments, hvor identiske ansøgninger og CV’er med kun én variation, nemlig køn, blev sendt ud til virkelige firmaer – og langt flere mænd blev kaldt til jobsamtale.
Men når Bennike mener, at det er et implicit kønsbias’ »ubevidste« processer, der er på spil, hvorfor så søge løsningen i refleksion omkring ligestilling? Implicit kønsbias tilegnes på basis af eksponering.
Vi lærer ikke om køn på baggrund af dialoger om ligestilling, men på baggrund af, hvem der kan opnå hvilke job, og med hvilken grad af respekt man omgås dem på disse poster.
Kønskvoter bidrager på et fundamentalt plan til at eksponere folk til en anderledes verden, hvor kvinder gives rum til at arbejde inden for mandsdominerede erhverv.
På den måde bidrager kønskvoter til at ændre folks implicitte værdiladninger af køn frem for deres eksplicitte refleksioner.
Seebergs naive vindmølleidé
Mikkel Dencker, MF, klima- og energiordfører for Dansk Folkeparti
Gitte Seeberg har meldt sig på banen med et visionært forslag for at begrænse det massive flygtningepres, som Danmark oplever i disse år (Information, 20. februar 2015).
Kommunerne er under pres og kan dårligt finde plads til de mange asylansøgere, som har fundet vej til Danmark under denne regering, der gentagne gange har lempet udlændingepolitikken. I 2015 forventes de voldsomt stigende udgifter til asylansøgere at løbe op i 9,2 milliarder kroner.
Og hvad er så Seebergs løsning? Der skal bygges flere vindmøller!
Når Seeberg beskylder mig for at være »sort« i en klimapolitisk sammenhæng, så vil jeg tillade mig at hævde, at Seeberg her udstiller sig selv som værende en kende naiv.
Seeberg henviser til beregninger foretaget af FN for at styrke sin argumentation. FN har faktisk selv lavet en undersøgelse af, hvilke problemer verdens befolkning ser som mest presserende at få løst. Emner som uddannelse, sundhed og fødevarer ligger helt i top. Klimaforandringer er sidst på listen.
Man kunne også henvise til Copenhagen Consensus, som har regnet på, hvilke forskellige tiltag, der vil have størst effekt i forhold til at løse verdens problemer. Her når man frem til, at en enøjet satsning på at omstille til vedvarende energiformer er en ret dårlig investering.
Gevinsterne står slet ikke mål med omkostningerne. Og vi kan som bekendt kun bruge pengene én gang.
Behold engelsksprogede studier
Simon Lindkær, uddannelsesordfører for Venstres Ungdom
I sidste uge foreslog Dansk Folkeparti med uddannelsesordfører Jens Thulesen Dahl i spidsen at lukke samtlige engelsksprogede uddannelser i Danmark for at sætte en stopper for internationale studerende, der modtager SU i Danmark.
Det er tydeligt, at Dansk Folkeparti hellere vil jage stemmer end føre fornuftig politik. Der er absolut ingen grund til at jage unge, der går på universitetet, ud af Danmark – vi ved nemlig, at mange af dem bliver og hjælper os med at dæmme op for den enorme mangel på kvalificeret arbejdskraft, vi kommer til at have i fremtiden.
Dem, der ikke bliver, husker måske tilbage på Danmark, når de i fremtiden skal finde handelspartnere og lande at investere i. Vi handler med omverdenen og skaber vækst – det er virkeligheden i en moderne økonomi og det 21. århundrede.
Dansk Folkepartis holdning hører snarere til i middelalderen end i den nuværende politiske debat.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,21. februar 2015,"Et eksempel herpå er paper people experiments, hvor identiske ansøgninger og CV’er med kun én variation, nemlig køn, blev sendt ud til virkelige firmaer – og langt flere mænd blev kaldt til jobsamtale."
10973,/debat/2011/12/dyrt-takke-ja-pensionsmilliarder,Dyrt at takke ja  til pensionsmilliarder,Henrik Herløv Lund," Offentlige — Private Partnerskaber (OPP) — er oppe i tiden. Regeringen overvejer at bruge redskabet mere aktivt, og pensionssektoren anbefaler det varmt.
Grundideen i OPP er, at en kommune udbyder design, finansiering, byggeri, drift, vedligeholdelse og produktion af serviceydelser i op til tredive år som én samlet opgave. Det er den klassiske form for OPP, men modellen findes også i varianter såsom OPP-light, hvor finansiering og ejerskab forbliver i offentligt regi og PFI (Private Finance Initiative), og finansiering, byggeri og evt. drift og vedligeholdelse, men ikke serviceproduktion ligger hos private. På det seneste er det i den økonomisk politiske debat blevet foreslået at bruge OPP til at øge investeringerne på offentlige velfærdsområder for herigennem at mobilisere private midler, navnlig fra pensionssektoren. Tilhængerne af OPP anfører, at modellen er billigere end traditionel offentlig opgaveløsning, og at den samtidig er mere effektivt driftsmæssigt, øger kvaliteten og skaffer flere ressourcer til anlæg og investeringer end det offentlige selv formår i en tid med statsunderskud, gæld og stramme EU-krav.
Påstanden om, at OPP er billigere end traditionel offentlig opgaveløsning, er imidlertid forkert. For i Danmark kan det offentlige generelt låne billigere end private virksomheder, hvorfor OPP har større finansieringsomkostninger.
OPP er også dyrere når det gælder afkastkrav end offentlige investeringer. Hertil kommer, at OPP medfører betydelige ekstra transaktionsomkostninger for det offentlige i form af udbud, kontraktindgåelse og opfølgning.
Dårlig forretning
Skal OPP-modellen være billigere end traditionel offentlig opgaveløsning, skal de nævnte etableringsomkostninger ved OPP opvejes af højere løbende effektivitet i drift og evt. i produktion.
Men der er der ikke afgørende dokumentation for, at private virksomheder kan klare disse opgaver billigere. Tværtimod risikerer OPP’s lange bindingsperiode på op til 30 år at give private virksomheder monopol på fremtidige ændringer, og det kan koste dyrt i uundgåelige ændrings- og vedligeholdelsesomkostninger undervejs.
Påstanden om, at OPP skulle være billigere og bedre, har heller ikke kunnet finde belæg i den videnskabelige forskning. Danske undersøgelser foretaget af Anvendt Kommunal Forskning (AKF) baseret på hidtil foretagne studier i udlandet konkluderer, at »erfaringerne indtil nu har været blandede i mange lande og i de fleste sektorer«.
Når det gælder de offentlige ressourcer til investeringer og anlæg er det imidlertid rigtigt, at OPP på kort sigt kan erstatte og supplere offentlige midler til investeringer. Dermed kan modellen aflaste de offentlige budgetter og gæld.
På længere sigt skal de private virksomheder dog have deres kapital tilbage med afkast og renter, dermed flyttes udgiften blot frem i tid. De offentlige rammer bliver tilmed mindre, end de ellers ville have været, fordi der løber dyre merudgifter på, herunder til de nævnte transaktionsudgifter.
De mere langstrakte former for OPP indebærer også en problematisk årelang binding af det lokale kommunale styre og demokrati, ligesom det kan også give problemer for overordnet makroøkonomisk styring.
Beskat pensionerne
Pensionsselskaberne har argumenteret varmt for OPP og erklæret sig parate til at bygge veje, broer, jernbaner, institutioner. Ja, der er ingen ende på beredvilligheden. Men er de virkelig uselviske velgørere? Svaret er nej. Som det er fremgået, vil de tage sig godt betalt, og det bliver en dårlig forretning for staten.
Før man udråber pensionskasserne som velgørere, er det også værd at huske på grunden til, at pensionskasserne i modsætning til statskassen har så rigelige midler. De mange rare penge er ikke mindst kommet til veje ved udskudt skat på de sidste mange års pensionsopsparing. En skatteudskydelse i milliardklassen. Denne udskudte skat har pensionskasserne så at sige til låns.
En mere direkte vej til at få flere midler at ville være at begrænse eller afskaffe fradragsretten. Så kunne man samtidig spare omkostningerne til, at pensionsselskaber og kasser forvalter statens skattekroner. Se, det ville være en god forretning.
Umoderne modernisering
Efterhånden som de økonomiske argumenter for OPP falder fra hinanden, tages modellen i stigende grad i forsvar som en ’neutral modernisering’ af offentlig forvaltning. Men heller ikke dette argument holder vand.
Tværtimod har OPP en række elementer til fællestræk med den forvaltningspolitik, som i mange år har gået under betegnelsen New Public Management (NPM) — en forvaltningsform, som flere af de tidligere fortalere helt er holdt op med at abonnere på.
OPP er her tydeligt beslægtet med udlicitering, idet det offentlige på sigt beholder ejerskab og i sidste ende stadig står for finansiering. Men hvor overdragelsen af udførelsen af offentlige opgaver til private virksomheder ved almindelig udlicitering begrænser sig nogle få år, er der ved OPP tale om en betydeligt mere langsigtet overdragelse over 25 til 30 år, hvor den private virksomhed har ejerskabet og står for finansieringen.
På grund af flytningens langstrakte karakter kan OPP måske nærmest betragtes som en mellemting mellem egentlig privatisering og almindeligt udbud/udlicitering. Og hvis der åbnes op for den ene form for privatisering og NPM i form af Offentlig — Private Partnerskaber, bliver det stadig sværere at begrænse andre privatiseringsskridt som f.eks. udlicitering og konkurrenceudsættelse i kommunerne?
 
Henrik Herløv Lund er økonom — cand.scient.adm.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,6. december 2011,Leave this field blank 
12568,/debat/2011/03/penkowa-sagen-set-lyset-sanders-universitetspolitik,Penkowa-sagen set i lyset af Sanders universitetspolitik,Claus Emmeche," Hjerneforsker Milena Penkowa er endnu ikke dømt af Udvalget for Videnskabelig Uredelighed, selv om det ville være bekvemt for de implicerede.
Kommentatorerne deler sig i to skoler, hvor den ene siger: Der vil altid være svindlere, som blæser på videnskabens normer om rationalitet, saglighed og ærlighed, og deres virke er slet ikke videnskab.
Den anden siger: Sagen siger en del om den type samfund, der i disse år omgiver forskningen, og en begribelse af affæren må omfatte en den institutionelle kontekst  det sanderske universitet.
Disse to skoler minder om en gammel videnskabsteoretisk strid.
Videnskabsteorien har forskellige modeller for, hvordan hændelsesforløb i videnskab bedst beskrives.
En klassisk strid står mellem internalister og eksternalister. Internalisterne hælder til at beskrive videnskabens udvikling som effekten af en ren rationel proces, hvor anvendelse af et fags metoder, eksperimenter og sund logik, hjulpet på vej af bidrag fra geniale enere, er det, som forklarer fremskridt.
Tilbageskridt, blindgyder eller ren svindel forklares som påvirkninger af faktorer, der er selve videnskaben fremmed, såsom ideologi, religion eller psykologiske faktorer som grådighed, overmod eller storhedsvanvid. At afvigelser fra videnskabelig rationalitet forekommer, skal naturligvis ikke lastes videnskaben selv.
Over for en idealiseret fremstilling af den faktiske videnskabs historie har eksternalister, bl.a. i 1930erne anført af marxistiske historieskrivere, peget på en række faktorer, der må inddrages, for fuldt ud at forstå f.eks. nye forskningsområder og de afgørende gennembrud, som præger en hel epoke, f.eks. selve den videnskabelige revolution. Videnskaben befinder sig i et samfund med bestemte behov og knaphed på ressourcer og bekostes kun, hvis de herskende klasser kan se dens nytte.
Industrikapitalen er en del af konteksten for at forstå udviklingen af kemien, der var knyttet til klædeindustriens behov for udvikling af nye farveteknikker.
Historiens dom fældes
De fleste eksternalister var dog tilbageholdende med, hvad sociale faktorer kunne forklare: Selve kemiens kognitive indhold, f.eks. de kemiske formler, afspejler trods alt naturen mere end samfundets indretning. Både Mendels genetik og Lysenkos teori om arv kan godt forstås som sociale fænomener, sidstnævnte knyttet til stalinismen i Sovjet, men at den ene er sand og den anden en falsk teori om arv, kan eksterne sociale og politiske faktorer ikke i sig selv forklare.
Nu er det utilfredsstillende at gøre historisk bagklogskab om vindende teorier til forklaringsfaktor i begribelsen af nutidens videnskab. Over for asymmetrien (at kun ved historiske blindgyder spiller sociale faktorer ind) har en kontekstuel strømning i videnskabshistorien forsøgt at beskrive alle udviklinger, hvad enten de etablerer sig som sund videnskab eller køres ud på historiens sidespor, som komplekse samspil af såvel makro- og mikrosociale, erkendelses- og metodemæssige og mere ideologisk prægede faktorer.
Måske er Charles Darwins teori stadig gældende i evolutionsbiologien, samtidig med at den reflekterer en ideologisk omplantning af Adam Smiths liberalisme til naturen. Når naturvidenskabsfolk mener, at en teori er sand, fordi naturen nu engang er indrettet sådan, og vores data afslører det, kan videnskabssociologer (uden nødvendigvis at modsige dem) stadig undersøge de sociale processer, under hvilke data sorteres, operationaliseres, bearbejdes, beregnes, fortolkes, kommunikeres og endelig etableres som kendsgerninger inden  for et bestemt fagområde.
Og  må vi tilføje  uanset historiens dom og dommene fra de udvalg, der nu skal undersøge, om Penkowas videnskab er sand, fusk eller gråzone, er det svært ikke at forsøge at begribe hele Penkowa-fænomenet som en legemliggørelse af videnskabens forvandling til forskning, og forskningens forvandling til management, strategisk topledelse og branding under tidligere videnskabsminister Helge Sander (V).
Ja, eliteforskere findes. Men Penkowa-fænomenet kalder på kontekstualismen.
Claus Emmeche, lektor ved Center for Naturfilosofi og Videnskabsstudier, Københavns Universitet
",17.0,9. marts 2011,"Claus Emmeche, lektor ved Center for Naturfilosofi og Videnskabsstudier, Københavns Universitet"
5732,/debat/2014/01/kommunal-kompensation,Kommunal kompensation,Casper Dall," 
	Torsdag formiddag omkring kl. 9.15 indtraf kulminationen på SF’s nedsmeltning: Annette Vilhelmsen trak SF ud af regeringen og trak sig fra formandsposten.

	Forud var gået mange måneders diskussion af, hvad SF-politik er for en størrelse. Hver gang SF var en del af et forlig – kontanthjælp, skatteaftalen eller DONG-salget – brød baglandet i brand, og den offentlige debat om, hvad der var SF-politik, gik med statsgaranti i gang. Vrede partimedlemmer satte sig til tastaturet og skrev harmdirrende læserbreve, og lokalformændene stod i kø for at deltage i mediernes klassiske rundspørger om baglandets tilfredshed med den politiske aftale. Imens lavede de en ny portion popcorn hos de borgerlige.

	Men politik er mange ting – og det er langt mere end det, der foregår på Christiansborg.

	Forleden var der debut på et helt nyt tilbud til borgerne i Kolding Kommune: Socialforvaltningen tilbød gratis rådgivning til de borgere, der fra den 1. januar er blevet berørt af den nye kontanthjælpsreform, som et bredt flertal i Folketinget blev enige om sidste år. Hos kommunens socialforvaltning stod en økonomisk konsulent, en jobkonsulent og en beskæftigelseskonsulent klar til at yde hjælp og vejledning til borgerne, der kunne komme direkte ind fra gaden.

	»Vi ved, at det vil påvirke en række borgeres økonomi, så derfor har jobcentret og socialforvaltningen besluttet at oprette det her ekstraordinære tilbud til borgerne,« fortalte arbejdsmarkedschef Lasse Kamp i en pressemeddelelse.

	Kommunen tilbyder altså borgerne en ny service, fordi et flertal i Folketinget har bragt dem i en udsat position.

	Og den nye kontanthjælpsreform er ikke det eneste område, hvor kommunerne forsøger at afbøde konsekvenserne af folketingsflertallenes politik:

	I denne uge indgik Horsens Kommune og den lokale afdeling af Danmarks Lærerforening en lokal arbejdstidsaftale.

	»Vi synes, at det er væsentligt, at vi sammen med Horsens Kommune signalerer, at samarbejde og dialog om tingene er afgørende for, at man kan lykkes ordentligt. Både i forhold til folkeskolereform, arbejdsmiljø og lærernes arbejdstid,« sagde Claus Andersen, kredsformand i Horsens Lærerkreds til folkeskolen.dk.

	Horsens Kommune er blot den seneste i en lang række kommuner, som mod Kommunernes Landsforenings og beskæftigelsesminister Mette Frederiksens (S) opfordring har indgået en lokal arbejdstidsaftale med den lokale lærerforening. Det var nemlig ikke meningen efter konflikten mellem lærerne og KL/regeringen sidste år.

	Og det er ikke kun store, socialdemokratiske kommuner som København og Aarhus, der har indgået lokale læreraftaler. Også borgerlige højborge så som Lyngby-Taarbæk Kommune har fundet det gavnligt at lave en lokal aftale med lærerne.

	På eksempelvis klimaområdet er mange kommuner også langt mere ambitiøse, end regering lægger op til. København vil være CO2-neutral i 2025. Aarhus vil være det i 2030. Så kan man altid diskutere, om det giver mening at tale om total CO2-neutralitet, men de har trods alt ambitionerne. Og de er større end regeringens.

	Så hvem skal egentlig definere, hvad der er et partis politik?

	Svaret er, at med det grundlovsbestemte kommunale selvstyre er der rig mulighed for, at lokale byrødder kan lappe, forbedre eller for den sags skyld forværre konsekvenserne af de politiske beslutninger, et flertal på Christiansborg beslutter. Lokale SF’ere har allerede været med til at stemme for initiativer i byrådssalene, der dæmper ‘indgrebene’ fra Christiansborg. Der er ingen tvivl om, at regeringstoppen helst havde set, at kommunerne ikke indgik lokale læreraftaler – eller at kommunerne ikke så sig nødsaget til at oprette ekstra servicefunktioner for at afbøde konsekvenserne af flertallets reformer – men charmen ved det danske system med kommunalt selvstyre er, at det kan christiansborgpolitikerne ikke forhindre.

	Er det så en falliterklæring for demokratiet, at forskellige politiske niveauer forsøger at kompensere for hinandens politik? Det kan man helt sikkert finde sortseere, der mener, men jeg vil mene, at det viser, at demokratiet blomstrer. Christiansborg kan udstikke en lang række love og fastlægge store dele af rammerne for kommunerne, men er det for barske sager, tager lokalt valgte sagen i egen hånd.

Casper Dall er leder af Informations Christiansborg-redaktion
",1.0,1. februar 2014,"	Og den nye kontanthjælpsreform er ikke det eneste område, hvor kommunerne forsøger at afbøde konsekvenserne af folketingsflertallenes politik:"
12467,/debat/2011/03/patriotiske-medier,Patriotiske medier,Lasse Jensen," Det er en sejlivet myte, at medier er en slags fjerde statsmagt, der uafhængigt og på grundlag af uselviske, kritiske og journalistiske kriterier forsøger at nærme sandheden. Indimellem holder myten, men den nye krig i Libyen — og mediedækningen af den i Danmark og i udlandet — gennemhuller i nogen grad samme myte.
Et enigt Folketing vedtog lynhurtigt, at Danmark skulle bidrage til den internationale håndhævelse af en fortolkbar FN-resolution — uden at der var styr på endemålet med aktionen, uden at vi var bekendt med en exitstrategi, og uden at vi anede, hvem der skulle stå i spidsen for den militære indsats.
Her var det svært at få øje på den kritiske journalistik. Vore informationer kom fra modige og dygtige korrespondenter, der alle sammen befandt sig på et meget lille oprørskontrolleret område. Deres muligheder for at indsamle troværdig information var geografisk og kildemæssigt begrænset. Den etablerede sandhed om, at den splittergale despot Moammar Gaddafi var i færd med at begå massemord på dele af sin civilbefolkning, var bygget på frygt for, hvad galningen kunne finde på — og enkelte dokumentationer af bestialske overgreb. Selv Enhedslisten stemte for den danske indsats, og mediedækningen koncentrerede sig derfor hurtigt om seks danske kampflys gøren og laden. Når der er en helt usædvanlig, nærmest historisk politisk enighed, er der ingen grund til at kigge kritisk på hverken beslutning eller konsekvenser. Nogle dage efter handlede dele af mediedækningen i stigende grad om usikkerheden om, hvem der står i spidsen for 'de villiges koalition'. Det var en konkret usikkerhed, med en direkte dansk vinkel, som naturligvis blev beskrevet og analyseret. Og i slutningen af ugen begyndte så en stilfærdig diskussion af mål, midler, risici og usikkerheder.
Men den grundlæggende kritiske dækning eller debat om de dybereliggende årsager til den pludselige danske nationale enighed er kun så småt begyndt i medierne. Hvorfor skulle Danmark så hurtigt i krig? Hvorfor skulle vi gribe ind i Libyen, når vi i årevis nærmest passivt har været vidne til et dokumenteret og massivt folkemord i Darfur-provinsen i Sudan? Hvorfor Libyen, når Vesten så passivt til i Rwanda, hvor 800.000 blev slagtet, fordi de tilhørte den forkerte stamme?
For sjældent imod
Hvis man vil lære den debat nærmere at kende, skal man ty til de amerikanske medier. Her er der en livlig debat mellem tilhængere og kritikere af USA's deltagelse i Libyen-aktionen. Her kan man finde indlæg og forsøg på analyser af, hvad aktionen muligvis kan resultere i. Her er scenarier og masser af kritisk dækning. Men det foregår, interessant nok, i et land, hvor præsidenten har været i syv sind omkring Libyen-indgrebet, et land, der har strakt sin militære magt til bristepunktet, og et land, der allerede er dybt militært involveret i konflikter i to store muslimske lande: Afghanistan og Irak. I amerikansk presse kan man finde både de kritikere, der mener at Gaddafi skal udraderes, og at den amerikanske indsats er halvhjertet og tøsedrengs-agtigt — og så de kritikere, der påpeger de risici, en aktion uden præcist definerede mål og exitstrategi i en politisk og religiøst eksplosiv region kan føre med sig. I Danmark griner vi (måske en anelse nervøst), når galningen i Tripoli kæder det danske flyvevåben sammen med Muhammed-tegningerne.
Man kan med en solid historisk baggrund hævde, at den virkeligt kritiske mediedækning sjældent materialiserer sig, når en enig nation går i krig. De amerikanske medier blev først kritiske, da Vietnamkrigen efter flere år blev for blodig og for kompliceret. Da USA invaderede Irak, stod de fleste amerikanske medier — både på lederplads og i sin journalistiske dækning — ukritisk bag beslutningen, hvad nogle af dem senere har beklaget. Den kritiske danske dækning af Afghanistan-indsatsen eksisterede nogle få steder, men tog først fart, da kisterne blev fløjet hjem, og det var svært at se en ende på det. Den fjerde statsmagt afspejler den politiske og stemningsmæssige virkelighed. Den går alt for sjældent mod strømmen. Og som alle andre statsmagter er den patriotisk.
Lasse Jensen, Journalist og radiovært
",60.0,26. marts 2011,For sjældent imod
938,/debat/leder/2016/01/tag-rige-giv-fattige,Tag dog fra de rige og giv til de fattige,Jørgen Steen Nielsen," Bill Gates, Microsofts stifter, kunne kaldes verdens mest generøse menneske. I 2014 lagde han f.eks. 1,5 milliarder dollar af sin formue i sin og hustruens velgørende fond, Bill & Melinda Gates Foundation, der som den angiveligt største private fond i verden samme år var i stand til at støtte programmer for bl.a. børnesundhed i Afrika med ca. fire mia. dollar. Men selvom den 60-årige filantrop således er yderst generøs, vokser hans private formue år for år. Finansmagasinet Forbes, der hvert år offentliggør en liste over verdens rigeste, satte i 2008 Gates’ formue til 40 mia. dollar. I 2010 var den vokset til 53 mia., i 2012 til 61 mia., og på den nye liste for 2015 angives formuen til 79,2 milliarder dollar. Uanset hvor ivrigt han giver væk, bliver verdens rigeste mand bare rigere og rigere.
Det er der flere forklaringer på – én er, at Gates får et mærkbart personligt skattefradrag ved at flytte pengene over i fonden. Selve fonden er stort set skattefri – den betalte i 2014 sølle 70.000 dollar i skat ud af en formue på 44 mia. – samtidig med at Bill og Melinda i fondens ledelse bevarer den fuldstændige kontrol over bl.a. de aktier, som fondens værdier udgøres af. Gates kan således via fondens aktieposter fortsat øve indflydelse på og score udbytte fra en stribe selskaber – vi nævner i flæng Exxon Mobil, Shell, BP, McDonalds, Wal-Mart, Coca-Cola – hvoraf nogle ikke ligefrem har bidraget til at gøre planeten til et bedre sted for verdens fattige.
Så for Bill Gates er det win-win: Hans egen rigdom vokser, samtidig med at han høster anerkendelse på at yde hjælp til de fattige – hjælp defineret og prioriteret efter hans eget hoved, modsat situationen hvis pengene først var blevet inddrevet som skat og dernæst fordelt via det politiske system som del af den offentlige udviklingsbistand.
Bill Gates er sikkert et bedre menneske end mange andre af denne verdens milliardærer, og pointen er ikke at hænge specielt ham ud. Pointen er, at verden har indrettet sig med skattesystemer og regler, der – kombineret med nogles umættelige begær – gør de rige stadig rigere og afstanden til de fattige stedse større. Den internationale bistandsorganisation Oxfam offentliggjorde i går en rapport, der fortæller, at velstandsvæksten for de bedst beslåede det seneste år har været så voldsom, at de 62 rigeste nu har en formue lige så stor som verdens 3,6 milliarder fattigste tilsammen.
Hvor den fattigste halvdel af verdens befolkning siden 2010 har mistet velstand svarende til 1.000 mia. dollar, har de 62 rigeste øget deres fælles formue med over 500 mia.
Tilbage i 2010 skulle man addere formuen hos de 388 rigeste for at nå op på en velstand svarende til den fattigste halvdel i verden, i 2012 ejede de 159 rigeste det samme som den fattigste halvdel, og nu skal der altså blot 62 milliardærer til. Skulle denne udvikling fortsætte, vil blot én mand (gætter vi på) nærme sig en velstand lige så stor som den fattigste halvdels om et årti fra nu.
Selv om mange er blevet løftet ud af ekstrem fattigdom, er verden altså samtidig blevet ufattelig meget mere skæv, ulige og uretfærdig. Med et andet tal fra Oxfam: Den rigeste ene procent har lige så stor velstand som de øvrige 99 pct. af verdensbefolkningen tilsammen.
En hovedforklaring er, at kapitalindkomster er vokset langt hastigere end almindelige lønninger og det bl.a. takket være et system, der begunstiger de velstående eller tillader kapitalejere at gemme deres penge og unddrage sig beskatning. Oxfam angiver et skøn på 7.600 mia. dollar som den personlige velstand, der i dag er gemt i skattely.
På en planet, hvor evnen til økonomisk vækst aftager, og hvor kampen om pladsen, ressourcerne og det klimatiske råderum sætter stadig snævrere grænser, er denne udvikling en tikkende bombe. De aktuelle folkevandringer mod Europa er et billede på, hvordan de fattige i en stedse mere ulige verden vil bryde op og kræve deres del af den globale velstand. Denne verdens 62 rigeste lever allerede isoleret og under bevogtning – for en region som Europa står valget mellem – for en tid – at opbygge et gated community bag mure og pigtråd eller at tage fat på den i sidste ende uundgåelige omfordeling ved bl.a. at reformere skattesystemer og bekæmpe skattely.
",141.0,19. januar 2016,"Tilbage i 2010 skulle man addere formuen hos de 388 rigeste for at nå op på en velstand svarende til den fattigste halvdel i verden, i 2012 ejede de 159 rigeste det samme som den fattigste halvdel, og nu skal der altså blot 62 milliardærer til. Skulle denne udvikling fortsætte, vil blot én mand (gætter vi på) nærme sig en velstand lige så stor som den fattigste halvdels om et årti fra nu."
5931,/debat/2014/01/laeserbreve-22,Læserbreve,," 
	Information er hvid og kønnet

Peter Kursawe Larsen, Hellerup

	Katrine Hornstrup Yde stempler den 31. december dansk film som en »hvid, heteroseksuel mand«. Det er et bidrag til en overfladisk debat, hvor et meget smalt statistisk materiale giver den ønskede konklusion.

	Hvis man endelig skal forfølge tanken, er det dog interessant, at der samme dag i Information bringes otte debatindlæg – seks skrevet af hvide mænd og ét af en kvinde. I avisens 16 siders nyheds- og kultursektion bidrager to kvindelige, hvide journalister med godt to sider, mens resten af stoffet er skrevet af mandlige, hvide journalister.

	Statsborgerskab til vietnamesere

Jørn Borup, Højbjerg

	Den 30. december bringer Information en yderst interessant artikel om unge vietnamesere, der er i klemme, fordi de hverken har statsborgerskab i Danmark eller Vietnam.

	Det er moralsk set ulykkeligt for de unge, der fratages muligheder, som deres danske medborgere har. Det er forkasteligt, at de sidder fast i denne klemme.

	Det drejer sig givetvist om mere end et fåtal, der er fanget i denne uheldige situation, hvilket gør det endnu vigtigere at handle. Desuden forekommer de unge vietnamesere ikke at være dyre for samfundet – tværtimod.

	Integrationspolitisk vil det desuden være godt at sende et signal om, at vi i Danmark værdsætter dem, der bidrager positivt til samfundet.

	Det kunne være positivt moralsk, økonomisk og integrationspolitisk, hvis der blev sendt mere tydelige signaler om, hvad vi accepterer, og hvad vi ikke accepterer fra udenlandske borgeres side. Unge, der hærger og ildspåsætter for derefter at kaste sten mod politi og ambulancer, er efterhånden blevet en fast tradition. En del er givetvist for unge til at kunne anholdes, andre søger ly i hensynsparagraffen, og nogle er måske bare så langt uden for pædagogisk rækkevidde, at ingen formår at civilisere dem.

	Jeg vil derfor gerne slå et slag for, at mindre paragrafautomatik og mere fornuft kunne være vejen til mere afbalancerede rammer for, hvem vi faktisk vil tildele æren af at opnå dansk statsborgerskab.

	Det bør i hvert fald ikke være de omtalte vietnamesere, der skal bøde for de skæve paragraffer.

	Socialt ansvar for byggeri

Leif Christiansen, København

	Vi så i november sidste år, at Metroselskabet måtte sige farvel til Cinterex, der som stor underentreprenør gentagne gange underbetalte deres ansatte ved betonarbejdet. Firmaet har senere erklæret sig konkurs.

	Af det kan man lære, at det er vigtigt at sikre det sociale ansvar i forbindelse med offentlige byggeopgaver – og allerhelst med et kædeansvar til hovedentreprenøren.

	Da det ikke lykkedes at få en aftale om kædeansvar med i finanslovaftalen, kan vi kun opfordre til, at stat og kommuner viser sig mere socialt ansvarlige end tidligere.

	Rabat til ældre spares væk

Inger Nord, København

	Radikale Venstre foreslår at spare på de rabatordninger, der i dag findes for ældre mennesker og pensionister. De mener, at det grå gulds privilegier, herunder rabat på offentlig trafik, museer og lignende, ikke bør gælde for de velhavende ældre, som selv kan betale den fulde pris.

	Måske virker forslaget umiddelbart salgbart, men hvordan vil man differentiere i praksis, og hvilke bureaukratiske følger vil det få?

	Skal mindrebemidlede pensionister udstyres med et ’fattigkort’, som skal fremvises ved køb af billetter for at opnå rabat? Det vil kun øge den tendens, der er til stadig skarpere opdeling i mere og mindre værdige samfundsborgere.

	Desuden vil den slags ordninger koste mange penge i nyansættelser og lønninger til det personale, som skal administrere de differentierede rabatordninger.

	Når det er sagt, er de ældres leveomkostninger generelt højere på sundhedsområdet, og hvor meget hold er der så i grunden i hele forestillingen om de rige ældre?

	Ø siger fortsat nej til EU

Finn Sørensen, Enhedslisten

	Mads Frese formaner os i sin leder den 30. december om, at vi skal ud over »det sterile valg mellem ja og nej« til EU.

	I samme åndedrag placerer han Enhedslisten tættere på nynazisters holdninger end på tanken om et solidarisk Europa. »Sterilt« er sådan et angreb i hvert fald ikke, og det kan vel næppe siges, at være en god og saglig begyndelse på en debat?

	Jeg glæder mig til, at Mads Frese forholder sig til Enhedslistens synspunkt, som vi har til fælles med Folkebevægelsen mod EU: Vi mener ikke, at vejen til et solidarisk og demokratisk Europa går gennem et stadig mere centraliseret EU, der sætter kapitalens interesser i højsædet, og de facto sætter demokratiet ud af kraft.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,3. januar 2014,"	Af det kan man lære, at det er vigtigt at sikre det sociale ansvar i forbindelse med offentlige byggeopgaver – og allerhelst med et kædeansvar til hovedentreprenøren."
6621,/debat/leder/2013/09/ingen-eksperimenter,’Ingen eksperimenter’,Troels Heeger," 
	Hvis man hører til de naive sjæle, der havde håbet på en grundlæggende debat om Europas fremtid i løbet af den tyske valgkamp, er man blevet slemt skuffet. Europa-spørgsmålet har været stort set fraværende i den tyske valgkamp, der i de tyske aviser er blevet fulgt med tiltagende kedsomhed.

	Merkel har med få undtagelser, som da finansminister Schäuble godt tre uger før valget kom for skade at nævne behovet for yderligere en græsk hjælpepakke, formået at holde Europa helt uden for den tyske valgkamp. Som sådan har eurokrisen gjort Merkel til en moderne inkarnation af forbundsrepublikkens første kansler Konrad Adenauer, der i 1957 gik til valg med sloganet »Ingen eksperimenter«.

	Af frygt for vælgernes dom har oppositionen i skikkelse af SPD og De Grønne samtidig forsømt at levere alternative visioner for et kriseramt kontinent. Et tidligere forslag om fælleseuropæiske statsobligationer, de såkaldte eurobonds, er op til morgendagens afstemning gradvist forsvundet fra de socialdemokratiske valgtaler. Med andre ord har den tyske opposition tilsyneladende erkendt og accepteret, at et flertal af tyskerne ønsker Merkel ved roret, når det gælder om at præservere tysk økonomis aktuelle styrke.

	I den tyske befolkning er man overbevist om, at tysk velstand skyldes hårdt arbejde og mod til upopulære arbejdsmarkedsreformer. Og det er netop her, at den frygtede tyske nationalisme ligger gemt, ikke i imperiale drømme om et tysk Europa med politisk centrum i Berlin. Tyskland er først og fremmest stolt af den økonomiske kraftpræstation, der efter en årrække som ’kontinentets syge mand’ i slutningen af 1990’erne i dag har forvandlet Tyskland til Europas vækstcentrum.

	Derudover anser et flertal af tyskerne fortsat en hård, men smertefuld sparekurs som de kriseramte landes eneste mulighed for at restaurere den sydlige eurozones konkurrenceevne. Sidst, men ikke mindst er mange tyskere af den opfattelse, at tysk økonomi set i lyset af en aldrende tysk befolkning er stillet over for massive sociale udfordringer, hvis rækkevidde ikke anerkendes tilstrækkeligt af de sydeuropæiske regeringer, der kræver hjælpepakker og tysk handling. Det er også en af grundene til, at de tyske socialdemokrater i løbet af valgkampen har vendt ryggen til Europa og i stedet har søgt at profilere sig som forkæmpere for social retfærdighed i selve Tyskland.

	Når Tyskland rundt omkring i Europa anklages for at sætte Europas velbefindende til side for tyske interesser, irriteres man derfor i Berlin over den ansvarsløse risikovillighed, hvormed de øvrige medlemsstater for tyske penge er villig til at søsætte kortsigtede initiativer, der risikerer at sætte valutafællesskabets langsigtede overlevelse på spil.

	I resten af Europa har interessen for det tyske valg derfor været enorm. Og her er man helt anderledes villig til at eksperimentere. Af gode grunde. For det er resten af eurozonen, der på godt og ondt skal leve med de økonomiske, politiske og sociale konsekvenser af en ny tysk regering i Berlin. Ledende politikere i de øvrige medlemsstater venter længselsfuldt på, at Merkel kobler Tysklands økonomiske særstatus med en vision, der rækker videre end de små skridts politik og et ensidigt fokus på sparepolitiske doktriner.

	Især ønsker Europa sig tysk lederskab i den endelige udformning af bankunionen, hvis implementering indtil nu har været sinket af tyske forbehold, en stort anlagt vækststrategi, der ikke som nu begrænser sig til utilstrækkelige vækstpakker med henblik på at bekæmpe den europæiske ungdomsarbejdsløshed samt en større tysk forpligtelse på en europæisk udenrigspolitik.

	Uanset hvem der efter søndagens valg kan kalde sig ny tysk kansler, er det sandsynligt, at de europæiske forventninger om et radikalt tysk brud med de små skridts politik ikke bliver indfriet.I Berlin er forståelsen af krisens årsager og virkninger stadig den samme som for fire år siden: Hvis det øvrige Europa følger det tyske reformeksempel, vil eurozonen kunne genvinde sin tabte konkurrencedygtighed. Af samme grund vil en tysk kansler efter valget fortsætte den hidtidige krisepolitik, mens især det kriseramte Sydeuropa vil sukke efter mere modige tyske visioner for kontinentet.
",0.0,21. september 2013,"	Når Tyskland rundt omkring i Europa anklages for at sætte Europas velbefindende til side for tyske interesser, irriteres man derfor i Berlin over den ansvarsløse risikovillighed, hvormed de øvrige medlemsstater for tyske penge er villig til at søsætte kortsigtede initiativer, der risikerer at sætte valutafællesskabets langsigtede overlevelse på spil."
1641,/debat/2015/09/israel-kvaeler-palaestinensiske-oekonomi,Israel kvæler den palæstinensiske økonomi,Sam Bahour," I internationale medier hører vi ofte om voldelige sammenstød i de palæstinensiske områder, men kun alt for sjældent bliver de strukturelle problemer, der giver anledning til volden, berørt eller erkendt i en bredere international offentlighed. Økonomi er blot ét aspekt af den israelske besættelse, men måske en udmærket illustration af den palæstinensiske virkelighed.
Den palæstinensiske økonomi må forstås i sin kontekst – siden besættelsen i 1967 har den været tvunget ind i en strukturel afhængighed af den større israelske økonomi.
De naturlige økonomiske sektorer i den palæstinensiske økonomi er landbrug og turisme, men Israel kontrollerer grænser, vand- og naturressourcer og 62 procent af Vestbreddens territorium gennem bosættelser, militær og kommerciel tilstedeværelse. De palæstinensiske myndigheder, der etableredes som en del af Oslo-aftalen, har derfor ikke reel magt til at skabe en strukturel økonomisk udvikling. De agerer på et mandat, der kan udhules eller suspenderes efter behov.
Den vidensbaserede økonomi vokser som følge af restriktioner på import og eksport, der tvinger palæstinensere til at finde alternativer til traditionel industri. Men den vidensbaserede økonomi er afhængig af ting som telekommunikation og en uddannet arbejdsstyrke. Og mens telekommunikation er underlagt restriktioner, er kvaliteten af ??de palæstinensiske universiteter faldende på grund af de begrænsninger i adgang og udrejsemuligheder, der gør det svært for palæstinensere at være en del af internationale akademiske fora eller vært for internationale professorer, forskere og studerende.
Swimmingpools
Når det er et strategisk israelsk mål at have et palæstinensisk område, der er så geografisk begrænset som muligt og med færrest muligt indbyggere, bliver det i sig selv en politisk handling at være iværksætter. Og uden ressourcer og mandat til at sikre en strukturel udvikling af økonomiske sektorer og infrastruktur kanaliseres energien i retning af økonomisk aktivitet – vi bygger, vi åbner restauranter, starter softwarevirksomheder osv. Det genererer indkomstmuligheder og betyder dermed, at færre palæstinensere er tvunget til at forlade de palæstinensiske områder. Men en beskeden økonomisk aktivitet er ikke tilstrækkelig, hvis ambitionen er en velfungerende stat.
Bosætterindustrien sikrer annektering af de i forvejen begrænsede palæstinensiske landområder. Samtidig er størstedelen placeret, så de sikrer kontrol over den palæstinensiske vandforsyning. Vand bliver solgt tilbage til palæstinensere for tre til fire gange den reelle pris. Betragter man et satellitfoto af Vestbredden, kan man se gråbrune udtørrede palæstinensiske landområder, mens bosættelserne har swimmingpools og velvandede haver.
I forhold til minedrift, der udgør et stort potentiale for den palæstinensiske økonomi, er det israelske firmaer, der har tilladelse til at udvinde og sælge sten og marmor fra Vestbredden på det internationale marked. Det sker uden nogen form for kompensation.
Fra omelet til æg
Som en israelsk embedsmand sagde engang: Du kan slå et æg ud og lave en omelet, men det er svært at få en omelet til at blive et æg igen. Den konstante udvidelse af de israelske bosættelser er ved at forvandle det, der er tilbage af de palæstinensiske områder til netop denne omelet.
Som en logisk følge af denne udvikling må man stille et grundlæggende spørgsmål: Hvad er situationen for palæstinenserne? Er vi under militær besættelse? Hvis det er tilfældet, dikterer Genève-konventionen klart, at de lande, der har underskrevet konventionen, arbejder for at sikre vores rettigheder. Samtidig vil det 48 år efter besættelsen i 1967 være rimeligt at fastsætte en deadline for ophøret af besættelsen. Og hvis Israel ikke definerer denne tilstand som en besættelse, hvordan skal den så opfattes? Er vi borgere under israelsk styre mellem Middelhavet og Jordan-floden?
Uanset hvad dikterer international lov, at vi får lige rettigheder. Ikke alene har disse rettigheder ikke materialiseret sig, men kontrollen og restriktionerne på det personlige og strukturelle plan bliver gradvis mere og mere rigid. Derfor ligger der en hård vej forude for at forvandle omelet til æg.
Sam Bahour er erhvervsmand og bestyrelsesmedlem i Det Danske Hus i Palæstina
",5.0,29. september 2015,Swimmingpools
5777,/debat/2014/01/laeserbreve-4,Læserbreve,," 
	Markedet er aldrig målet

Ida Auken, miljøminister (SF)

	Lisbeth Larsen stiller den 24. januar i et glimrende indlæg et spørgsmål om, hvorvidt markedet nogensinde kan bruges til at opnå de mål, vi sætter som samfund.

	Jeg har givet udtryk for, at det gode samfund for mig altid er målet med politik, og at markedet kun kan være et middel til at komme derhen. Det betyder, at vi skal gøre op med Venstres blinde tro på, at de fire markedskræfter kan løse alle vores problemer. Men det betyder ikke, at vi skal reproducere Venstres dogmatiske tilgang med modsat fortegn og tro, at markedet aldrig kan fungere. For det ville gøre os blinde for, at markedet faktisk kan levere mange bidrag til et endnu bedre og grønnere Danmark.

	Ideologiske misforståelser

Niels I. Meyer, Hørsholm

	Wolfgang Mostert hævder i sin kronik den 21. januar, at DONG-debatten skæmmes af ideologiske misforståelser fra både venstre- og højrefløjen.

	Desværre synes hans egen argumentation at være snævert ideologisk og næsten udelukkende baseret på en accept af en neoliberalistisk økonomi med krav om hurtig profit til ejerne.

	I modsætning hertil har den grønne omstilling brug for langsigtede investeringer, hvor kortsigtet profit har lavere prioritet.

	Det synes ikke at falde Wolfgang Mostert ind, at netop et statsejet selskab som DONG kunne blive et vigtigt redskab i arbejdet med den nødvendige grønne omstilling, hvis man frigør selskabet fra de traditionelle neoliberalistiske økonomiske krav og begrænsninger. Og den mulighed er helt realistisk, da staten ikke har svært ved at skaffe den nødvendige finansiering, endda til en lav rente.

	Men det kræver en helt anden indgangsvinkel, end den Wolfgang Mostert besidder.

	Skidt forsøg på kølediskfinten

Finn Birkholm-Clausen, Nørre Nebel

	Medlem af Det Etiske Råd Mickey Gjerris, tager fejl, når han den 23. januar i DR-programmet Svineriget argumenterer, at køberne ved køledisken bestemmer produktionsformerne hos danske svineproducenter.

	90 procent af den danske svineproduktion eksporteres. Om så alle forbrugere købte økologisk, ville det ikke forbedre de nuværende produktionsforhold en tøddel.

	Halekupering, flokmedicinering, kastration, skuldersår, stress, halebid, liggesår og slagmærker vil fortsat være dagligdag.

	Det er politikernes ansvar at gøre noget ved det. Ikke dit og mit.

	Vi er bedst tjent uden topskatten

Anders Samuelsen, partileder (LA)

	OECD har netop offentliggjort sin nye rapport om Danmarks økonomi, og i den forbindelse anbefales Danmark at sænke topskatten for derved at øge væksten.

	Jeg håber, at det kan hjælpe regeringen til snart at indse, at topskatten er med til at hæmme vores produktivitet og vækst, hvorfor dansk økonomi er bedst tjent uden denne misundelsesskat. For vi skyder os selv i foden, hvis vi fortsætter med at opkræve størstedelen af folks egne penge i topskat, blot fordi de arbejder tilpas hårdt eller opnår succes.

	Konsekvensen bliver nemlig, at incitamentet til at dygtiggøre sig, give den en ekstra skalle på jobbet eller måske vælge Danmark som det land, hvor man vil investere i arbejdspladser, reduceres kraftigt med topskatten.

	Det får naturligvis nogle til at holde igen eller søge lykken andre steder, og derfor bør topskatten helt afskaffes.

	Lad os snakke borgerløn

Emil Dyrby, København

	Det er i dag muligt at registrere digitale underskrifter. Det kan man bruge til at få et emne på dagsordenen i EU-Parlamentet. Det kræver blot en million underskrifter fra europæiske borgere.

	Den opgave begav initiativet Unconditional Basic Income (UBI) sig ud i. På dansk er UBI blevet oversat til basisindkomst, og ideen går ud på, at alle borgere skal modtage en bestemt ’borgerløn’ fra samfundet, der svarer til et beløb, man kan overleve på.

	Den store fordel er angiveligt, at det ville fjerne fattigdom. Det ville også give folk mulighed for at realisere sig selv uden at være afhængige af en fast indkomst fra et arbejde, de hader. Der er andre fordele og aspekter end det, og der er mindst lige så mange ulemper. Angiveligt. Der er kun ét problem. Det er aldrig blevet sat på den politiske dagsorden. Man har taget det op i det schweiziske parlament. Underskriftindsamlingen fik en kvart million underskrifter. Det er ikke bare en fiks idé.

	Derfor savner jeg en offentlig debat i Danmark, så man kan få talt om ideens fordele, ulemper og holdbarhed.

	Er den offentlige debat blevet så fastlåst, at vi kun kan tale om vækst og arbejdsløshed? Jeg savner politisk innovation.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,27. januar 2014,"	I modsætning hertil har den grønne omstilling brug for langsigtede investeringer, hvor kortsigtet profit har lavere prioritet."
6773,/debat/2013/08/intet-nyt-cevea,Intet nyt fra Cevea,Uffe Rostrup," 
	I Information kunne man 27. august læse en artikel skrevet på baggrund af en analyse fra tænketanken Cevea. Analysen fastslår, at der er stor forskel på socialt stærke og socialt svage frie skoler. Konklusionen er sand, men ingen nyhed. Den samme forskel findes i folkeskolen.

	Det er tankevækkende, at en af de svageste skoler i analysen fra Cevea, Sjællands Privatskole, er den skole, som i en stor videnskabelig undersøgelse fra KREVI – Det Kommunale og Regionale Evalueringsinstitut – er suverænt bedst til at løfte elevernes faglige niveau, når man tager deres socioøkonomiske forhold i betragtning.

	Et par spørgsmål presser sig derfor på: Kan en skole som Sjællands Privatskole løfte eleverne endnu mere, hvis den får flere penge? Og ved vi med sikkerhed, at der kommer bedre skoler ud af det, hvis vi indfører sociale taxametre, som Cevea foreslår?

	Inden Cevea stirrer sig blind på de sociale taxametre, kunne det være værd at tjekke, om de fungerer.

	Skolerne med det bedste elevgrundlag i Cevea’s analyse ligger i Nordsjælland og i de ’pæne’ områder i København. Det viser blot, at børn går i skole der, hvor de bor. Det er der heller ikke meget nyt i. Det gælder for børn i folkeskolen ligesom i de frie skoler.

	Foreløbig er det hverken lykkedes at lave social integration på folkeskoleområdet eller på de frie skoler. Christine Antorini (S) blev, før hun blev uddannelsesminister, spurgt, om hun var parat til at flytte elever fra folkeskolen i Gentofte hen over kommunegrænsen til København, så de kunne gå i skole i Nordvest og omvendt. Det var hun ikke. Og godt for det.

	Nej til socialttaxameter

	Der kommer sjældent noget godt ud af adfærdsregulering og endnu mindre godt ud af at begrænse de frie skolers frihed til at lave skole. Hvilket er, præcis hvad Cevea ønsker, når de kræver, at vi skal gøre som i den københavnske folkeskole.

	De frie skoler bør være et værdimæssigt alternativ til folkeskolen – ikke et mønsterbrydende eksperiment.

	Cevea mener, at tilskuddet til de frie skoler bør tilskynde skolerne til at tage socialt ansvar. Det mener vi ikke skal være den bærende tanke for tilskudssystemet. Tilskudssystemet bør tilskynde til at lave gode frie skoler. Man bør løbende diskutere, hvordan tilskudssystemet skrues sammen, hvilket jeg garanterer for også sker i de frie skolers verden.

Uffe Rostrup, formand for Frie Skolers Lærerforening
",0.0,31. august 2013,"	I Information kunne man 27. august læse en artikel skrevet på baggrund af en analyse fra tænketanken Cevea. Analysen fastslår, at der er stor forskel på socialt stærke og socialt svage frie skoler. Konklusionen er sand, men ingen nyhed. Den samme forskel findes i folkeskolen."
6376,/debat/2013/10/groenland-ophaevet-uranforbud-paa-usagligt-grundlag,Grønland har ophævet sit uranforbud på usagligt grundlag,"Mikkel Myrup, Christian Ege, Palle Bendsen og Hans Pedersen"," 
	Det grønlandske Landsting, Inatsisartut, har med det mindst mulige flertal ophævet forbuddet mod at udvinde uran i Grønland. Nu forventes det, at der bliver afholdt en ikke-bindende folkeafstemning i Sydgrønland om mineprojektet på Kuannersuit (Kvanefjeldet, red.).

	Opbakningen til forbuddet, der har været gældende i Rigsfællesskabet i 25 år, har næsten uden afbrydelser haft enstemmig opbakning i Inatsisartut og det danske folketing. En ny uranpolitik burde derfor kræve en omfattende folkelig debat og en grundig vurdering af alle uranudvindingens risikomomenter og en folkeafstemning i Grønland. Men det sker ikke. Tværtimod er ophævelsen af uranforbuddet sket på et mangelfuldt grundlag, og det samme kan man desværre frygte sker for den begrænsede folkeafstemning, der er på vej.

	Sidste efterår bestilte Inatsisartut en uvildig rapport fra Lett Advokatfirma, Nationalt Center for Miljø og Energi (DCE) på Aarhus Universitet og revisionsfirmaet PricewaterhouseCoopers (PwC), der skulle afdække konsekvenserne af at ophæve nultolerancepolitikken. Alle kendsgerninger skulle på bordet, så Inatsisartut og offentligheden i god tid kunne debattere på et sagligt og oplyst grundlag. Imidlertid blev rapporten, der har været færdig siden april, først offentliggjort i midten af september. Få dage før førstebehandlingen af uranforslaget blev en dansk-grønlandsk embedsmandsrapport offentliggjort, som gennemgår de juridiske rammebetingelser for produktion og eksport af uran. Ingen af de to rapporter behandler miljøkonsekvenserne af at ophæve forbuddet seriøst.

	Glemmer miljøet

	Ophævelsen af nultolerancen er den foreløbige kulmination på en række politiske løftebrud over for den grønlandske befolkning, hvis sigte synes at være indførelse af uranminedrift med alle midler. Beslutningen relaterer sig i altovervejende grad til Kuannersuit-projektet, men de to rapporter omtaler næsten ikke projektets miljøpolitiske følger.

	Hermed er de på linje med det, der synes at have været den grønlandske regerings, Naalakkersuisuts, politiske strategi på uranområdet: Man omtaler uranudvindingen som et ubetydeligt, men nødvendigt biprodukt af udvindingen af de sjældne jordarter og behandler ophævelsen af uranforbuddet som et abstrakt fænomen. Hermed undgår man at tage stilling til mineprojektets konkrete sundheds-, miljømæssige og økonomiske konsekvenser og kan sidenhen reducere dem til et mindre administrativt problem, væk fra offentlighedens søgelys.

	Ingen af de to rapporter omtaler, at Kuannersuit-mineprojektet kan blive det mest forurenende industriprojekt i Rigsfællesskabets historie. Uranbrydning i Kuannersuit bliver en hovedaktivitet og ikke kun en underordnet aktivitet i forhold til udvindingen af sjældne jordarter. Grønlands Geologiske Undersøgelser (GGU) – i dag GEUS – har påvist, at der er op til 600.000 ton uran i hele Ilimmaussaq-komplekset, som Kuannersuit er en del af. Licenshaveren, mineselskabet Greenland Minerals and Energy (GME), anslog i sin finansrapport fra 2010 den årlige uranproduktion til 3.895 ton.

	Holder det stik, bliver Kuannersuit den tredjestørste uranmine og den næststørste åbne uranmine i verden – med en levetid på op til 60 år. Kun uranminerne McArthur River i Canada og Ranger i Australien er større. Uranproduktionen fra Kuannersuit ville gøre Grønland til den femtestørste – ifølge nogen kilder endog den tredjestørste uranproducent i verden. Desuden rummer Kuannersuit verdens største enkeltforekomst af et andet radioaktivt stof, thorium – muligvis op til to millioner ton.

	I kraft af sit produktions-volumen kan projektet sammenlignes med uranminen Rössing i Namibia, der producerer 10 ton uran og efterlader 30.000 tons radioaktivt affald (tailings) om dagen. Ud over en betydelig mængde giftige kemikalier, vil Kuannersuit-projektet i løbet af sin levetid efterlade flere hundrede millioner ton tailings, der indeholder nogle af de giftigste radioaktive emner så som radium, thorium, radon og polonium. 85 pct. af radioaktiviteten fra uranbrydningen bliver tilbage i det efterladte affald, der forbliver radioaktivt i hundredtusindvis af år.

	Beskeden skattegevinst

	Det amerikanske Videnskabernes Akademi konkluderede i 2011, at der ikke eksisterer nogen teknologi, der kan garantere en sikker langsigtet opbevaring af det radioaktive affald fra uranbrydning. Den uvildige rapport indregner heller ikke omkostningerne ved oprydning og naturgenopretning efter uranudvindingen. Årsagen er muligvis, at de samlede indtægter fra Kuannersuit-projektet til Selvstyret både fra udvinding af sjældne jordarter og uran sættes meget lavt. På dette punkt er den i overensstemmelse med den redegørelse om uranminedrift, som det grønlandske Råstofdirektorat offentliggjorde i 2008. Heri konkluderes det, at de mulige indtægter til det grønlandske samfund fra beskatning af mineselskabet uanset beskatningsprocenten må forventes at blive beskeden og ikke mærkbart kan forventes at forbedre Selvstyrets økonomi.

	Det er derfor sandsynligt, at der ikke er penge til oprydning, når minen lukker. Ifølge de grønlandske miljøregler skal licenshaveren, GME som udgangspunkt kun dække de to første års oprydning, hvorefter omkostningerne overgår til Selvstyret. Erfaringer fra andre uranminer viser imidlertid, at to år er utilstrækkeligt: Oprydningen efter uranbrydning i Tyskland i en skala, der svarer til den planlagte i Kuannersuit, har foreløbig varet i 25 år og kostet de tyske skatteydere mere end 50 milliarder kroner. Det er næsten en femtedel mere end indtægterne til Selvstyret fra Kuannersuit-projektet i det scenario i den uvildige rapport, hvor Selvstyret har de højeste indtægter, og mere end seks gange højere end i det scenario, hvor indtægterne er lavest.

	Et lignende eksempel finder man i Strá? Pod Ralskem i Tjekkiet, hvor fire millioner ton syre under uranudvinding blev pumpet ned i jorden fra 1960’erne til midten af 1990’erne. Oprydningen forventes at koste ca. 17 milliarder kroner og fortsætter i endnu 30 år. I USA blev der i Navajo-land brudt fire millioner ton uranmalm fra 1944 til 1986. USA’s kongres har vedtaget en radioaktivitetserstatningslov, hvorefter der foreløbigt er udbetalt erstatninger på mere end 10 milliarder kroner til skadelidte fra blandt andet disse aktiviteter. Ingen af disse eksempler er nævnt i de to rapporter.

	Rapporterne efterlader også det indtryk, at hvis blot Grønland ratificerer en række internationale konventioner og underkaster sig Det Internationale Atomenergiagenturs (IAEA) sikkerhedsstandarder på atomkraftområdet, vil udvindingen, produktionen og handlen med uran foregå på en miljø- og sikkerhedsmæssigt forsvarlig måde. IAEA’s standarder er imidlertid ikke bindende, og de internationale konventioner angiver enten meget lave minimumkrav eller kan betegnes som soft law.

	Ophævelsen af uranforbuddet er sket på et mangelfuldt grundlag, og Naalakkersuisut bør tilvejebringe et langt bedre informationsgrundlag, før folkeafstemningen om Kuannersuit-uranmineprojektet gennemføres.

Mikkel Myrup er formand for Avataq

Christian Ege er sekretariatsleder for Det Økologiske Råd

Palle Bendsen er energiansvarlig for NOAH Friends of the Earth Denmark

Hans Pedersen er redaktør hos Vedvarende Energi

http://ecocouncil.dk/component/docman/doc_download/1405-130926-analyse-uranrapport




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,28. oktober 2013,Leave this field blank 
8923,/debat/2012/10/fruerne-nielsen-vilhelmsen,Fruerne Nielsen og Vilhelmsen,Ejvind Larsen," En kåd ikke Maren i mosen, men fru Nielsen fra Valby Langgade melder sig naturligvis øjeblikkelig på mobilen, når, som hun siger, »landet stander i våde eller det modsatte, nu endelig er ved at få sit på det tørre ...«
–’Våde’ betyder her noget helt andet, bemærker jeg så tørt som muligt, ligesom i f.eks. vådeskud. Det betyder jo ikke, at skuddet er specielt vådt, men ...
»Ha, ha, hvor den lærde hr. Kandestøber dog er ekspert. Kan han så også ekspert-forklare mig ude fra Langgaden, hvorfor hele korpset af ph.d.’ere i politik, alle disse uophørligt optrædende, udtalende, udspurgte og citerede forstå-sig-på’ere, analytikere, spindoktorer, Hans Engeller og Fandener og Pumpestokker, altså det Kgl. Danske Oktrojerede Politiske Kommentariat, tilsammen, først tog så læsterligt fejl, da de uden videre udpegede Astrid Krag til Villy Søvndals efterfølger som SF’s formand, dernæst ikke var i tvivl om, at den for Kommentariatet totalt ukendte Annette Vilhelmsen naturligvis derfor heller ikke havde en eneste chance for at blive valgt af SF’s egne tusindvis af medlemmer, som alle Engellerne og Fandenerne for ikke at tale om Pumpestokkene selvfølgelig kender bedre, end medlemmerne kender sig selv, og hvorfor eksperterne, da de efterhånden begyndte at ane uråd og fatte lidt af virkeligheden, alligevel blev ved med til det sidste at forkynde, at udfaldet af valget mellem Astrid og Annette ville blive snævert? Hvorefter fru Vilhelmsen vandt en mega super kanon sejr, fucking svedigt, som min niece siger. Hvorfor er I eksperter altid så dumme?«
– Åhr, vel ikke altid ...
»Nu ikke tale udenom ...«
– Og så vil du gøre mig til ekspert i eksperter og klog på, hvorfor vi er så dumme?
»Du elsker jo sådan tvetydigheder, den slags hverken-ellere. Hverken ekspert eller uvidende.«
– Nå, men så tror jeg, at kollegerne i Kommentariatet, som du kalder det, er så optaget af magten, at de overser kraften. Den, der i ramme alvor får folk, nogle folk, til at tro på noget så åndssvagt som en bedre verden. Med mindre ulighed og mindre forurening. Også selv om det går ud over den økonomiske vækst, der ellers drives af ulighederne og den deraf følgende konkurrence om at erobre størst magt over og forbrug af naturen. Skønt den materielle er begrænset. (Den såkaldt åndelige natur, der dog i sidste instans også er materielt funderet, altså brugen af og glæden ved musik, dans, farver, former, ord og elskov er jo derimod til evigt genbrug, så længe man kødeligt lever). Derfor fandt en masse SF’ere, at deltagelse i regeringsmagten ikke uden videre opvejede, at der blev indgået skatteforlig med Venstre på bekostning af et med Enhedslisten, skønt det sidste ikke ville have krævet helt så megen forøget ulighed, som forliget med Venstre medfører. Og at der ikke blev vedtaget en betalingsring omkring København for at nedsætte forureningen. Når krokusplanter om foråret bryder igennem, selv asfalt, er det jo ikke for at få magt. Kraften driver dem, og den krokuskraft ligger nok eksperter meget fjernt.
»Jamen, så må sådan en SF’er som Ole Sohn da være helt ved siden af, når han forleden i jeres avis erklærede, at for at kunne opretholde velfærdssamfundets privilegier er det nødvendigt at have produktion, og ’det sker kun i en globaliseret verden ved at tage hensyn til, at det skal kunne svare sig – altså give profit–at have en virksomhed i landet. Når jeg (Ole Sohn) hører debatten om virksomhedernes vilkår i Danmark og hører de udsagn, som Enhedslisten kommer med, så bliver jeg lidt bekymret over manglen på forståelse for, at konkurrencevilkår er helt afgørende for at få skabt arbejdspladser i Danmark. Konkurrenceevne er også løn- og skatteforhold, og vi er som regel altid gået uden om skatten. Men virkeligheden er bare, at det har afgørende indflydelse på vores evne til at konkurrere med udlandet’. Hvad i alverden har Ole Sohn med din krokuskraft at gøre, hr. Ikke-ekspert?«
– At SF’erne også gerne vil have magt over tingene og overleve, selv om det nødvendigvis foreløbig må foregå på kapitalismens betingelser. Vi øver uundgåeligt også magt – og opererer med moral. I øvrigt er der ikke meget sjov ved helt rene blomsterhænder, hvis der så slet ikke bliver gjort noget mod ulighederne, forureningen og overforbruget af naturen i dens materialitet.
»Kapitalismens evige vækst skal altså bekæmpes med kapitalistiske midler?«
– Eller med noget helt tredje eller fjerde, som det bliver stadig mere påtrængende at finde frem til, jo mere ulighederne, forureningen og overforbruget går en på. Det er nok her Sohn og hans mindretal i SF har undervurderet opgaven.
»Som vel også er den opgave, Connie Hedegaard står over for, når hun i jeres avis for nøjagtig en uge siden sagde, at tiden er moden til at sætte andre mål end væksten, hvis miljøet skal beskyttes og u-landene have mulighed for nødvendig vækst?
– Jo.
»Er hendes erklæring så egentlig ikke meget mere sensationel end valget af Annette?«
– Jo.
»Hvorfor taler vi så ikke om fru Hedegaard i stedet for om fru Vilhelmsen?«
– Fordi du ringede op og – ligesom alle eksperterne – var meget mere optaget af valget i SF, kære fru Nielsen.
 




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",32.0,16. oktober 2012,– Jo.
7678,/debat/leder/2013/04/sort-tirsdag,Sort tirsdag,Jesper Løvenbalk Hansen," »Umiddelbart er dette en afstemning om backloading-forslaget. Men det, der reelt er på spil, er, om EU skal fortsætte ad det grønne spor eller bevæge sig 20 år baglæns og igen bruge mere kul.«
- Ulrich Bang, EU-chef i Dansk Energi, forud for afstemningen i går
»EU’s kvotesystem udgør hjørnestenen i den Europæiske Unions politiske bestræbelser på at bekæmpe klimaforandringerne og er EU’s vigtigste redskab for mest omkostningseffektivt at begrænse industriens udledning af drivhusgasser.«
- EU-Kommissionen om kvotesystemet
Europa-Parlamentet valgte i går at lægge en god del af den europæiske klimapolitik i graven. Med 315 stemmer for og 334 imod besluttede parlamentet, at der ikke skal gribes ind politisk for at redde det nødstedte CO2-kvotesystem, der ellers udgør rygraden i den fælles europæiske klimapolitik.
EU’s kvotesystem, der har eksisteret siden 2005, fungerer ved at sætte et loft over, hvor meget industrien og energisektoren må udlede af CO2 og omvendt gøre det lønsomt at nedbringe udslippet. Logikken er, at det koster for hvert ton CO2, der udledes over den tildelte kvote, mens overskydende kvoter kan handles for rede penge.
Oprindeligt var det politisk tænkt, at prisen på et ton CO2 skulle ligge på omkring 30 euro for at udgøre et egentligt incitament til at omstille. Men økonomisk krise sammenholdt med alt for store kvotetilladelser til eksempelvis Polen betyder, at prisen på et ton CO2 i dag roder rundt omkring tre-fire euro.
Dermed er der ikke længere nogen økonomisk fordel ved at producere med mindre CO2 for de knap 12.000 virksomheder og energiselskaber i EU, der er underlagt kvotesystemet.
Og derfor skulle EU-parlamentet stemme om at tilbageholde uddelingen af kvoter, kaldet backloading, så markedet selv kunne rette sig op og igen tilskynde virksomhederne til at nedbringe CO2-udslippet. Det skete altså ikke.
Men hvorfor stemme noget ned, som er så afgørende for EU, for klimaet og for mulighederne i det, som EU bryster sig af at være – nemlig hele verdens forgangsregion i bestræbelserne på at bekæmpe de globale klimaforandringer.
Svaret er simpelt og næsten enslydende fra alle interessenter og politikere, der i går jublede: Penge.
»Konsekvensen af forslaget vil ifølge vore beregninger være en omkostning for dansk erhvervsliv på over 300 mio. kr. de kommende år, men der er ikke brug for at øge politisk bestemte omkostninger i en økonomisk krisetid, hvor vi kæmper for at styrke vækst, konkurrenceevne og beskæftigelse,« forklarede Troels Ranis, energi- og klimapolitisk chef i Dansk Industri, DI, lørdag til Information.
Uha da. Vil det samlede danske erhvervsliv virkelig miste 300 mio. kroner over de kommende år – og er det nok til, at DI støtter op bag den store, tunge industrilobby Business Europe, der ønsker at slå ethvert initiativ for en grønnere og mere fremsynet europæisk industri i stykker? Man må spørge, hvor slemt det ser ud for dansk erhvervsliv, hvis 300 mio. kroner er det, der får læsset til at vælte. Og man må spørge i Dansk Industri, hvad argumentet er for at satse på nedgangsindustrier i stedet for at satse på de dele af energisektoren og dansk erhvervsliv, der allerede er i gang med at omstille til grønnere og mere perspektivrige måder at producere på. Det handler om Grundfos, Danfoss, Vestas, DONG Energy. Hvorfor ikke støtte op bag dem?
Mere end noget andet beviser gårsdagens resultat, at den energitunge industri fortsat er stærkere end den sunde politiske fornuft. At de kortsigtede interesser vinder over de langsigtede. At end ikke europæerne i sidste ende kan blive enige om, at klimapolitik er vigtigt. Med Dansk Energis EU-chef, Ulrich Bangs, ord, så drikkes der i dag (i går, red.) gravøl. Industriens lobbyister vandt, og EU’s klimapolitik er slået flere årtier tilbage.
Hvad værre er – det er meget svært at se, hvordan en fælles europæisk klimapolitik med bindende mål og redskaber til at nå dem, skal komme tilbage på sporet. For hvis ikke de europæiske politikere i 2013 skulle være klar til at satse på fremtiden, hvornår så? Det er jo kulsort.
",2.0,17. april 2013,"Dermed er der ikke længere nogen økonomisk fordel ved at producere med mindre CO2 for de knap 12.000 virksomheder og energiselskaber i EU, der er underlagt kvotesystemet."
1016,/debat/2016/01/daarligere-gik-skolen-desto-bedre-gik,"Jo dårligere det gik i skolen, desto bedre gik det med mig",Ulrikke Bie," I vuggestuen kunne jeg udpege, hvilke bogstaver mit navn indeholder. Da jeg havde fødselsdag i anden klasse, bad jeg min dansklærer om at læse fra et H.C. Andersen-eventyr i stedet for at lege Byen Sover. I 7. klasse fik jeg min første karakter, og det var 12.
Jeg kunne lide smagen af topkaraktererne, så jeg gjorde alt, jeg kunne for at give lærerne, det de efterspurgte. Og eftersom jeg var god til at gennemskue lige netop dét, indkasserede jeg den ene topkarakter efter den anden igennem flere år. Jeg var en vaskeægte stræber, langt før jeg overhovedet var bekendt med begrebet.
Strømmen af gode karakterer fortsatte. Lige indtil en dag i 2. g. Fra den ene dag til den anden besluttede jeg mig for, at min hungren efter 12-taller skulle stoppe. Jeg havde ganske enkelt indset, at jeg var gået på kompromis med mit eget velbefindende igennem alle de år, jeg havde fået karakterer. Det var ikke muligt for mig at fortsætte ned af samme spor uden risiko for, at det ville gå galt før eller siden. Jeg stod ved en skillevej imellem min mulighed for at læse på universitetet efter gymnasiet og så mit eget helbred.
Jeg valgte mig selv og konstaterede hurtigt, at jo bedre jeg fik det selv, jo dårligere gik det i skolen. Mine karakterer dalede drastisk. Besynderligt som det end må lyde, var jeg ikke i stand til at finde en mellemvej imellem at være stræber og slagger, for det var nødvendigt for mig at tage fuldkommen afstand til den livsstil og tankegang, der havde drænet mig igennem flere år. Og jeg havde aldrig haft det bedre, end da jeg lod 7-trinsskalaen løsne sit stramme greb om mig.
Historiens vingesus
Mit fravalg af karakterræset i gymnasiet påvirker mig ofte den dag i dag; både positivt og negativt. Hver dag høster jeg frugterne af at have prioriteret mig selv i tide. Til trods for uadskillelige skuffede, og deciderede nedladende, blikke og kommentarer fra lærere, der tilsyneladende tog mit fravalg personligt, oplevede jeg en indvendig opblomstring. Jeg fik pludselig appetit på verden omkring mig, og ikke for at gavne mine karakterer eller mit CV, som jeg førhen ville have været mit motiv for en sådan interesse, men en reel nysgerrighed jeg ikke havde oplevet, siden jeg var barn.
Jeg var træt af at please mine lærere, og nu ville jeg please mig selv. Jeg kastede mig ud i at tegne, male og skrive, og samtidig læste jeg en bog eller to om ugen; fra Marcus Aurelius og Marx til bøger om Matisse og Monet. Jeg brugte timevis i støvede pladeforretninger, købte en mundharmonika (for hvem vil ikke gerne lyde som Sonny Boy Williamson), gik ture i Botanisk Have og studerede alle de smukke planter. Jeg rejste af og til med mine veninder; gik på museer og oplevede noget af verdens smukkeste kunst, og mærkede historiens vingesus, når jeg befandt mig på steder, der har haft betydning for den verden, vi kender i dag.
Men mit valg dengang betyder også, at jeg ikke ligefrem har frit valg på alle hylder i dag, når det kommer til uddannelse. For at have en chance for at blive tilbudt en af de få kvote 2-pladser, der tilbydes på universitetet, må jeg sælge mig selv på markedet for potentielle studerende og konkur rere med mine medansøgere.
I grunden ønsker jeg slet ikke at konkurrere. Jeg ønsker, at vi alle udlever vores drømme og når vores fulde potentiale som mennesker, og jeg ville ønske, at det ikke var nødvendigt for os at sammenligne os så meget med hinanden.
Men findes der egentlig andre muligheder? Selv hvis vi får rystet konkurrencementalitetens lænker af os, er vi jo stadig en del af et system, hvis spilleregler nu engang er de gældende.
Bukker under
Var jeg blevet spurgt den gang i gymnasiet, om mit fravalg af karakterer sagde mest om samfundet eller om mig selv, ville jeg nok havde svaret det sidste.
Idet jeg bevidst valgte at sætte mig selv i en sårbar position, var jeg godt klar over, at den pludselige ændring ville være svært både at forklare og forsvare næste morgen kl. 8.20, når jeg ikke sad med hånden oppe som sædvanlig.
I dag er jeg mere tilbøjelig til at mene, at dét, at jeg som 17-årig befandt mig i en situation, hvor jeg så mig nødsaget til at vælge mellem mig selv eller mine fremtidige muligheder, i højere grad vidner om et samfund, der fremelsker usund konkurrence mellem unge (og i det hele taget imellem mennesker), end det siger noget om mig.
I dag er det ikke et ukendt fænomen, at karakterer driver unge til at se konkurrenter i deres klassekammerater. Fra en tidlig alder lærer vi at måle os med hinanden, mens sammenhold og solidaritet er på retræte. Flere og flere unge bukker under for karakterpresset, da det nok er den mest åbenlyse måde, hvorpå vi kan høste ros og anerkendelse.
Det er en falliterklæring for vores samfund, at det mest naturlige valg for os, når vi skal vælge noget at gå op i, er vores karakterer. Hvad siger et 12-tal i grunden om mig, andet end at jeg var i stand til at løse en opgave inden for nogle helt konkrete rammer på et bestemt tidspunkt?
Jeg frygter, at børn og unge mennesker i stigende grad vælger hobbyer og fritidsaktiviteter fra til fordel for lektier, og min frygt er kun blevet større, efter skolereformen trådte i kraft sidste år.
I mit arbejde, som lærervikar på en folkeskole, har jeg flere gange hørt helt små børn, der bedrøvet må konstatere, at de ikke kan nå at lege med hinanden efter skole, når de får fri så sent, som de gør, og desuden har en bunke lektier, der ikke laver sig selv. Ønsker vi virkelig elever, der ikke har nogen identitet uden for skolen?
Hvis ikke jeg havde følt mig presset til det yderste igennem flere års skolegang, havde jeg måske kunne kombinere min lyst til at gå i skole med mine interesser, en barnlig nysgerrighed, samt min fantasi og kreativitet. Og sandsynligvis havde jeg så haft lidt flere muligheder, når jeg nu skal til at søge ind på en uddannelse.
Men denne gang har jeg mig selv med. Jeg kender mig selv bedre end nogensinde, og såfremt jeg opnår min drøm om at læse filosofi på Københavns Universitet, vil jeg naturligvis tage studiet alvorligt. Men jeg vil i lige så høj grad tage mig selv alvorligt. Jeg har nemlig lært, at man skal stå sig selv nærmest, for ambitioner er gode, men kun hvis det ikke har for store personlige omkostninger. Intet er dét værd, og jeg håber, at det konkurrence- og individprægede paradigme, der er på fremmarch i Danmark, vender lige så hurtigt om igen, som det dukkede op.
Ét ungt menneske, der har skulle vælge imellem sin fremtidsmuligheder og sit helbred, er ét for meget.
Ulrikke Bie er lærervikar




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",6.0,6. januar 2016,"Jeg valgte mig selv og konstaterede hurtigt, at jo bedre jeg fik det selv, jo dårligere gik det i skolen. Mine karakterer dalede drastisk. Besynderligt som det end må lyde, var jeg ikke i stand til at finde en mellemvej imellem at være stræber og slagger, for det var nødvendigt for mig at tage fuldkommen afstand til den livsstil og tankegang, der havde drænet mig igennem flere år. Og jeg havde aldrig haft det bedre, end da jeg lod 7-trinsskalaen løsne sit stramme greb om mig."
4982,/debat/2014/05/chokoladeprinsen-krisekonge-ukraine,Chokoladeprinsen bliver krisekonge i Ukraine,Johannes Wamberg Andersen," 
	Søndagens præsidentvalg i Ukraine falder symbolsk sammen med EU-landenes valg til unionens parlament. Det er helt tilfældigt – og dog alligevel ikke. Præsidentvalget har for Ukraine karakter af en folkeafstemning om en tilnærmelse til EU. Denne tilnærmelse må vi forstå som identifikation med den europæiske civilisations værdier – ikke med EU’s aktuelle krisestyring i nøjsomhedens tegn og dens barske sociale konsekvenser i navnlig Sydeuropa.

	For et halvt år siden brød der store demonstrationer ud i Ukraine i protest mod den daværende præsident Janukovitjs aflysning af en planlagt associeringsaftale med EU. Euromaidan-bevægelsen gjorde sig ingen naive forestillinger om, at EU ville bringe manna med vestenvinden, men så EU’s krav til reformer, gennemsigtighed og kontrolmekanismer som hjælp til et langt og sejt reformtræk i Ukraine. Tendenser i EU til afvikling af den klassiske velfærdsstat prellede af på dem, fordi ukrainerne selv længe forinden – i 1990’erne – havde været igennem en langt dybere og mere smertefuld samfundsmæssig afvikling, nemlig Sovjets sammenbrud, med hyperinflation, nyfattigdom og forfejlet chokterapi til følge.

	I Ukraine fungerer de fleste statslige organer kun på skrømt. De offentlige institutioners hovedfunktion er at afkræve bestikkelse fra borgere og virksomheder. Selv bittesmå kiosker må aflevere tusindvis af kroner hver måned, og mange bukker under eller overlever på et eksistensminimum i bestandig frygt for at miste alt.

	Et nyt Slovakiet

	Korruption og misrøgt river ikke kun landet fra hinanden økonomisk, men styrker også løsrivelsestendenserne.

	Når ’separatister’ i øst taler om en føderalistisk opdeling af Ukraine, kæmper de ret beset for at bevare status quo. Magten i øst ligger reelt hos industribaroner og korrupte politikere støttet af lokale mafiabander. De østlige provinser har karakter af halvvejs selvstændige fyrstendømmer, der aldrig har været regeret fra Kijev og kun formelt hører med til Ukraine. Den største trussel mod de lokale eliter er etablering af lov og orden, uafhængige domstole og kommunale forvaltninger, der tjener borgerne i stedet for sig selv og de lokale bosser.

	Derfor er mange i resten af Ukraine rede til helt at opgive de to østlige problemregioner, hvis det kan gøre Ukraine til et mere velfungerende europæisk land, ’et Slovakiet’.

	Ved dette præsidentvalg vil Ukraine entydigt vælge Vesten. De provestlige kandidater står til at samle over to tredjedele af stemmerne. Kandidater, der modsat advokerer for ukrainsk deltagelse i Putins nyimperiale Euroasiatiske Union står til under en tiendedel af stemmerne. Med til billedet hører, at valgdeltagelsen ventes at blive langt højere i vest end i øst.

	Begge topkandidater, Petro Porosjenko – med tilnavnet chokoladeprinsen, fordi han driver Ukraines svar på Toms og Anthon Berg – og Julia Timosjenko – med tilnavnet gasprinsessen – står for den vestlige vej.

	Østukraine har efter Janukovitjs flugt ikke været i stand til at stille med nogen populær kandidat, og mange vil sandsynligvis også i de landsdele stemme på Porosjenko. Porosjenko ventes at vinde stort over Timosjenko og opnå 45 procent af stemmerne – det vil i så fald betyde en ny valgrunde om to uger.

	Nuancer af gråt

	Porosjenko er milliardær, regnes af mange for oligark, og man kan spørge, hvorfor ukrainerne vælger en mand, der er blevet rig under det korrupte system, som landet kæmper imod? Men mange tænker, at når Porosjenko har haft råstyrke til at overleve under korruptionen, vil han også have det til at overvinde den.

	Ifølge Kijev-analytikeren Sergej Korkusjko falder Porosjenko uden for oligarkategorien, fordi han ikke har søgt politisk magt for at misbruge den til at blive rigere.

	»Han har været med i toppolitik for at forsvare sine virksomheder.«

	Den forskel kan synes hårfin, men er altafgørende i et Ukraine, hvor alt måles i nuancer af gråt. Porosjenko har været med i snart sagt alle politiske partier og fløje i Ukraine, men det gør ham efter Korkusjkos opfattelse ikke til en større opportunist end så mange andre:

	»Han har ledt efter et parti, der passede ham, men ikke fundet det.«

	Porosjenko var den eneste milliardær, der deltog i Maidan-oprøret, som hans tv-kanal, dengang Ukraines eneste oppositionelle tv-kanal, dækkede i lange livetransmissioner.

	Julia Timosjenko, der også ses som oligark, taber på at have fejlet hele to gange. Først var hun i 1990’erne indspist med Leonid Kutjmas korrupte styre. Da hun var regeringsleder og tilsyneladende fik magten til at gennemføre reformer, blev korruptionen kun værre.

	Krise-styrer

	De nye politikere, der opstod af Maidan-oprøret bliver ikke valgt, fordi de ingen politisk erfaring har. Oprørets ’cheflæge’, Olga Bogomolets, er endog kendt blandt medicinstuderende i Kijev for at kræve høje bestikkelser for at bestå eksamener, så hende er der ikke politisk tillid til.

	De ofte udskældte højrekandidater er under vedholdende mistanke for at være købt og betalt af Kreml for at oppiske et utiltalende billede af Ukraines nationale fløj, så de har heller ingen appel. Den ringe tilslutning, de står til, vil gøre det vanskeligere for Kremls propagandaapparat at fastholde kolporteringen af sine løgne om, at Ukraines Maidan-revolution var båret af nynazistiske kræfter.

	Ud over en stemme på Vesten er præsidentvalget også en tillidsafstemning til ideen om én samlet ukrainsk stat. Der venter Porosjenko, som også er den foretrukne mand i vestlige regeringskontorer, et stort reformarbejde i rollen som krise-styrer. Efter hele tre nationaldemokratiske revolutioner på blot 25 år får han rollen som krisestyrer, og anses som et led i Ukraines evolution.

	På et kontinent i krisens tegn, hvor højrepopulistiske og euroskeptiske strømninger står til historisk fremgang, skylder vi både Ukraine og os selv at besinde os på at udvikle, ikke afvikle de europæiske værdier.

Johannes Wamberg Andersen er freelancejournalist




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,24. maj 2014,De 5 artikler I har brugt mest tid på
10781,/debat/2012/01/laeserbreve-20,Læserbreve,Informations Webredaktion," Forskel på ofre og fattige
Ole Thyssen, Nørrebro
Knud Vilby (6. januar) har fået det forkerte indtryk, at min kritik af velfærdsstaten er en kritik af de fattige.
Et menneske kan være fattigt og / eller på overførselsindkomst af mange grunde. Kritikken er heller ikke rettet mod de svage, som igen kan være svage af mange grunde. Og kritikken er ingen dækmanøvre, som skal lægge rige menneskers grådighed bag et røgslør.
Problemet er en offermentalitet, som gør personlige problemer til statens ansvar og får mennesker til at se indad mod egen navle i stedet for udad mod de opgaver, som skal løses. Stress, angst og depression er blevet hver mands eje og betragtes som en vital ressource for et voksende korps af professionelle.
Jo flere svage, desto mere arbejde til dem. De udvikler et sprog, som gør det let og fristende at markere inkompetence og ansvarsfrihed, så gruppen af svage overfyldes af uværdigt trængende. En halv million danskere er psykisk syge, to millioner er på overførselsindkomster. Det er hverken menneskeligt værdigt eller økonomisk levedygtigt.
Fredsprojekt?
Rina Ronja Kari, talsperson, Folkebevægelsen mod EU
Nicolai Wammen udtaler til Information 4. januar, at han vil gøre EU til et folkeligt projekt, bl.a. ved at fortælle den store historie om EU som fredens projekt. Tillad mig at præsentere et par elementer om det såkaldte fredsprojekt:
EU-landene er samlet set verdens største våbeneksportør, og EU tillod bl.a. salg af våben til Gadaffi helt frem til februar 2011. Hvert år dør flere tusinde mennesker, når de forsøger at krydse EU’s grænser med henblik på at søge asyl.
EU’s landbrugsstøtte og eksportstøtte fastholder folk i u-landene i fattigdom, fordi det ikke kan betale sig for dem at producere fødevarer selv. EU’s terrorlister er på mange måder med til at ødelægge freden. Det skete bl.a. i Sri Lanka, hvor EU terrorstemplede de tamilske tigre, mens der var en fredsforhandling i gang. Som resultat af terrorstemplingen brød forhandlingerne sammen, og krig og ødelæggelse fulgte.
Hvis Wammen virkelig mener, at EU skal være et folkeligt projekt, vil jeg opfordre ham til at tage imod et par gode råd fra os i Folkebevægelsen mod EU. Vi har foreslået regeringen at bruge formandskabet til at arbejde for en afskaffelse af landbrugsstøtten, indføre et stop for eksport af våben til diktaturer og til at droppe de skadelige terrorlister.
Lyt til Donovan
Birgitte Asmussen, Frederiksberg
Poul Ancher Larsen konstaterer i Information 4. januar at »krig er forfærdeligt, men kan åbenbart ikke afskaffes«, og opfordrer så i øvrigt til, at man takker vore soldater og behandler dem ordentligt. Opfordringen om at behandle dem ordentligt, er det svært at være uenig i. Men takke dem?
Jeg får lyst til at foreslå Larsen at lytte til Donovans gamle sang om The Universal Soldier, der slutter med at konkludere, at uden ham (det er som oftest en han) kunne alle disse myrderier kloden over ikke fortsætte.
Krig kan godt afskaffes. Det kræver kun én eneste ting: At ingen siger ja til at deltage i den. Takken bør sendes til dem, der nægter at være med til at videreføre en forældet og forfærdelig måde at håndtere konflikter på.
Ungarn, et varsel til EU
Ulla Jessing, Virum
Der forgår en farlig politisk udvikling i EU-landet Ungarn. Det minder om det fascistiske diktatur under Horthy i 1930’erne. Horthy var forbundsfælle med Hitler og støttede Tyskland under Anden Verdenskrig.
Efter første verdenskrig blev Ungarn en selvstændig republik. I 1919 forsøgte kommunister under Béla Kuns ledelse at skabe en socialistisk stat, men rumænske tropper og konservative godsejere med Horthy i spidsen førte en brutal krig, og Horthy oprettede et fascistisk diktatur i Ungarn. Alle politiske modstandere, kommunister og socialdemokrater, blev forfulgt.
Blandt ofrene var også jøder og andre etniske og religiøse mindretal i landet, specielt romaer. Jøder og romaer omkom i Auschwitz.
Nu er der igen kommet et parti til magten i Ungarn, Fidesz, med flertal i parlamentet, som har vedtaget en ny forfatning og har genindført censur.
En ny valglov skal forhindre, at den demokratiske opposition nogensinde igen kan få flertal, og undertrykkelse af jøder og romaer er igen på dagsorden. Man må spørge, hvordan EU vil reagere på denne udvikling?
Man må ikke glemme, at situationen også kan blive farlig for andre kriseramte EU-lande med stor ungdomsarbejdsløshed, og en spinkel demokratisk tradition. Det kan være tidligere fascistiske lande som Spanien, Italien og Portugal.
Irak er ikke Afghanistan
Frank Petersen, København
Poul Ancher Larsen skriver i et læserbrev 4. januar, at vi skal støtte de danske soldater i Afghanistan og Irak. Problemet er, at der er tale om to forskellige krige.
I Afghanistan var der et FN-mandat, men i krigen i Irak forholder det sig anderledes. Her ville FN ikke give mandat, da det viste sig, at der ikke var nogen masseødelæggelsesvåben, så Danmarks angreb på Irak ulovligt.
Den daværende amerikanske forsvarsminister Donald Rumsfeld fik gennemført en lov i den amerikanske kongres, som gav USA lov til at lave en såkaldt forebyggende krig.
Det havde den danske regering ikke, den sendte landet i krig alene med det, der hedder simpelt flertal. 60 procent af befolkningen var imod det, og derfor er det svært at støtte de danske soldater, der deltog i Irak-krigen.
De danske soldater, der deltager i fredsbevarende styrker hvor FN er involveret, er derimod værd at støtte.
Miljøpolitik i vejen for landbruget
Thorvald Thomassen, Bedsted og Holger Øster Mortensen, Præstholm Mark
Landmænd landet over er bange for, at vandplanerne kan gå ud over væksten på markerne. Derfor har forskellige organisationer i fællesskab inviteret en række lokale landspolitikere til et debatmøde 9. januar i Holstebro.
»Vi har jo alternativerne, så vi vil bare gerne vide, om man er parate til at afprøve målrettede tiltag som f.eks. etablering af stenrev og muslingeopdræt«, udtaler formand for Holstebro-Struer Landboforening, i et forsøg på at løse problemet.
Men disse løsningsforslag rammer helt ved siden af.
Den grundlæggende tilgang skal være, at det er landbrugets ansvar at holde næringsstofferne tilbage på markerne, og hvis dette ikke er muligt, må erhvervet tilpasse driften efter omgivelserne.
Næringsstof forurenet dræn- og overfladevand skal renses inden det forlader marken, og ikke først når det løber nedover overdrevet, videre gennem engen til vandløbet og ender i havet.
Såfremt tabet af næringsstof skal stoppes uden at skade anden natur, er det altså nødvendigt at gøre det ved kilden til forureningen. Nu har dansk landbrug i ti år haft mulighederne under VK-regeringen for at komme til hægterne, men det er faktisk kun blevet værre, både for erhvervet selv — og også for naturen.
Landbrugets parter må komme med ordentlige og fremadrettede løsningsforslag, som både tjener dem selv og deres omgivelser.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,7. januar 2012,"Rina Ronja Kari, talsperson, Folkebevægelsen mod EU"
4819,/debat/2014/06/viljesbestemt-uvidenhed,Viljesbestemt uvidenhed,Liv la Cour," I min forundring over omstillingstrægheden grunder jeg over, om det skyldes uvilje eller uvidenhed. Jeg har lyst til at tro det sidste, fordi håbet finder det nemmere at oplyse uvidenhed end at omvende uvilje. Forleden så jeg så et filmklip, der har floreret på Facebook. Her optræder en skuespiller som marketingschef over for et virkeligt publikum. Hun fortæller, at trods manipulerende metoder er den notorisk vigtigste årsag til, at vi køber produkter, selvom vi ikke sympatiserer med produktionen, en viljebestemt uvidenhed.
Det er en skræmmende præcis diagnose af den menneskelige reaktion på kompleksitet.
Titlen på Al Gores film Den ubekvemme sandhed peger også på denne uvilje til indsigt. Så hellere leve i ’lykkelig uvidenhed’. Selv om sandheden om vores overforbrug af Jordens ressourcer er ubekvem, hvad får os så til at tro, at vi bliver lykkeligere af at benægte det?
Væk fra oprindelsen
Det gør vores forbrugskultur. Ud over et konstant bombardement af reklamer, der fortæller os, at vi bliver smukkere, smartere eller lykkeligere af netop deres produkt, så er produkterne så velforarbejdede, at vi ikke kan se, hvad de egentlig er (lavet af) og hvordan.
F.eks. distancerer udviklingen af forarbejdet mad os fra en fornemmelse af de råvarer, som er grundlaget. Vi ved godt, at der er en gris, som har lagt krop til pølsen, og at grisen har spist soja importeret fra lande, hvor produktionen er årsag til fældning af regnskoven. Vi ved måske også, at plasticindpakningen er udvundet af olie, og at pølsen næppe hverken er forarbejdet eller pakket i Danmark og derfor har været på køretur, før den ender i indkøbskurven.
Det er bare så ubegribeligt, at en simpel pølse er årsag til så komplekse produktioner. Og derfor stortrives vores villighed til at ignorere et bæredygtighedssyn i forbrugsvalget.
Jeg ville ønske, at det individuelle valg og ansvar blev understøttet med bedre oplysning. Ikke via nye forbrugshjemmesider, men i dét konkrete øjeblik, hvor jeg tager en vare fra køledisken og kigger på prisen. Forestil dig, at varens ressourceforbrug stod ved siden af. Ligesom vi sammenligner kilopriser, protein- og fedtprocenter, ville vi begynde at sammenligne varernes økologiske fodaftryk. De fleste vil hævde, at det er fuldstændig urealistisk at tro, at producenterne vil være med til at fortælle ressourcesandheden om deres produkter. Men den ubekvemme sandhed er, at det er langt mere urealistisk at tro, at vores nuværende forbrug kan fortsætte.
Det indre kompas
Den viljebestemte uvidenhed understøttes af, at prissystemet ikke afspejler varernes forbrug af vores fælles ressourcer – det betragtes som eksternaliteter. En vigtig del af løsningen findes derfor i en ændring af prissystemet, men indtil det sker, må de producenter og butikker, som vil en bæredygtig fremtid, gå foran og sætte nye bæredygtige produktstandarder.
Men den viljebestemte uvidenhed næres også af nogle dybdepsykologiske processer. At hævde, at det skyldes det økonomisk-rationelle menneske, som prioriterer pris før andre præferencer, er langtfra dækkende. Men hvorfor går vi imod vores egen bedreviden?
Måske findes noget af svaret i det paradoks, der er imellem, at vi på én gang underforsynes med informationer om de komplekse ressourcekredsløb, og samtidig overforsynes med informationer om ’det rigtige valg’. Modstridende kostråd er et eksempel. Den ene dag er fedt godt, den næste ikke.
Vi kan ikke rumme mere og må lære at prioritere information, der understøtter bæredygtige handlinger, i stedet for at opbygge forsvarsmekanismer, der gør vores vaner tilladelige, hvorved vi omgår vores eget indre kompas – og etik. Hvis den viljebestemte uvidenheds forførelse skal afvises, må vi derfor lære at navigere i samspillet mellem vores indre kompas og verdens kompleksitet.
Liv la Cour er cand.scient.pol., MSC, fuldmægtig samt medlem af netværket Omstilling Nu
",1.0,18. juni 2014,"F.eks. distancerer udviklingen af forarbejdet mad os fra en fornemmelse af de råvarer, som er grundlaget. Vi ved godt, at der er en gris, som har lagt krop til pølsen, og at grisen har spist soja importeret fra lande, hvor produktionen er årsag til fældning af regnskoven. Vi ved måske også, at plasticindpakningen er udvundet af olie, og at pølsen næppe hverken er forarbejdet eller pakket i Danmark og derfor har været på køretur, før den ender i indkøbskurven."
12304,/debat/2011/04/laeserbreve-1,Læserbreve,Informations Webredaktion," Hvor står R?
Anders Riis, Lyngby
Radikale Venstre har gennem efterhånden lang tid tigget og bedt om arbejdsmarkedsreformer og afskaffelse af efterløn. De sædvanlige legekammerater i S og SF har pure undsagt de radikale krav omkring den økonomiske politik.
Hidtil har regeringen heller ikke ønsket at lave helt så vidtrækkende reformer som Margrethe Vestager og co. har ønsket. Tiderne har dog fået VK til at ændre mening, og regeringen har fremlagt en ansvarlig og ambitiøs 2020-plan.
Margrethe Vestager har udtalt, at 2020-planen i hendes øjne er næsten 100 procent radikal politik. Alligevel synes jeg hun virker tøvende med at springe til og støtte planen.
Det skyldes naturligvis, at hun ønsker Lars Løkke fyret. Jeg undrer mig blot lidt og kan ikke rigtig finde ud af, hvor Radikale Venstre står. De vil have Helle Thorning som statsminister, men ønsker den borgerlige regerings økonomiske ansvarlighed. Så kære radikale, hvor står I egentlig henne?
Spørg før I skriver, Information
Merethe Nord Philip, kontorchef, Udlændingeservice
Information bringer 26. april en to sider lang gennemgang af en konkret sag om en 19-årig britisk mand, som ønsker dansk statsborgerskab.
Hvis Information havde henvendt sig til os, kunne vi have afklaret sagens rette sammenhæng: Artiklen belyser slet ikke, at hans ønske om statsborgerskab er et anliggende for Folketinget og den administration, som Indfødsretskontoret i Integrationsministeriet står for.
Udlændingeservice har i et brev vejledt nøje om, at den unge mand som EU-borger skal henvende sig hos statsforvaltningen for at få sit opholdsgrundlag på plads.
I brevet er der en henvisning til statsforvaltningens hjemmeside, hvor man kan finde kontaktoplysninger. Noget andet er naturligvis, hvis han opnår dansk indfødsret.
Men vores vejledning tager afsæt i hans aktuelle situation.
Muligheder frem for krav
Bjarke Tarp Barkholt, Vester Skerninge
Under dække af det lånte ord fællesskab taler venstres integrationsordfører, Karsten Lauritzen, i Information 23. april for regeringens pointsystem for familiesammenføring. Argumentet er, at han og regeringen med pointsystemet vælger fællesskabet.
Lauritzen mener, at vi bør stille krav til de udlændinge, der ønsker familiesammenføring, ligesom vi stiller krav til os selv. Blandt andet krav om at nydanskere skal kunne forsørge sig selv.
Det er især på dette punkt, at debatten har taget en forkert drejning: Jeg kender ikke den person, der nyankommet til Danmark ikke helst vil kunne forsørge sig selv. Vi bør altså vise mere tiltro til vores medmennesker.
Hvis vi blot vil give dem, der er nye i vores fællesskab, en bedre chance for at blive en del af det, så er både selve vores fællesskab og dets økonomi langt bedre stillet. Derfor synes jeg ikke, at vi bør stille krav, men derimod tilbyde mulighed for at forsørge sig selv som en del af fællesskabet.
På samme måde er det ikke krav men incitamenter og muligheder for at lære sproget, vi bør skabe; muligheder for at involvere sig i samfundet.
Jeg håber, at man vil huske at integrere og åbne fællesskabet, også efter man har delt points ud. Det handler både om den politik, vi fører, og om den måde, vi taler på.
Stop klagesang om høj skat
Poul Genefke-Thye, Nivå
I Information 23. april får vi igen den gamle sang om 'verdens højeste skattetryk'. Den har vi hørt på i et par årtier, og ikke kun fra liberalistiske storbytosser, også politikere, der normalt anses for mere seriøse, pipper med på sangen.
I den samme periode har OECD og andre ædruelige organisationer gentagne gange placeret den danske skat på eller under gennemsnittet for de lande, vi plejer at sammenligne os med.
Dem, der synger sangen, skylder at give en klar definition af begrebet 'skattetryk'. Hvordan beregnes det for Danmark og for de lande, som angiveligt skulle have et lavere skattetryk?
En del af det angiveligt så høje skattetryk skulle være den høje selskabsskat. Erhvervslivet har mig bekendt ikke plæderet for en nedsættelse af selskabsskatten. Og hvorfor skulle de også det?
I det omfang, de største virksomheder overhovedet betaler skat, lykkes det dem ofte at nedbringe den til et absolut minimum. Danmarks største virksomhed betalte sidste år under én promille af den samlede omsætning i skat, og det kan vel næppe kaldes 'verdens højeste skattetryk'.
For nogle år siden havde vi besøg af en bekendt fra New York. Hun blev nærmest chokeret, da hun hørte, hvad vi skulle af med i skat. Ved en nærmere gennemgang af hendes øvrige udgifter til privat sygeforsikring og alverdens brugerbetalinger viste det sig, at det var os i lille Danmark, der slap billigst!
Begrebet skattetryk er mildest talt upræcist, næsten lige så godt som at aflæse et solur med en lommelygte.
Den stressede folkeskole
Kim Raben, folketingskandidat (SF)
Regeringen har, siden den trådte til for 10 år siden indført nye regler for folkeskolen hele 29 gange. Det svarer til ændringer hver fjerde måned. Har lovmøllen så gavnet folkeskolen?
Nej, den er tværtimod blevet stresset. Ingen ansvarlige virksomhedsledere med respekt for sig selv vil gennemføre så mange ændringer på så kort tid det er simpel børnelærdom. De mange lovændringer har været medvirkende til, at flere børn end nogensinde i dag udskilles til specialundervisning.
De har medført, at flere lærere end nogensinde tidligere bliver sygemeldte med stress. Gennemsnitsalderen, for hvornår lærerne trækker sig tilbage fra arbejdsmarkedet er ligeledes den laveste nogensinde.
Folkeskolen er alt for vigtig til at være Christiansborg-politikernes kampplads. Folkeskolen skal udvikles og geares til fremtiden og her skal kommunerne være aktive medspillere.
Fjende af demokratiet
Michael Kongstad Nielsen, Virum
Demokratiet kommer ikke af sig selv, bare fordi tyrannen er væk, skriver Kai Sørlander, kronikken 23. april. Nej, men tyrannen går heller ikke væk af sig selv, det kræver sociale kampe, og det er dem, der skaber demokratiet, som det skete helt tilbage i antikkens Grækenland og senere i 1800-tallets Europa.
Kristendommen ansporede ikke til demokrati, som Sørlander mener, tværtimod konserverede kirken i over 1.000 år pavers, kongers og fyrsters magt og enevælde ja, kirken var demokratiets værste fjende.
Paulus' Brev til Galaterne inviterer nok alle - mænd, kvinder, trælle, frie indenfor i kristendommen, men det bliver de ikke ligestillet af, der er stadig forskel på herremand og bonde.
Det var de kristne, der førte an i korstogene, udkæmpede 30-årskrigen, modsatte sig videnskab og oplysning og forfulgte jøderne, hvorimod muslimerne lod dem være i fred.
Det er noget sludder at påstå, at kristendommen er særlig demokratisk, og på samme måde lige så forkert, at islam skulle være udemokratisk. ßIslam handler præcis som kristendommen om det enkelte menneskes tro og giver dertil nogle få leveregler i hverdagen, præcis ligesom jødedommen. Det forhindrer ikke, at samfundet styres demokratisk.
Når et menneske dør
Carl Jørgen Nielsen, Dronninglund
I anledning af Tine Brylds død:
Når et menneske dør
efterlader det en tomhed i verden
en skikkelse for altid ude af syne
en stemme som aldrig høres mere
Når et menneske dør
efterlader det et savn
hos dem som lever
og som husker så meget
og pludselig forstår så lidt
Når et menneske dør
efterlader det et levet liv
i det som dette menneske
var for andre mennesker
Muslimsk fornuftstanke
Paul Smith, Hällesåker, Sverige
Filosoffen Kai Sørlander beviser igen 22. april, at han ikke kan tænke logisk. Stillet op som en klassisk syllogisme, mener han følgende:
Islam er en lovreligion, og lovreligioner forhindrer demokrati; ergo kan der ikke være demokrati i islamiske lande. Men jødedommen er også en lovreligion, forhindrer det demokrati i Israel?
Sørlander skulle læse Aristoteles, som i et vist omfang blev reddet for eftertiden af muslimske lærde. Hvorfor? Fordi islams møde med den græske kultur tvang imamerne til at tænke.
De slog ikke Mellemøstens grækere ihjel, men diskuterede med dem. Modsat kristendommens præsteskab, som blandt andet lukkede Platons Akademi i år 529. Derved opdagede muslimerne, men ikke de kristne, Aristoteles' fornuft.
Da Koranen ikke gav svar på alt, kunne de via en lignende fornuft ræsonere sig frem til problemers løsning. At kulturmøder således kan være berigende jævnfør Mellemøstens nuværende Facebook-revolution synes at overstige Sørlanders fatteevne.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",3.0,28. april 2011,"Paul Smith, Hällesåker, Sverige"
6109,/debat/2013/12/gggi-skaber-engagement,GGGI skaber engagement,Howard Bamsey," 
	I en artikel bragt den 29. november betegnes forholdet mellem GGGI og det globale konsulentfirma McKinsey & Company som »for tæt« og ikke gennemsigtigt nok. Artiklens forfattere misforstår desværre den type forhold, McKinsey havde til GGGI’s forgængerorganisation, den koreanske ngo GGGI.

	Dengang spillede McKinsey en afgørende rolle som en vigtig strategisk partner i etableringen af instituttet. McKinsey leverede således vital ekspertise og data, der var en støtte for GGGI’s oprindelige aktiviteter. Efterhånden som organisationen har udviklet sig, er McKinseys rolle blevet mindre central, men sammen med andre lokale og internationale konsulentfirmaer støttede McKinsey stadig de tekniske komponenter i nogle af GGGI’s landeprogrammer, primært i Etiopien, Indonesien og Brasilien.

	Informations artikel rejser også en kritik af dr. Mattia Romanis dobbelrolle i forbindelse med indkøb og evaluering af McKinsey & Company, navnlig i forhold til den anden periode, hvor GGGI tilknyttede ham fra McKinsey.

	Disse kritikpunkter er imidlertid ubegrundede, da dr. Romani efter instruks fra den daværende administrerende direktør var udelukket fra ethvert indkøb af tjenesteydelser, der involverede McKinsey. Ligesom han som forholdsregel mod en potentiel interessekonflikt blev udelukket fra at gennemgå McKinsey-relaterede kontrakter.

	Resultaterne viser sig

	I en åben og international konkurrence blev dr. Romani siden udpeget som instituttets vicedirektør i sin egenskab af at være en globalt anerkendt ekspert på det relevante område.

	Han gennemgik en ’afkølingsperiode’ fra begyndelsen af sin ansættelse, hvor han blev udelukket fra ethvert indkøb af tjenester og fra at evaluere McKinsey-relaterede kontrakter. Dr. Romani har udfyldt sin rolle som en ekspert på gennemsigtig vis, og jeg stoler fuldstændig på hans integritet og kapaciteter.

	GGGI har nu etableret sig som en international organisation og er hurtigt blevet anerkendt, som en førende institution inden for grøn vækst. Vi støtter med stor succes arbejdet i over 20 udviklingslande og vækstlande for at finde overgangsveje til vækst, som er mere bæredygtige, mindre kulstofintensive, og som bygger på en mere inklusiv økonomisk model.

	Vi ser nu en markante resultater i form af et stærkt engagement fra regeringer, bilaterale donorer og spillere fra den private sektor over hele verden. De sætter energisk ind for at skabe grøn vækst og håndtering af verdens klimaforandringer.

	 

Howard Bamsey, generaldirektør, Global Green Growth Institute
",0.0,4. december 2013,"	Dengang spillede McKinsey en afgørende rolle som en vigtig strategisk partner i etableringen af instituttet. McKinsey leverede således vital ekspertise og data, der var en støtte for GGGI’s oprindelige aktiviteter. Efterhånden som organisationen har udviklet sig, er McKinseys rolle blevet mindre central, men sammen med andre lokale og internationale konsulentfirmaer støttede McKinsey stadig de tekniske komponenter i nogle af GGGI’s landeprogrammer, primært i Etiopien, Indonesien og Brasilien."
554,/debat/2016/03/trump-mere-bare-dum-racist,Trump er mere end bare en dum racist,Niels Jespersen," Den velklædte mellemledertype taler i sit øretæveindbydende HR-floskelsprog om globale markeder og konkurrencedygtighed. Han vil gerne »dele« sin »viden« med medarbejderne.
Det, han deler, er, at fabrikken lukker, og 1.400 arbejdspladser flytter til Mexico. Midt i talestrømmen afbrydes han af et »Fuck you!« fra fabriksgulvet.
Scenen stammer fra den amerikanske delstat Indiana. Videoen er et hit på youtube.com og det perfekte udtryk for den vrede, der ulmer i arbejderklassen. Fænomenet Donald Trump er fuck you til et politisk system, der ikke længere tjener flertallets interesser.
Det er argumentet fra den amerikanske forfatter Thomas Frank, der tidligere har skrevet bogen What’s the matter with Kansas om, hvordan det er lykkedes den amerikanske højrefløj at få arbejdere til at stemme imod deres egne økonomiske interesser ved at fokusere på værdipolitiske emner som homoseksualitet og abort.
Ifølge Frank handler Trumps popularitet i mindre grad om hans åbenlyse racisme og i højere grad om hans kritik af de katastrofale frihandelsaftaler, der har afmonteret USA’s produktionsapparat. Det, man i gamle dage kaldte Arsenal of Democracy. Den frie verdens store produktionshal.
Der er millioner af folk i arbejdstøj, der stemmer på Trump, fordi de anser hans politik for at være i deres objektive økonomiske interesse. På sådan helt gammeldags marxistisk vis.
Trump er en ærkekapitalist, der har bygget sin hotelformue påunderbetalte mexicanske stuepigers knokleri, men han er for mange arbejderestadig mere tillokkende, end Demokraternes Hillary Clinton og det republikanske establishments kandidater med deres konsensus om frihandlens velsignelser.
Ryggen til arbejderne
Betingelserne er anderledes herhjemme, men Dansk Folkepartis højrepopulisme har mange ligheder med Trumps. Globaliseringen er ikke i alles interesse. Vi får billigere smartphones, og målt som samfund bliver vi rigere. Men for hundredtusinder af danskere er lønnen stagneret, mens tempoet er skruet i vejret.
Det mere end 10 år siden, jeg selv arbejdede på en byggeplads til en timeløn omkring de 180 kroner. Mange steder er timelønnen den samme i dag. Samtidig rammer omkostningerne ved indvandringen og den fejlslagene integration hårdt i arbejderklassen.
Da de socialistiske partier blev stiftet for over 100 år siden, var det for at forbedre livet for det store flertal af arbejdende mennesker.
I dag spørger Thomas Frank retorisk, om de har vendt ryggen til arbejdernes problemer og overladt dem til højrefløjen. Ifølge Frank er Demokraterne i USA blevet repræsentanter for klassen af oplyste progressive og offentligt ansatte.
Fantasien om kreativitet
Igen kan analysen overføres til Danmark, hvor partierne til venstre for midten er i samme situation. De kreative og vidensarbejderne med gode uddannelser og hævesænke-borde i New York og København. Folk som mig selv.
I vores selvforståelse står vi sammen med arbejderen – og det gør vi også i mange tilfælde. Men i endnu flere tilfælde står vi sammen med Saxo-bank og Wall Street. Fantasien om kreativitet og viden som økonomisk drivkraft er i perfekt symbiose med den moderne kapitalisme.
CO2-neutrale storbyer forudsætter at produktionen foregår et andet sted – det vil sige i Kina. De åbne grænser sender billige varer og arbejdskraft ind den ene vej og arbejdspladser ud den anden. Vi gider ikke kigge på grimme forurenende fabrikker, og kapitalisterne gider heller ikke investere i dem.
Job kan ikke outsources
Racismen, der trives blandt Trump og Dansk Folkepartis vælgere, kan selvsagt ikke forsvares. Men det er nemmere for dem, der ikke mærker globaliseringens og indvandringens skyggesider, at være politisk korrekte. Vores job kan ikke out-sources, og vi skal hverken konkurrere med mexicanere eller polakker på byggepladsen. Vi har kort sagt bedre råd til de rigtige værdier.
Ifølge Thomas Frank bærer partierne til venstre for midten en del af ansvaret for Trump, og det samme kan siges at være tilfældet med Dansk Folkeparti i Danmark. Hvis de progressive ikke kommer med bedre løsninger på globaliseringen og indvandringens udfordringer, så vil arbejdere i Europa og USA i stort tal slutte op om højrepopulismen.
Niels Jespersen er cand.mag. og debattør




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",38.0,18. marts 2016,Job kan ikke outsources
7948,/debat/2013/03/laerer-loebet-skrigende-bort,"Hvis jeg var lærer, var jeg løbet skrigende bort!",Lykke Møller Kristensen," Klokken har for længst ringet ind. På gangen står læreren og guider børnene hen til den rette klasse med et motiveret ’hej’ til dem alle. Nikolai, Jakob og Laura bliver mødt med et godmorgen og en hilsen, der viser, at de er blevet set. For alle hilsner er forskellige, det går tjept, men de er der. På etagen ovenover strømmer de lidt ældre børn ind. De gider knap løfte hovedet til en hilsen til de to lærere, der huserer på gangen. Lærerne er fokuserede på at få kontakt med eleverne og fortælle, hvordan dagen skal forløbe. De står sammen om 80 børn. Der er sygemelding og endnu ingen vikar. Men lærernes attitude signalerer, at det nok skal gå. Måske er det for tidligt til, at de kan vise, om de bliver modløse senere på dagen. Tanken om det, de står over for, giver et billede af, at lyset i øjnene nok skal blive lidt udslukt sidst på dagen.
Tilbage på nederste etage er en lærer faldet i snak med en forælder.
»Der bliver aldrig diskuteret pædagogik mere!«
»Det er kun ting, der kan måles, der bliver lovgivet omkring!«
»Der har alle dage været dårlige lærere, sådan er det i alle brancher.«
»Vi er dømt til at tabe. Vi er dømt, fordi mange politikere har brug for et projekt, som den brede befolkning kan stemme for.«
Ord strømmer hurtigere end de børn, der kommer for sent og skynder sig ind i klasserne. Her er en lærer, der er frustreret. En forælder, der er bekymret.
Vi får, hvad vi betaler for
For mange år siden hentede jeg mine bedstemødre på køleskabsfabrikken Gram i Vojens. Her stod jeg på en stor plads foran fabrikken og ventede på, at dørene skulle åbne sig. På klokkeslættet åbnede de sig. De lignede kæmpe porte, der strøg til side og ud kom en kæmpemasse – en horde af fabriksarbejdere. Pludselig blev pladsen trang, og jeg måtte flytte mig lidt for at fokusere på kendte ansigter.
Alle havde stemplet ud på klokkeslettet. Mange år senere beskrev min svigerfar årene som offentligt ansat sådan her:
»Når man havde stempelkort, lagde man hovedet i porten, inden man gik ind kl. 8.00, og tog det på igen, når man gik ud kl. 15 nul dut.«
Hvis telefonen ringede 14.56, blev den ikke taget, for det ville gå hen over arbejdstiden. Klokken ville jo måske nå at blive 15.02, inden man kunne slutte sig til strømmen og komme ud i friheden. Der var ikke tid til de store armbevægelser, og ingen brugte tiden mellem kl. 15 og 8 på at tænke arbejde. På at udvikle en bedre tilgang til et system eller på at fundere over, hvordan en sag kunne gribes anderledes an.
Det er interessant, for imens vi taler anerkendende ledelse i erhvervslivet, har skolelærerne fået en hverdag, hvor anerkendende ledelse er blevet forvandlet til diktering af hvert enkelt minut. Det kan ikke undgå at betyde, at vi får, hvad vi betaler for.
Det er opsigtsvækkende og foruroligende, netop fordi virksomhedsledere, der praktiserer anerkendende ledelse, udtrykker, hvor stort et output, det giver at praktisere denne form for ledelse. Anerkendende ledelse handler om at se individet, vise det tillid og skabe de bedste vilkår for dem, der gerne vil.
Det handler ikke om mistillid og kontrol og en folkestemning imod sig. Jeg mener derfor, at vi som passive forældre har skabt et ledelsesgrundlag, der i sidste ende koster vores børns fremtidige dannelse. Og samfundets udvikling.
De passive forældre
Passiviteten handler om, at vi slet og ret ikke udviser en holdning til, hvordan de lærere, der har med vores børn at gøre, kan få det bedste frem i dem. Hvordan de kan få overskud til at udvikle, forberede, snakke med vores børn i pauserne og få øje på den sociale udvikling, hvis de skal arbejde som på fabrikken i gamle dage.
Det er mennesker, vi taler om. Det er pædagogik, vi ikke taler om! Sjovt nok er vi endog meget aktive, når det handler om at pege fingre, udpege vores egne børn som det vigtigste individ i den hverdagsstudehandel, der foregår på gangene og i timerne, fordi lærerne ikke har overskud til den lange sikre plan.
Jeg tror ikke på tesen om dårlige lærere over en kam. Jeg tror på, at hele den forringelse af deres hverdag, der er sket over de seneste mange år, har så stor indflydelse på lærernes arbejde, at vi har nået grænsen for, hvad der kan lade sig gøre. Hvis jeg var lærer, ville jeg være løbet skrigende væk. Sat på spidsen? Nej, ærlig talt.
Da jeg gik i skole, gik vi på Rådhuspladsen i Odense sammen med lærerne og råbte: »Bertel Haarder er en skolemorder!«
Vi skulle bare have vidst, hvordan det ville blive 30 år senere.
Dengang var der ikke inklusion, der var ikke offentlig hetz, der var ikke tusindvis af skemaer, man skulle udfylde og forholde sig til – og ikke mindst var der mere respekt om det at være lærer, og det ansvar man havde påtaget sig.
Jeg deler absolut ikke den offentlige modstand mod lærerne. Og jeg undrer mig over, hvordan det kan være, at vi som forældre ikke råber vagt i gevær over det, fremtiden byder på for vores børn?
Lærere uden overskud
Hvordan kan det være, at vi som forældre ikke kan se, at lærerne ikke har den fjerneste mulighed for at diskutere pædagogik og indhold, når de skal sidde på lårene vores børn i alle deres vågne timer, og derfor kun har mulighed for at finde på anderledes måder at gå til en børnegruppe på ved at lave deres research uden for arbejdstiden?
Hvordan kan det være, at vi som forældre overhovedet ikke skænker det en tanke, at lærere, der skal bruge al deres tid på undervisning, bliver lærere, der overhovedet ikke har overskud til at undervise? Hvordan kan det være, at vi som forældre ikke står på stolene imod heldagsskolebegrebet?
Jeg har tre børn i folkeskolen. Det betyder kontakt med rigtig mange lærere og en hverdag, hvor jeg ofte kommer på skolen. Med få undtagelser ser jeg udelukkende lærere, der virkelig ønsker at gøre en forskel for vores børn. Som på trods af kæmpe pres hver dag forsøger det. Jeg er ikke enig i alle læreres fremgangsmåde. Men det er jeg heller ikke, når jeg ser ledere og medarbejdere i det private erhvervsliv. Så langtfra. Der har altid og vil altid været lærere, der ikke formår at leve op til det, de er ansat til. Som vi som forældre kunne forvente.
Her op ad formiddagen har de to lærere, der stod med 80 elever sikkert fået hjælp af en vikar. Eleverne er sat til at læse eller blevet sat i sving. Den ene af tre lærere er måske i gang med en af de elever, der er blevet inkluderet. Måske er hun helt opgivet. Læreren kan ikke nå hende, for imens han forsøger, har Julies forældre ringet til skolen og klaget over, at Julie bliver totalt overset af læreren, der bruger alt for meget tid på de urolige elever.
Om kort tid er det tid til pause for eleverne. Imens søger lærerne information om forhandlinger, der har afgørende betydning for deres fremtidige hverdag.
Hvad vi som forældre åbenbart ikke tænker på, er, at de har langt større indflydelse på vores børns fremtid.
 
Lykke Møller Kristensen er forfatter og kommunikationsrådgiver




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",44.0,6. marts 2013,Leave this field blank 
11049,/debat/leder/2011/11/hvorfor-toeve-lidegaard,"Hvorfor tøve, Lidegaard?",Christian Jensen," Klima- og energiminister Martin Lidegaard (R) og hans embedsmænd vil helt sikkert Danmark det bedste. Ganske vist var de for otte år siden med til at forhandle en aftale om nordsøolien, der siden har dirigeret 75 milliarder kroner uden om statskassen og direkte ind i koncernregnskabet hos A.P. Møller - Mærsk.
Dengang var Martin Lidegaard energiordfører for de radikale, der sammen med den borgerlige regering ignorerede alle advarsler forud for underskrivelsen af olieaftalen. I dag skal Martin Lidegaard som minister stå i spidsen for genforhandlingen af den aftale, han stædigt fastholder er plet- og fnugfri trods de massive de milliardtab.
Set i det lys kan det bekymre, at regeringen ikke lader uvildige fagfolk gennemgå nordsøaftalen med et frisk og uhildet blik.
»Det er en politisk beslutning om at ville forandre. Det er ikke en undersøgelse, der skal finde ud af, om nogen har gjort noget rigtigt eller forkert,« udtalte socialdemokraternes energiordfører Pernille Rosenkrantz-Theil forleden.
Hov, stop en halv! Det sidste, Rosenkrantz-Theil siger, er jo en forudsætning for det første. Først undersøge, siden forandre. Regeringen lægger altså op til at forandre uden at undersøge, hvad der skal forandres. Det går ikke.
Ingen bliver klogere af at placere skyld og skam, men regeringen bør sikre det bedste udgangspunkt for de kommende forhandlingerne.
Faktisk burde Martin Lidegaard være den første til at ønske en uvildig undersøgelse af eventuelle fejl, mangler og muligheder til den første kontrakt, så de ikke blot omplantes i den nye. Her tænker vi blandt andet på aftalens længde. Den nuværende kontrakt løber til sommeren 2042, og det er tvivlsomt, om regeringen overhovedet har krav på reel genforhandling undervejs. Nej, siger adskillige eksperter. Jo, siger Martin Lidegaard.
Netop en uvildig undersøgelse vil for ministeren være den mest effektive måde at ramme en pæl igennem det, han anser for usaglig kritik. Så hvorfor tøver du, Lidegaard?
",2.0,23. november 2011,"Netop en uvildig undersøgelse vil for ministeren være den mest effektive måde at ramme en pæl igennem det, han anser for usaglig kritik. Så hvorfor tøver du, Lidegaard?"
8584,/debat/2012/11/laeserbreve-1,Læserbreve,Informations Webredaktion," Økologi løser sultproblemer
Bjarne Larsen, landmand og Per Rasmussen, international konsulent, Økologisk Landsforening
Tak til Christian Friis Bach og Mette Gjerskov for læserbrevet ’Sultproblemer skal løses i Syd’ 20. november.
Vi kan ikke være mere enige. Sultproblemerne for de mange hovedsageligt småbønder, der daglig går sultne i seng, kan kun løses ved at udvikle bæredygtigt og markedsorienteret landbrug i Syd.
FN-analyser har dokumenteret, at omlægning til økologiske dyrkningsmetoder i Østafrika i gennemsnit hævede udbytterne for småbønder med 128 procent.
Ifølge Olivier De Schutter, FNs særlige udsending for Retten til Mad, er økologiske metoder en strategi for Grøn Vækst, der skaber øgede indkomster og arbejdspladser. For at tage udfordringer op har de fem økologiorganisationer i Østafrika og Økologisk Landsforening taget initiativ til det Agro-Økologiske Initiativ, der styrker hele den økologiske sektor i Østafrika.
Vi håber, at udviklingsministeren også er klar til at handle konkret i forhold til Danidas Grøn Vækst strategi og fremme en indsats med stort potentiale til at gøre en forskel.
Problemet er overbefolkning
Erik Zinck, Højbjerg
Artiklen 27. november om Vestens kriseramte vækstmodel baseret på den indiske økonom Sunita Narains undersøgelser er meget sigende for verdens fremtid.
Dog står en væsentlig ting kun mellem linjerne. Ingen tør tilsyneladende sige lige ud, at verdens tre største udfordringer er: overbefolkning, overbefolkning og overbefolkning.
Kun Kina har i en årrække gjort noget ved det gennem étbarnspolitik, men synes nu at opgive det.
CO2-udslip, klimaproblemer og eurokrise blegner i sammenligning med den katastrofe, verden med stigende hast nærmer sig.
Bekæmp vold mod kvinder
Birgit Søderberg, formand for LOKK
Danmark er normalt et foregangsland, når det gælder om at forebygge og afhjælpe følgerne af vold mod kvinder.
Men når det gælder om at optræde som rollemodel uden for landets grænser, stiller vi os i bagerste række.
Landsorganisation af Kvindekrisecentre (LOKK) har gennem 25 år sat vold mod kvinder og børn på dagsordenen. Vi taler de voldsramte kvinder og børns sag over for politikere, medier og den brede offentlighed for at fortælle, at vold ikke er acceptabelt, og at alle har ret til at leve et liv fri for vold.
Danmark har endnu ikke underskrevet og ratificeret Europarådets konvention om vold mod kvinder og vold i hjemmet, vedtaget i april 2011.
Konventionen definerer og kriminaliserer forskellige former for vold mod kvinder, bl.a. tvangsægteskaber, fysisk og psykisk vold samt seksuel vold.
Danmarks opbakning vil være et klart signal om, at alle stater har et ansvar for at sikre, at det er muligt for kvinder at undslippe voldelige mænd og sørge for, at gerningsmænd bliver retsforfulgt for deres overgreb. Landsorganisation af Kvindekrisecentre vil derfor opfordre regeringen til, at Danmark underskriver og ratificerer Europarådets konvention om forebyggelse og bekæmpelse af vold mod kvinder og vold i hjemmet.
Regeringen taler med to tunger
Bodil Waagensen, folketingskandidat, Enhedslisten
Information var 26. november interessant læsning (som Information ofte er). Specielt hvis man ikke kun læser, men modstiller artiklen på side fire om kommunernes anlægsloft med artiklen på side 10 om klimaet.
Finansministeren begrænser kommunernes mulighed for grønne/energibesparende investeringer; angiveligt for at ’sende et signal’ til markedet (læs: finanskapitalen) på side fire. På side 10 råber klima- og energiministeren højt om nødvendigheden af et hurtigt gearskifte.
En og samme regering kræver med andre ord opbremsning i energibesparende investeringer, samtidig med et hurtigt gearskifte med massive energiinvesteringer. Dobbeltsprog? Ja, og det i den grad.
For at føje spot til skade vil kommunale energiinvesteringer medføre tusindvis af arbejdspladser. I stedet laver regeringen en reelt indholdsløs akutpakkeordning, angiveligt med det formål at skabe job.
Største tyveri er stadig Nordsøen
Leif Mentzel. København
»Danmarkshistoriens største tyveri,« har Henrik Sass Larsen (S) betegnet den studehandel. som tilsyneladende foregik omkring tilblivelsen af bankpakke 2.
Det skal nok have sin rigtighed, da Socialdemokraterne jo selv sad med ved det forhandlingsbord, hvor daværende erhvervsminister Lene Espersen (K) sad for bordenden.
Godt nok var den såkaldte upsidemodel som ville have givet staten del i eventuelle kursgevinster, tilsyneladende blevet ændret hen over natten, men den skulle vel stadig godkendes af aftaleparterne og dermed også af Henrik Sass Larsen.
Hvorvidt det er historiens største tyveri er nu langtfra sikkert i mine øjne. Bendt Bendtsen (K) – også tidligere Erhvervsminister – forærede et r år før, stort set den danske nordsøolie til A.P. Møller-Mærsk, til spotpris.
En asymmetrisk konflikt
Irene Clausen, København
Når udenrigsminister Villy Søvndal (SF) udtaler sig om situationen i Gaza, får man indtryk af at Israel og palæstinenserne er to lige voldelige parter, og at det ligefrem er Hamas, som er aggressoren, og Israel som ’blot’ forsvarer sig.
Men som tabstallene viser (fem dræbte israelere og over 160 dræbte palæstinensere) så er Israel og palæstinenserne ikke to lige voldelige parter. Der er tale om en besættelsesmagt, Israel, og et besat folk, palæstinenserne.
Siden 1967 har Israel ulovligt holdt Vestbredden og Gaza besat og har med en apartheidskabende mur og bosættelserne langsomt, men sikkert tilranet sig stadig mere palæstinensisk jord.
Hvis der ikke var besættelse, var der heller ikke modstand og raketter. Israel behøver kun opfylde FN-resolutionerne og trække sig ud af de besatte områder, hvis man ønsker fred.
Men Israel forstår kun magtens sprog. Hvornår kommer der mon gang i sanktioner mod Israel, Villy Søvndal?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,29. november 2012,Leave this field blank 
11794,/debat/2011/07/laeserbreve-3,Læserbreve,Informations Webredaktion," Cykelbalance
Lars Weiss, teknik- og miljøordfører København (S)
Det undrer ikke, at Lars Barfred fra Cyklistforbundet i en kommentar i Information 13. juli angriber Socialdemokratiet og Radikale Venstre for beslutningen om 1.724 nye parkeringspladser i vores moderne, grønne storby.
S og R befinder sig i øjeblikket i krydsfeltet mellem en laden-stå-til-bilisme, støttet af VKO-partiernes modstand mod den betalingsring omkring Hovedstaden, som en ny S-ledet regering vil indføre, og så nogle organiserede cyklister, pt. støttet af SF på rådhuset, som ind imellem forståeligt nok føler behov for at leve op til partiets retorik og stålsathed fra før søvndalismen.
Men Socialdemokraterne på Københavns Rådhus lader sig ikke køre ud på overdrevet, hverken af enøjede bilister eller cyklister. Vi følger den miljøpolitiske linje tilsat sund fornuft som under socialdemokratisk ledelse har gjort København til verdens cykelby nr. 1.
Dagligdagen skal kunne hænge sammen for alle københavnere, også for de børnefamilier for hvem, bilen er en nødvendighed på ruten hjem-børneinstitution-arbejde og tilbage igen. Sagt med respekt for både brugere og producent: Alle børnefamilier kan ikke klare sig med en Christiania-cykel.
Luk op, PET
Helge Scheuer Nielsen, Sundby
Tak til Information for god og vedvarende dækning af restriktiv lovgivning om PET. Her op mod et folketingsvalg ser vi de obligate løfter om åbning af arkiverne. Der gives igen en gang gode løfter om adgang for historikere. Vi, der blev registreret i 1960'erne for lovlig politisk virksomhed på trods af løfter i Folketinget og regeringserklæringer, må vi i al beskedenhed også anmode om adgang?
Vi, der var stillere for lovlige partier, arrangerede demonstrationer mod Franco-styret og mod krigsførsel i Vietnam, blev registreret ifølge PET-kommissionen, som på mærkelig vis frikender PET. Når man beder om aktindsigt, modtager man den fortrykte henvisning til rigets sikkerhed. Når man dernæst klager til Justitsministeriet, modtager man den fortrykte henvisning.
Kort sagt: Fint med historikeradgang, men giv adgang for de registrerede.
Medaljer til Helle og Lene
Tage Vestergaard, Stensved (Ø)
Information er i gang med en serie om faderopgør. De interviewede kommer herunder ind på familielivet og dets betingelser i forskellige generationer. Således har Manu Sareen besluttet sig til, at han aldrig vil være toppolitiker af den slags, der kræver, at man bruger samtlige døgnets vågne timer på lovforslag, gruppemøder, partiprogrammer og medieoptræden.
Hvordan skal man så reagere på det, når man som vælger ønsker politiske ledere med netop den slags indstillinger, som Sareen giver udtryk for? Man kunne f.eks. slutte op om Helle Thorning-Schmidt og Lene Espersen og andre, når de handler i forsøg på at få et politisk liv på højt niveau til at gå op med et familieliv der tilgodeser mage og børn.
Der burde være opmuntring, priser og medaljer til dem, når de så åbenlyst ind imellem prioriterer det, der skal til for et godt familieliv i stedet for småligheder og formalistiske krav til deres handlinger. Jeg vil foretrække at blive regeret af mennesker med Helles og Lenes syn på netop det område.
Medaljerne skal ikke være en speciel hyldest til kernefamilien, men til alle former for familieliv.
Terrorangreb forener os
Mustafa Adham, Vejle
Terrorangrebet i den norske hovedstad Oslo og på øen Utøya 22. juli er et tydeligt tegn til hele verden på, at terror og terrorister hverken har farve, nationalitet eller religion.
Vi kan alle være mål og ofre for terror, uanset hvilken baggrund vi har og hvilken politisk eller religiøs overbevisning. Terror er en besynderlig og umenneskelig handling, der ser snævert og med radikale øjne på ofret.
De mennesker, som er ofre for terror, og de mennesker, som muligvis bliver det en dag i fremtiden, skal forenes om ikke at leve i frygt; fred, dialog og menneskelig kærlighed skal vinde kampen. Og som Helle Thorning-Schmidt har udtrykt det:
»Angreb på demokratiske lande må aldrig få os til at blive bange og opgive vores principper.«
Jeg er dybt chokeret og berørt af den blodige tragedie, som har ramt Norge, og ønsker at udtrykke min dybe sorg og medfølelse med det norske samfund. Først og fremmest som almindeligt menneske og dernæst som socialdemokratisk medlem af partiforeningen i Vejle.
Jeg er personligt blevet ramt af terrorangrebet; en af mine venner og hans lillebror var med AUF på Utøya. De blev skadet begge to lillebroren meget alvorligt. Jeg vil gerne sige til vores naboer i Norge og til de sårede og deres pårørende: I er ikke alene. Som mennesker står vi sammen med jer, og vi støtter jer. Vores kamp er den samme.
Man skyder da fugle?
Elisabeth Friis-Rødel, Hirtshals
Nej, ikke i yngletiden, i hvert fald ikke ifølge loven, med mindre der direkte er tale om skadefugle.
Men hvorfor fælder man så træer i yngletiden? Fuglene har jo stadig redder med æg og unger i træerne, og mange andre dyr har unger i skovbunden, som de ikke bare kan vandre bort med.
Hvad er forskellen mellem at slå fugle og andre dyr ihjel ved at skyde dem, og at slå dem ihjel ved, at de falder ud af reden?
Det må Miljøministeren kunne svare på, for det er hende, der har været så dum, at hun har lavet aftaler, der medfører, at hun er 'nødsaget' til at fælde Østerild Plantage midt i yngletiden.
Hvis hun ikke har et meget godt svar, så bør hun om ikke andet udskyde fældningen af Østerild Plantage til efteråret, og dermed også til at diverse klager er færdigbehandlet. Dette ikke bare til gavn for naturen, men også for demokratiet og borgerindflydelsen i Danmark.
Verden ser til
Bjørn F. Johannsen, København
Per Dalgaard misforstår mig i sit indlæg 26. juli. Han tror jeg mener, at klimaet er bekymret for hvor meget CO2, vi udleder enkeltvist. Det er helt forkert. Klimaet er ikke bekymret for noget som helst. Det er os, der bør være bekymrede.
Mit ærinde, som Dalgaard misforstod, er, at et argument ikke er videnskabeligt, bare fordi det fremføres på baggrund af videnskabeligt baserede tal. Primært indeholder et videnskabeligt argument en afvejning af realiteter, og måske tal.
Hvis vi blot ser på vores lands størrelse, ser hele vores hjemlige klimadebat unægtelig lidt trist og ligegyldig ud. Men realiteterne er nogle andre. Se hvor megen røre en håndfuld miljøaktivister i Østerild Klitplantage kan skabe.
Kan miljøfolk være imod grøn energi? En vidunderligt aktuel problemstilling, der handler om medejerskab som også er relevant i globalt perspektiv. Og Samsøs fossilfri ø-projekt. Et helt samfund flokkes om at sætte vindmøller op og køre elbiler. Og verden kigger nysgerrigt med.
Sådanne projekter kan meget vel få større indflydelse i den globale klimapolitik, end Dalgaards noget uoriginale forslag om skattelettelser til dansk industri ville få. Det er rigtigt, at vi gør meget for klimaet i Danmark. Men Dalgaard, vi skal da blive ved!
Populisme fra Ellegaard
Flemming Bengtsson, Brønshøj
Lasse Ellegaard (LE) fremturer i et populistisk og dæmoniserende angreb på Søren Espersen (DF) og Israel i Information 22. juli, der på flere punkter er lysår fra journalistisk hæderlighed og Information uværdigt. Blandt flere af LE's udokumenterede populistiske påstande, skal nævnes en enkelt:
LE anfører uden belæg, at Yitzhak Rabin ønskede, at Gaza ville synke i havet. Birgitte Rahbek (BR) gjorde det samme i en kronik i Information, 'Så vælg da freden' fra 20. september 2001.
Men hvor har BR påstanden fra? Ifølge en e-mail fra Palestinian Refugee Discussion List 17. august 2000, stammer den fra en artikel af den israelske klummeskriver Emuna Elon i den israelske avis Yediot Aharonot 28. august samme år.
Hvordan kan en offentliggjort påstand blive citeret i en e-mail, der angiveligt er skrevet og sendt 11 dage før offentliggørelsen? Påstanden må hermed være aflivet.
LE fremstår for mange som en seriøs autoritet med mange års erfaring som udenrigskorrespondent, men har i årevis gjort sig selv til en enøjet part i mellemøstkonflikten i et omfang, der svækker hans journalistiske hæderlighed og troværdighed. Det er en hån mod os læsere, som LE arrogant regner for nikkedukker, der sluger populismen råt.
Mindre royalt
Peter Arnborg, København NV
Tak til Tim Knudsen for hans essays om demokratiudviklingen i Danmark, senest den 23. juli om kongemagtens fortsatte rolle i statsstyret efter systemskiftet i 1901. Også i dag har dronninge-/kongemagten funktioner i statsstyret på trods af princippet om demokrati og folkestyre, som anført i grundloven.
Hverken S, V eller RV de kommende regeringsudpegende partier skylder historisk kongemagten noget. Så derfor må det nu være på tide inden for grundlovens rammer at begrænse kongemagtens rolle yderligere.
F.eks. kunne man nu undlade dronningerunden ved regeringsdannelse og som regering begrænse brugen af statsråd, hvor dronningen deltager i regeringsanliggender. Jeg hører gerne om partiernes holdning til disse to konkrete forslag.<\!s




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,27. juli 2011,"Tak til Tim Knudsen for hans essays om demokratiudviklingen i Danmark, senest den 23. juli om kongemagtens fortsatte rolle i statsstyret efter systemskiftet i 1901. Også i dag har dronninge-/kongemagten funktioner i statsstyret på trods af princippet om demokrati og folkestyre, som anført i grundloven."
10223,/debat/2012/04/selvet,Vil selvet selv?,Hans Ulrik Rosengaard," Den danske regering er med til at styre landet. Det er en situation, som regeringen tilsyneladende ikke er helt tryg ved. Hvordan skal man ellers udlægge det, når regeringen ønsker, at økonomer skal kontrollere, om regeringen holder sig inden for budgetterne?
Alle vil gerne styre, men lige så snart nogen er bemyndiget styringen, ser de sig om efter nogen, der kan styre dem. Ellers får vi ikke et samfund i fremtiden, hvor vi selv kan bestemme, er ræsonnementet. Så kommer finansmarkederne, den rå kapitalisme eller andre, der kun har øje for økonomien, til at bestemme, og det er der ingen, der ønsker sig. Så hellere selv bestemme, at økonomerne skal bestemme.
Ret skal være ret. Regeringens ønske om at blive styret kan ikke reduceres til at være et udtryk for regeringens manglende tillid til egne evner. Den er ret beset et afkast af den europæiske finanspagt, som de europæiske ledere indfører, fordi de ikke har tillid til, at de kan lede. Eller (måske?) rettere: Fordi de ikke kan lede på andre måder end ved at flytte ledelsen og styringen ind i principper og regler, som – i det øjeblik de er blevet bestemt – kan vende bestemmende tilbage og lede lederne og regere regeringerne.
Regeringen beskrev en del af dilemmaet i sit regeringsgrundlag. Der står, at »underskuddet på statens finanser truer med at udhule vores velfærd. Kommende generationers velstand og handlemuligheder er bragt i fare«.
Løsningen på det problem synes – regeringens politik taget i betragtning – at være beskæringer af velstanden og reducerede handlemuligheder. Og man må da også medgive, at det muligvis er en måde at skåne kommende generationer for selv at måtte gøre det samme. Hvis de da efter vores forbillede ikke bare bliver ualmindeligt gode til at foregribe uafvendeligheden ved at afvæbne selvbestemmelsen for selvrealiseringens skyld.
For en sikkerheds skyld
Det er let at pege fingre. Regeringens og de europæiske lederes indsigt i egne begrænsninger og deres tillid til regler og principper, der tvinger alle i samme retning, står slet ikke alene.
Vi spiser grøntsager og frugt hver dag. Ikke seks, som kampagnesloganet dikterede, for vi bestemmer da selv, men hvis vi vil forblive gamle og raske, lytter vi for en sikkerheds skyld til gode råd.
Vi ryger heller ikke længere. Det skulle være sundt at lade være.
Ved Københavns søer passerer vi et par gange om ugen hinanden i løb.
Vi kommer hurtigere gennem uddannelsessystemet med tungere CV’er end tidligere.
Måske er det den dobbelte arv fra Oplysningstiden, som det har været sagt i denne avis. Eller det spørgsmål, der bedre end noget svar beskriver, hvad det vil sige at blive moderne i europæisk forstand: Hvordan kan jeg både bestemme og realisere mig selv, når min forestilling om selvrealisering er historisk og dermed bestemt og desuden afhængig af, at de andre bestemmer sig for at se mit selvs realisering som resultat af min selvbestemmelse?
Både på det politiske og på det individuelle niveau står europæeren med begge fødder plantet i dialektikken mellem selvbestemmelse og selvrealisering.
Herremagasinet beskriver den rette fremgangsmåde ved strygning af skjorter, damebladet giver tips til det helt rigtige bad, og til yoga kan du lære at trække vejret. Det, tidligere generationer bare gjorde, kan, som afkast af fremskridtet, i dag desuden gøres forkert.
Ensrettet selvbestemmelse
Det besnærende ved paradoksale svar er deres potentiale for historisk fleksibilitet. Lad det være analysens forbehold for sig selv forud for kritikken: Den krise, den europæiske bevidsthed står over for, tyder på, at dynamikken mellem selvbestemmelse og selvrealisering er gået sønder.
Sådan som Europa var kommet til at forstå sig selv, kunne dilemmaet distribueres på institutionerne: Markedet tog sig af at være scene for selvbestemmelsen, og staten tog sig af at muliggøre selvrealiseringen.
Men skulle markedet realiseres, måtte agurkerne – også inden EU – være lige: Varerne skulle være sammenlignelige. Derfra stammer indkøberens erfaring af at kunne vælge frit mellem varer, han ikke kan se forskel på.
Og samtidig har staten ulykkeligvis taget dets supplement, markedet, til sig som ideal for sin egen udvikling. På den måde har staten forvandlet sig fra at have en selvforståelse, der gik ud på at bidrage til borgernes selvrealisering for borgernes egen skyld ved at tilbyde pædagogik, dannelse og uddannelse, til at være en stat, der konkurrerer med andre stater om at kunne realisere sine borgeres potentiale, og dermed kunne tilbyde de bedste borgere på hylderne i den internationale konkurrence staterne imellem.
Den der vil bestemme over sig selv, kommer hurtigt til at overveje, hvilke valg der også i fremtiden vil give mulighed for selvbestemmelse.
Desuden skal den selvbestemmende besinde sig på forholdet til de andre, der også vil være selvbestemmende. Pres på selvbestemmelsen har der altid været. Men det synes, som om viljen til selvbestemmelse – fordi den er årsag til et utal af problemer for selvrealiseringen – er ved at blive selve det punkt, selvrealiseringen går til angreb på.
Selvbestemmelsens afskaffelse lader sig muligvis realisere. Men sker det, vil der intet selv være til at konstatere, at selvet endelig er fuldt realiseret: Da er det nemlig dødt.
 
Hans Ulrik Rosengaard er ekstern lektor ved Institut for kultur og Identitet, RUC




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",30.0,4. april 2012,"Herremagasinet beskriver den rette fremgangsmåde ved strygning af skjorter, damebladet giver tips til det helt rigtige bad, og til yoga kan du lære at trække vejret. Det, tidligere generationer bare gjorde, kan, som afkast af fremskridtet, i dag desuden gøres forkert."
8131,/debat/2013/02/laeserbreve-15,Læserbreve,," Irrationel kvotemodstand
Nicole Andersson, næstformand, Aktionærforeningen BestWomen
I december besluttede et flertal bestående af den borgerlige fløj med støtte fra Enhedslisten (uden om regeringen), at modsætte sig EU-Kommissionens direktivforslag om et måltal på 40 procent kvinder i bestyrelserne i de største børsnoterede virksomheder i EU med over 250 medarbejdere. Heldigvis lykkedes det ikke at boykotte direktivforslaget, da der efter høringsfristen den 15. januar viste sig et flertal i EU for at arbejde videre med forslaget.
Jeg undrer mig meget over modstanden mod kvindekvoter på tværs af de politiske partier. Hvorfor forholder danskerne, og specielt danske kvinder, sig kritisk over for statslig indgriben for at fremme ligestillingen. Det er på det seneste kommet frem, at der heller ikke er tilstrækkelig støtte til at indføre øremærket barsel til fædre og forbyde sexkøb.
Lider danske kvinder af stockholmsyndromet? Eller er der bare tale om, at kvindekampen lider af samme individualisering, som præger resten af det danske samfund, og som er hæmmende for enhver form for social udvikling og videreudvikling af vores demokrati?
EU-rabat erikke vejen frem
Peter von Kohl, Nyt Europa
Regeringen skal have sin 2020-plan til at stemme på bundlinjen. Det forstår vi godt i Nyt Europa.
Det, vi til gengæld ikke forstår, er, hvorfor en årlig EU-rabat på en milliard kroner skal blandes ind i det regnestykke. Vi skal i Danmark ikke være blåøjede, og bare lade pengene rulle til fordel for EU’s blå flag og gule stjerne, men det er jo heller ikke det, sagen handler om.
Selvfølgelig er der lande, der som Storbritannien får rabatter, som de ikke burde have.
Men som de netop siger derovre: Two wrongs do not make a right. Det er heller ikke her regeringen skal finde skyts til en EU-rabat. Ja, faktisk skal den slet ikke lede efter skyts, men i stedet sige:
»Vi kunne vælge at fokusere på en national dagsorden om en EU-rabat. Det vil vi undlade til fordel for en europæisk dagsorden, der bør handle om investeringer i flere grønne job.«
I kølvandet på et sådant indlæg kunne regeringen tale for fælles europæiske investeringer i f.eks. infrastruktur, digitalisering og energi. Vi ved, at en euro investeret på europæisk niveau kommer tilbage 19 gange, så det er en rigtig god idé. Sagen er jo den, at selv den bedste regering i Danmark ikke har en kinamands chance for at for alvor rykke verden.
Det har EU til gengæld, men det forudsætter, at medlemslandene og EU’s borgere løfter i flok og investerer det, der skal til.
’Euroropa’ er lige om hjørnet
Ole Aabenhus, redaktør og journalist på NOTAT
Det kan godt være, at de europæiske stats- og regeringschefer i december afviste Bruxelles-toppens samlede køreplan for en ’egentlig økonomisk union’. Men retningen mod et ’Euroropa’ er uændret.
Som det fremgår af et interview med økonomi- og indenrigsminister Margrethe Vestager i månedens NOTAT, handler det mest om store skridt eller små: »Vi er det 18. euroland,« siger ministeren. Intet mindre, forbehold eller ej.
Men vejen til ’Euroropa’ er endnu ikke fastlagt. Og David Camerons planer om en britisk folkeafstemning kan måske ændre på ruten. Om ikke andet tvinger den Europas ledere til en ny dialog med hinanden og med borgerne.
Virkelige kriser rummer, trods alt, kimen til noget bedre. Efter en lang periode med en markant elitepræget krisehåndtering er der brug for en ny debat om et anderledes demokratisk og politisk åbent EU. Hvor den kan føre hen, ved ingen på forhånd. Men der er al mulig grund til at gøre sine ønsker op og tage del.
Kritisk sans på tilbagetog
Lise Knudsen, Roskilde
Steen Nepper Larsens kommentar (Information 6. januar) om forskellen på at studere og det at lave lektier var en fin og aktuel synsvinkel på det problem, som mange af os, der har med den generation i uddannelsessystemet at gøre, som skal blive ’den dygtigste og bedst uddannede nogensinde’.
I egenskab af censor ved universiteterne gennem 13 år er det min beklagelige konstatering, at det står værre og værre til med evnen til at demonstrere kritisk tænkning.
Der har i løbet af årene været en hensigtsmæssig skærpelse af bevidstheden om, at man som studerende (og universitetsansat) skal orientere sig i aktuel forskning. Men kritisk granskning af konklusioner og rationaler bag anvendelsen af forskningsresultater er ikke udbredt.
Hvis det astronomiske statslige uddannelsesbudget skulle anvendes til at udvikle menneskers evne til at tænke kritisk og i den forstand videnskabeligt og selvstændigt, ville ’evidens’ af enhver art ikke af nogen blive opfattet som ’sand viden’ og konklusioner vedrørende årsagssammenhænge, men snarere som en invitation til at udforske nye sammenhænge.
Det ser ud til at studerende i dag er vanvittig gode til at afkode karakterskalaens kriterier og lærernes personlige fortolkning på fagets vegne – eller også stoppes disse tilsyneladende i halsen på dem.
Bliver alle glade, bliver nogen dygtigere, eller hvad er meningen? Er det videnstilegnelse og oplysning til gavn for mennesker og samfund?
Chancen er grebet
Niels I. Meyer, Hørsholm
Knud Vilbys spændende kronik (Information 30. januar) er en personlig opfordring til Information om at gribe den journalistiske chance i forbindelse med et paradigmeskift inden for klima og miljø. Og ikke mindst i relation til begrebet ’grænser for vækst’.
Man kan dog med en vis ret stille det spørgsmål, om hans kronik ikke burde have været sendt til Berlingske eller Jyllands-Posten, eftersom Information under anførsel af Jørgen Steen Nielsen for længst har grebet bolden og løber forrest, hvad det nye paradigme angår.
Et lidt mere kritisk spørgsmål til kronikken er dens fremhævelse af, at begge sider af problemstillingen omkring vækst over for grøn omstilling altid skal med. Det man kunne kalde ’Lomborg-misforståelsen’, hvor næsten alle danske medier har følt sig forpligtet til at give Lomborgs løsagtige påstande samme vægt i debatten, som de videnskabelige analyser.
I øvrigt er jeg enig i Vilbys inspirerende række af konkrete forslag.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,8. februar 2013,"Lise Knudsen, Roskilde"
6015,/debat/2013/12/julen-lige-saa-god-maerkelig-ramadanen,Julen er lige så god og mærkelig som ramadanen,Danial Khalil," 
	Debatten om muslimer og ikkemuslimer er opslidende. Jeg er ikke ude på at løfte pegefingeren over for den ene eller den anden gruppe. Jeg hader generelt grupperinger og kategoriseringer.

	Det er helt fint at være uenige og forskellige. Sådan er mennesker. Uenigheder og forskelligheder burde give anledning til gensidig læring. Vi kan lære utrolig meget af hinanden og udvikle os personligt. Udvikle vores måder at se verden på. Derfor er det ærgerligt, at vores møde med hinanden sommetider – tit, faktisk– ender i en hadefuld diskussion eller bliver til en intellektuel boksekamp.

	Ofte behøver man slet ikke at blive enige. Ingen behøver at vinde diskussionen. Vi gør jo alle sammen ting, som i andres øjne kan virke fuldstændig ulogiske og mærkelige.

	F.eks. er der mange, der ikke kan forstå, hvorfor jeg vælger at faste i ramadanen. At jeg vælger at sulte, selv om, der er masser af mad i køleskabet. Det er da også mærkeligt.

	Der er også mange, der ikke kan forstå, hvad juleaften går ud på. Prøv at forklare det til en person, som ikke kender til juleaften i forvejen. Det vil lyde noget i retning af: »Vi tager ud i skoven og fælder et træ. Eller også køber vi et træ, som andre har fældet. Så tager vi træet med ind i vores dagligstue, pynter det, og danser rundt om det.« Det er da også mærkeligt.

	Så hvorfor ikke bare erkende, at vi alle er forskellige og gør mærkelige ting.

	Respekt for glæden

	At gå rundt om et juletræ skaber glæde og fællesskab. Ramadan-måneden skaber glæde og fællesskab. Derfor er det fuldstændig ligegyldigt, om det er mærkeligt. Så længe man ikke bryder loven eller gør andre mennesker ondt, kan man gøre, lige hvad det passer én. Hvis noget, en anden person gør, giver værdi i vedkommendes liv, har man bare at respektere og acceptere det og glæde sig på den andens vegne.

	Derfor kan det ikke være rigtigt, at jeg stort set hvert år er en af de eneste muslimer, som møder op til julefrokoster. Det kan heller ikke være rigtigt, at jeg hvert år næsten ingen ramadan-lykønskninger får fra mine ikke-muslimske medmennesker. Jesus Christ.

	Mange har spurgt ind til min holdning til Yahya Hassan. Personligt er jeg ikke stødt af noget af det, som han siger. Men jeg har erfaret, at befolkningen ser forskelligt på det at have ytringsfrihed, alt efter hvad man siger, og hvem man er. Når Yahya Hassan ytrer sig negativt om islam, bliver han rost og høster klapsalver, fordi han benytter sig af ytringsfriheden. Men hvis jeg f.eks. ytrer mig kritisk om den kristne tro, vil jeg sikkert få følgende sætning i hovedet: »Hvis du er utilfreds med landet, hvorfor rejser du så ikke hjem.« Ikke at jeg har noget som helst imod den kristne tro – det var blot et eksempel.

	Jeg hader den der med, at jeg bare skal rejse hjem. Det er lidt, som om folk ikke kan finde ud af at skelne imellem det at være flygtning, indvandrer og efterkommer. Det er tre vidt forskellige begreber, som desværre bliver brugt synonymt. Jeg er ingen af delene. Jeg er dansker. Ordbogen og lovgivningen sætter det på plads. Jeg skal ikke rejse for at komme hjem, for jeg er født her. Danmark er mit hjem.

	Det eneste, jeg har imod Yahya Hassan er, at han er med til at skærpe modsætningen mellem muslimer og ikkemuslimer. Og det ødelægger rigtig meget for dem – f.eks. mig – som rent faktisk gerne vil bygge bro. Desværre ser det ud til, at jeg først får medietid, hvis jeg stiller mig op og taler nedsættende om min religion.

	Tabertrusler

	Til alle de muslimer, som sender Hassan dødstrusler og går amok, hver gang nogen siger noget om islam: En vigtig pointe i Islam er, at man skal kunne kontrollere sin vrede.

	»Jamen, Danial, vi skal forsvare vores religion,« vil de sikkert hævde sig.

	»Jamen, du kære vrede ’muslim’: At angribe er ikke at forsvare. Og sender man dødstrusler, er man en taber. Jesus Christ,« må jeg svare.

	Jeg elsker Danmark og vil gerne fortsat se mit land blomstre. Så hvis du snyder samfundet, slår folk ned, hustler og begår andre ulovligheder, er du i mine øjne en idiot, uanset hvilken tro eller hudfarve du har.

Danial Khalil er 21 år og studerer ved Copenhagen Business School. Han er oplægsholder/rollemodel for Red Barnet Ungdom
",15.0,18. december 2013,"	Derfor kan det ikke være rigtigt, at jeg stort set hvert år er en af de eneste muslimer, som møder op til julefrokoster. Det kan heller ikke være rigtigt, at jeg hvert år næsten ingen ramadan-lykønskninger får fra mine ikke-muslimske medmennesker. Jesus Christ."
11310,/debat/2011/10/laeserbreve-14,Læserbreve,Informations Webredaktion," Leg med køn
Knud Held-Hansen, Aalborg
Vi tænker for meget i begrænsninger og for lidt i muligheder. Det skal regeringsgrundlaget nu ikke beskyldes for. Der står nemlig sort på hvidt:
»Regeringen vil sikre, at medmødre til børn undfanget ved kunstig befrugtning omfattes af børneloven på lige fod med fædre« og »Regeringen vil undersøge reglerne om kønskorrigerende behandling, herunder mulighederne for at foretage juridisk kønsskifte uden krav om kirurgiske indgreb«.
Begge forslag kan fremkalde panderynker, men trækker måske også lidt på smilebåndet. Måske kunne det være helt spændende at afprøve en tilværelse som kvinde. Det ville give nye muligheder. Men betingelsen skulle nu være, at man kan vende tilbage til det, man er født som, med de mangler og skavanker der er ved det. Regeringsgrundlaget er ej blot til lyst, men både til at le og græde over.
Pinligt politi
Ulla Jessing, Virum
Det verdensberømte billede af den københavnske politimand, som bringer andemor med sine ællinger sikkert over gaden, krakelerer, når man erfarer, at Københavns Politi har forsøgt at forhindre, at fredelige demonstranter som ønsker en bedre klimapolitik, kan få den retfærdige behandling de fortjener.
Politiets nidkære forsøg på at grave private oplysninger frem, der måske kan kompromittere nogle af demonstranterne før ankesagen i landsretten, er simpelthen modbydelige. Det var godt at byretten fandt forholdene under frihedsberøvelsen nedværdigende og derfor i strid med den Europæiske Menneskerettighedskonvention.
Det er pinligt for politiet, at de ikke har taget byrettens dom til efterretning. Det er ikke politiet værdigt. Borgerne må have ret til frit at gå i demonstrationer uden frygt for vilkårlige anholdelser. Derfor må den nye regering meget hurtigt sørge for, at den udemokratiske Lømmelpakke forsvinder. Retsstaten må vi værne om.
Tegner over hele landet
Geoffrey Cain, Hellerup
Det er måske lidt overdrevet at sammenligne Tegner med hans lærermester og inspirator, den franske billedhugger Rodin, men alligevel er der mange af Tegners ting, der er på højde med Rodins.
Desværre er førstnævnte nok kommet lidt i miskredit pga. af de muskelsvulmende kæmper, han en overgang var så glad for. Men Tegner skabte også en mængde yndige og helt igennem menneskelige figurer, der efter min mening kan regnes med til Europas bedste billedhuggerkunst.
I stedet for at vansmægte som støvede gipsafstøbninger i Tegners Museum oppe i Nordsjælland, kunne de støbes i bronze og stilles op på gader og pladser over hele landet. De ville gøre Danmark smukkere.
Danmarks bør sekulariseres
Ib Christensen, Randers
Det udvalg, som regeringen vil have til at se på folkekirkens forhold til staten, bør fokusere på følgende:
Oprettelse af kirkeråd, som kan overtage hele styringen af folkekirken. Fødselsregistrering, partnerskabsindgåelse/ægteskabsindgåelse samt begravelsesvæsen skal overgå til kommunerne.
Folkeskolens kristendomsundervisning ændres til undervisning i religion, etik og livsanskuelse, og timetallet begrænses til fordel for vigtigere fag. Konfirmandundervisning må ikke ske i undervisningstiden.
Folkekirken skal finansiere sig selv, inklusive præsternes lønninger, og overtage opkrævningen af kirkeskatten. Skattefradragsretten for såkaldte 'anerkendte' trossamfund afskaffes. Derved respekteres Grundlovens paragraf 68, som siger, at 'ingen er pligtig til at yde personlige bidrag til nogen anden gudsdyrkelse end den, som er hans egen'.
Grundlovens paragraf 4 siger at »den evangelisk-lutherske kirke er den danske folkekirke og understøttes som sådan af staten«. Denne kan respekteres ved at staten yder støtte til bevaringsværdige kirkebygninger. Paragraf 6 som siger, at »kongen skal tilhøre den evangelisk-lutherske kirke«, skal fjernes ved førstkommende grundlovsændring. Gerne sammen med monarkiet.
Skønt bøssefokus
Hans Krab Koed, Vamdrup
Grete Brandt beklager 11. oktober, at vi skal have at vide, at kulturministeren er bøsse. Slap dog af, Grete Brandt, selvfølgelig skal vi vide det, hvad skulle vi ellers læse i stedet, at han er enlig, ugift eller barnløs?
Om alle de andre ministre hører vi jo frejdigt, at de er gift med den og den, og de har så og så mange børn. Køn og seksualitet er altså ikke samme kategori som gulerødder eller grå stær. Det er afgørende for vor identitet, især hvis det negligeres.
Det er skønt, at vi bøsser nu kan spejle os i et godt forbillede. Husker tydeligt da jeg i 1980'erne søgte præstestillinger og oplyste i ansøgningerne, at jeg var gift med Klavs. Det var så provokerende og rystende, at jeg ikke fik stillingerne. Hvad skulle jeg ellers have gjort, vi boede sammen og gør det stadig. Godt tiden er en anden i dag.
R tæller ikke til 90
Kasper Søby Jensen, SF, Ishøj.
Jørgen Garp mener 11. oktober at argumentet om, at man skal kunne tælle til 90, også må gælde for de radikale. Men sådan forholder det sig faktisk ikke.
Radikales store sejre ved regeringsdannelsen består i det store hele af ting, de har forhindret i at blive gennemført — øget skat på banker, millionærer og aktier. At forhindre andre i at gennemføre dette, kræver blot, at de andre ikke kan tælle til 90.
Jørgen Garp mener, at de radikale skal kunne tælle til 90 for at gennemføre klima-, værdi- og uddannelsespolitik, og at de derfor havde været afhængige af S og SF.
Problemet er, at havde S og SF gjort det, var Radikale blevet stående uden for regeringen. Derpå havde Helle Thorning dannet en S-SF-regering, som efterfølgende skulle tælle til 90 vedrørende økonomisk-, klima-, værdi- og uddannelsespolitik. Resultatet var blevet det samme eller værre.
Når det alligevel er en fordel at have Radikale med i regeringen, handler det om den lange bane. Om to år når der ikke længere er nogle valgløfter der skal forhindres, men nye problemer der skal løses, er Radikale nødt til at være med i et flertal med S og SF. Til den tid skal alle sider gå på kompromis, hvis regeringen skal overleve. Og i den situation er det alt andet lige bedre at have Radikale inde end ude.
Symbol på ulighed
Søren Blaabjerg, Hørning
Det er velgørende, at der nu åbnes op for en debat om, hvorbidt Danmark fortsat skal være et slags monarki. Selv mener jeg afgjort nej. Det er slet ikke så meget på grund af pengene, det koster at drive og vedligeholde menageriet. Det er på grund af den indeholdte signalværdi af dette antikverede snobbecirkus af rang, hvilket formentlig også er hovedgrunden til, at de borgerligt orienterede mennesker slår kors for sig, blot muligheden af monarkiets afskaffelse så meget som nævnes.
Det signal kongehuset står for, er jo, at det er helt i orden, at nogen i samfundet er privilegerede uden at have gjort sig fortjent til det, og at det er helt i orden med store sociale forskelle fra toppen til bunden af samfundet. Og er der noget kongehuset just er symbol på, så er det ekstrem ulighed.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,13. oktober 2011,Pinligt politi
12039,/debat/2011/06/laeserbreve-15,Læserbreve,Informations Webredaktion," Krarup fremturer med løgn
Heinrich R. Jørgensen, Mårslet
Med sin kommentar den 9. juni må det efterhånden være 15. gang, jeg ser Søren Krarup (DF) fremture med usandheder om Grundlovens § 44.
Der står, at ingen udlænding kan opnå indfødsret, uden ved lov. Den tekst har været en del af Grundloven siden førsteudgaven fra 1849.
Hvad er en udlænding? Det er en person, der ikke kan opnå indfødsret administrativt. Det var praksis før den omtalte lov fra 1776, hvor princippet stadfæstes i egentlig lov.
Et princip, der handler om, at er man født og opvokset i landet, er man at regne for at være dansk. Enkelt og logisk. Ordfører Krieger udtalte under Rigsdagens forhandling om den første grundlov:
»Jeg troer ikke, at denne Paragraph giver Anledning til Tvivl; naar man, hvad man vistnok maa, forstaaer Paragraphen saaledes, at den, som ikke har Indfødsret, efter den ikke kan saae Indfødsret uden ifølge Lovhjemmel, saa maae alle de Tvivl, der kunne opstaae, være henviste til en Fortolkning af den gjældende Indfødsret.«
Det har været dansk praksis at tildele indfødsret før den første Grundlov, og det har også været det siden. Der er derfor ingen retskik, der peger i retning af, at Folketinget ikke skulle kunne vedtage love, herunder tiltræde konventioner, der fastslår regler for tildeling af indfødsret.
Hvormed Folketinget selvfølgelig pålægger fremtidige folketing, at beslutte at tildele indfødsret efter gældende regler. Den gældende Indfødsretslov, der blev ændret i 2004, tilstår nordiske statsborgere indfødsret ved ansøgning.
Søren Krarup fremturer med de samme usandheder gang på gang.
Røde kræfter  i Latinamerika
Bill Atkins, Kastrup
De venstreorienterede kan noget i Latinamerika; senest i Peru er det lykkedes at kaste den liberalistiske præsident på porten, trods massiv amerikansk indblanding i valget til fordel den siddende præsident.
Dagbladet Arbejderen meddeler den 9. juni, at når Perus nyvalgte præsident, Ollanta Humala, indtager præsidentpaladset i Lima den 28. juli, så er hans største mål at afskaffe fattigdommen.
Pengene vil Humala tage fra de rige og multinationale selskaber, der skal til lommerne og betale mere i skat.
En begivenhed, der behændigt er blevet forbigået i strømmen af nyheder i vores borgerlige medier.
Vores lidelser er rent til grin
Sara Dahlstrup Mogensen, Valby
Information skriver den 7. juni, at de døde bådflygtninge i Middelhavet ikke vækker følelser i Europa. Men det er lige præcis europæernes problem, fordi det er os, der med vold og magt forsøger at bygge en mur op omkring os selv.
En dødelig mur, viser det sig, og så bliver vi alligevel nogle gange kede af det. For det skulle jo bare være en mur, der kunne indramme vores passivitet på en sådan måde, at vi kunne opretholde illusionen om vores egen skønne demokratiske sjæl.
Vi gør os selv afmægtige for at bevare et system, hvor vi indtager en privilegeret, omend lidet beundringsværdig position. Vi degraderer os selv og lider selv under det.
Vi lider, når vi placerer os selv i rollen som passive, afmægtige ofre, der er i stand til at identificere andres lidelse. Lidelse er passivitet, og lige nu vil jeg vove at påstå, at det er os europæere, der lider mere end alle de mange nordafrikanerne, der trods alt går aktivt til værks.
De, som lider i Nordafrika, lider aktivt, hvis man kan sige det sådan. Nogle dør i bevægelsen, men der er trods alt bevægelse og kampe, der muligvis er værd at dø for. Det kunne vi også lade os inspirere af.
Nu har befolkningerne i de pågældende regimer fået nok, og så står vi igen med de problemer, som var vores fra starten. Og vi tror tilsyneladende stadig, at vi har fat i den lange, 'demokratiske' ende. Det ville faktisk være til grin, hvis det ikke var  fordi, det havde så fatale konsekvenser.
VKO leger med Københavns sundhed
Lars Weiss, MB (S)
Fra 1996 til 2010 er antallet af københavnske bilejerskaber, som statistikerne kalder dem, steget med 50 procent, og prognoserne forudser fortsat stigning. Udvidelsen af bilparken i København betød, at regeringen i 2010 ikke kunne overholde grænseværdierne for kvælstofdioxid, og en EU-retssag truede.
Regeringen lovede så Europakommissionen, at luftforureningen i hovedstaden ville opfylde grænseværdierne i 2015, og det private analysefirma COWI blev sat til at følge forureningsgraden.
COWI-tallene var i første omgang positive, men nu viser det sig, at firmaets målinger i flere tilfælde er foretaget de forkerte steder i byen. En ny rapport fra Danmarks Miljøundersøgelser konkluderer, at forureningen seks steder i København stadig vil ligge over grænseværdierne, også i 2015.
Det betyder stigende risiko for hjerte-karsygdomme, kræft og nedsat lungefunktion blandt københavnerne.
Det spinkle VKO-flertal på Christiansborg spænder ben for to indlysende midler mod forureningen, som eksperterne anbefaler: stramme miljøzoneregler og trængselsafgifter.
Og de tre partiers grupper på Københavns rådhus  12 ud af 55 mandater  gentager som bugtalere den falske myte om trængselsafgifterne som en rød skat.
Lyt til Jesper Jespersen
Jens Carstensen, København
Man må håbe, at Jesper Jespersens kritik af DREAM-modellen (7. juni) bliver taget til efterretning og studeret nærmere af vore politikere.
Vi skal ikke have working poor-problematikker ind ad bagdøren, bare fordi den fremherskende økonomiske model dikterer et falsum om ligevægt på sigt.
Fordelingsnøglen er ved at knække på baggrund af et alment brugt neoklassisk postulat, som højst sandsynligt ikke holder vand.
Politikerne skaber racisme
Per Langholz, Lyngby
Reaktionen fra de venstreborgmestre, der har kritiseret tonen i udlændingedebatten, er starten på den endelige afstandstagen til DF's ekstreme populistiske fremmedfjendske politik.
Det er DF, der har skabt en ondskabsfuld stemning i Danmark mod dem, der ikke er etniske danskere. Denne ondskabsfulde stemning er skabt af politikere, der har udtalt sig, som var de fulde bodegagæster.
Det er politikere uden anstændighed og forståelse for, at folketingspolitikere altså har en anden position end den almene dansker.
Det er politikerne, der har hovedansvaret for de racistiske tendenser i Danmark, når de kommer med udtalelser, der legitimerer sådanne holdninger.
Danskere med anden etnisk baggrund møder jo ikke de almindelige danskere som racister eller som særligt nedladende.
Men de kan hele tiden læse i aviserne og se i tv, hvordan de danske politikere legitimerer racistiske holdninger.
Der er skabt reel forskelsbehandling med 24-års regelen, pointsystemet, starthjælpen og masser af symbollovgivning. Det er politikerne, der mener, at Danmark skal bryde internationale konventioner og bryde EU-regler.
Der skal et opgør med den fremmedfjendske politik og de holdninger som DF's politikere har skabt, og politikerne der er ansvarlige for dette, skal uanstændige.
Det er blot et spørgsmål om tid før DF får deres dom.
Journalisters dårlige vane
Bjarne Bisgaard, København
Information skriver 8. juni, at flere økonomer ønsker et etisk kodeks for faget. Men en del af problemet er vel, at journalister har fået den dårlige vane, at journalistik kun fungerer, hvis man har et hav af såkaldte eksperter til at kommentere.
Man tager sig ikke tiden eller har ikke evnerne til at klarlægge den enkelte eksperts dagsorden, men forfalder til lidt mikrofonholderi  og så er den i kassen.
Ikke-liberale uni-regler
Einar Carstensen, Klemensker
Nanna Mik-Meyer skriver den 8. juni, at det er meget svært at finde undervisere til at afvikle eksaminer på universiteterne.
Jeg troede ellers i min naivitet, at universitetsloven var gennemsyret af nyliberalistiske ideer.
Altså burde godtgørelsen for eksamensafvikling automatisk stige, når det er vanskeligt at finde personer, der vil udføre denne opgave.
Flere fisk  i farvandene
Allan Hansen, Vipperød
Forhåbentlig betyder EU's forslag til en ny fiskeripolitik, at alt, hvad der fanges, skal bringes i land.
Forhåbentlig betyder det, at fødevareministeren nu er gået væk fra Danmarks tidligere holdning, om at det kun skal gælde nogle fisk og kun nogle fiskerier. Forbuddet mod udsmid burde indføres allerede fra 2012. Hvorfor vente til 2014? Et altomfattende forbud mod udsmidning er nødvendigt for at indføre en økosystembaseret forvaltning af fiskeriet.
Danmark burde helhjertet støtte EU's vision om dette. En fornuftig forvaltning af fiskeriet kunne give op til 100 gange flere fisk i vores farvande.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,14. juni 2011,Leave this field blank 
11727,/debat/2011/08/blandede-boliger-udvikler-velfaerden,Blandede boliger udvikler velfærden,Knud Aarup," Rasmus Prehn og Socialdemokraterne var for nylig ude med forslag om at fremme udviklingen af socialt blandede boligområder og brugte bl.a. argumentet, at socialisering på tværs af sociale skel fremmer den sociale mobilitet.
Det synspunkt blev straks imødegået af flere eksperter. Ifølge dem var der ikke belæg for at udvikle de svageste ved at etablere blandede boligområder (Information 25. juli).
Problemet er, at disse eksperter anlægger en for snæver synsvinkel på de forslag, som Rasmus Prehn har fremført. Forslagene skal ikke vurderes alene, men ses i sammenhæng med en lang række andre initiativer, som har til formål at genoprette det danske velfærdssamfund.
Lighed skaber tillid
Den forholdsvis store lighed mellem danskere og den store gensidige tillid er afgørende grundsten for det demokratiske Danmark. De seneste 15-20 års udvikling har øget uligheden, og det vil på sigt svække den gensidige tillid.
I dag løser velfærdssamfundet ikke i tilstrækkeligt omfang sine helt grundlæggende opgaver i forhold til samfundets dårligst stillede. I stedet er fokus på leverance af offentlig service til de mange. Derfor er det vigtigt, at der udvikles politikker, som peger i en anden retning end den nuværende, for ellers vil ulighed føre til svækket tillid og i sidste ende til social uro.
Social udvikling forudsætter, at vi mange forskellige steder sætter politisk ind for at understøtte social lighed. Det skal bl.a. ske i dagtilbuddene og i folkeskolen gennem øget pædagogisk støtte til de børn, som har svag hjemmebaggrund.
Det kan også ske gennem en mere bevidst omfordeling af midler til de skoler, som er placeret i socialt belastede områder. Det kan ske gennem opfyldelse af målsætningen om, at 95 pct. af en ungdomsårgang får en ungdoms- eller erhvervsuddannelse. Og flere kunne nævnes.
En væsentlig brik i en sådan retablering af det danske velfærdssamfunds drejer sig også om udvikling af viden og udveksling af erfaring på tværs af sociale skel i samfundet.
Lukkede sociale kredse
Der mangler i dag steder sociale rum hvor man kan møde hinanden på tværs af sociale forskelle. Fordi vi bor på den måde, vi gør, har folkeskolen mange steder mistet den funktion.
Det har med Lars Olsens ord ført til manglende udvikling af kendskab og venskab på tværs af sociale klasser. Der skal derfor satses bevidst på at udvikle sådanne rum, og nye ideer er velkomne.
Jeg har selv været fremme med forslag om etablering af en eller anden form for obligatorisk velfærdstjeneste for alle unge under 25 år. På samme måde ser jeg Rasmus Prehns forslag som et bidrag til en ændret udvikling.
Det er positivt, at centrale politikere nu begynder at se boligpolitiske tiltag i sammenhæng med andre politikker for at fremme nye politiske mål. I alt for mange år har boligpolitikken kun været styret af markedskræfterne og i enkelte tilfælde (salg af almene boliger) af ideologisk forherligelse af den private ejendomsret.
Udflytningen fra bykernerne, opbygning af store parcelhusområder og etablering af store boligforeningsbyggerier har ført til en tydelig social og etnisk segregering af boligmarkedet. Den almene boligsektor er over de sidste 25 år blevet til dominerende bosted for personer på overførselsindkomst med heraf følgende koncentration af sociale- og etniske problemer. Det er den udvikling, som Rasmus Prehns politiske forslag ønsker at ændre.
Mixofobi
Det er på tide at gøre op med den hidtidige udvikling. Det, at vi i dag i meget stort omfang har bosat os ved siden af dem, som ligner os selv, udgør et demokratisk problem. Den tyske filosof Zygmunt Bauman taler om, at der i de vestlige samfund har udviklet sig en generel mixofobi, dvs. angst eller modvilje til at indgå i sammenhænge med andre end dem, som ligner en selv.
Samfundet er opdelt i en række delsamfund, der internt består af identiske individer, fællesskaber af ligesindede. Her er hverken plads til at tage hensyn til dem udenfor eller til at klare de forskelligheder, som altid opstår i mellemmenneskelige relationer.
For Bauman får den tiltagende mixofobi som konsekvens, at vi mister evnen til at nå frem til fælles og delte meninger og dermed en fælles accepteret aftale om, hvordan vi opfører os over for hinanden.
Det er utrolig afgørende, ikke mindst i lyset af 22. juli-begivenhederne i Norge, at vi får vendt udviklingen og går bevidst efter at bekæmpe mixofobi i det danske samfund. Kun herved kan vi bevare de skandinaviske velfærdssamfund og dermed også den særlige form for samtaledemokrati, som vi er mange, der værdsætter så højt. Set i denne sammenhæng og ikke som isolerede boligpolitiske tiltag giver Rasmus Prehns forslag rigtig god mening.
 
Knud Aarup er direktør for Social og arbejdsmarked i Randers Kommune




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,8. august 2011,"Det har med Lars Olsens ord ført til manglende udvikling af kendskab og venskab på tværs af sociale klasser. Der skal derfor satses bevidst på at udvikle sådanne rum, og nye ideer er velkomne."
724,/debat/2016/02/ny-aftale-glemmer-aeldre-borgere-eget-hjem,Ny aftale glemmer ældre borgere i eget hjem,Annegrethe Jørgensen," Politikerne har netop indgået en bred aftale om at omlægge de tilsyn, som udføres af Styrelsen for Patientsikkerhed. Før var det især plejehjem og privathospitaler, som fik tilsyn, men fremover skal tilsynene ifølge aftalen flyttes ud til de områder af sundhedsvæsenet, hvor der er størst risiko for patientsikkerheden.
Men hvis man har berøring med hjemmeplejen – som professionel, pårørende eller bruger – ved man, at den er et klart risikoområde. De fleste af vore ældre medborgere bliver i dag boende i eget hjem, når de svækkes af sygdom. Og stadig flere ældre i eget hjem har meget komplekse sygdomsbilleder, som før i tiden ville have betydet indlæggelse i længere tid, end det er muligt i dag.
Jeg har arbejdet i hjemmeplejen indtil for nylig, og mine erfaringer får mig til at reagere på dette store hul i patientsikkerheden.
I hjemmeplejen er det hverdag, at man som hjælper må klare sig på bedste beskub, fordi dokumentationen af patientens pleje og tilstand er mere eller mindre mangelfuld. Med hensyn til medicinhåndtering er de korrekte procedurer ganske omfattende, og på grund af tidspres fristes man til at springe over, hvor gærdet er lavest.
Kørelisten giver heller ikke altid plads til, at der skal gå mindst fire timer mellem hver gang, borgeren får medicin, med deraf følgende risiko for mindre effekt og/eller bivirkninger.
Nogle gange betyder det, at borgeren bliver indlagt på grund af ’trivielle’ ting som dehydrering eller konfusion på grund af forstoppelse, der kunne have været undgået, hvis der havde været tid og faglighed til at se og reagere på tidlige symptomer.
Nogle gange sker det, som ikke må ske. En borger dør, og teamet omkring hende må bagefter konkludere, at det måske kunne have været undgået med bedre dokumentation af pleje og observationer. Fejl og mangler, forsømmelser, som i nogle tilfælde er så graverende for patientsikkerheden, at det er omsorgssvigt. Hvorfor bliver det ikke opdaget? Hvor er tilsynet?
Sig det fagligt
Hjemmeplejen nævnes ikke i Sundhedslovens §219, som er grundlag for det hidtidige embedslægetilsyn. Selv om ældre og svækkede borgere er patienter i den forstand, at de er syge og plejes af sundhedspersoner, er deres patientsikkerhed derfor overladt til den regulering, der følger af Serviceloven. Det betyder, at de kommunale politikere kan vedtage tilsynsmåder, som reelt ikke opfanger problemerne.
I Aarhus Kommune sker tilsynet for eksempel via fire konkrete indsatser:
1) Løbende, individuel revisitering af borgerne – som først og fremmest er afhængig af at plejepersonalet med de varme hænder også har tid til at dokumentere fokusområder mm. i plejeplan. Det er ikke altid tilfældet.
2) »En årlig intern audit med fokus på kvalitetssikring og patientsikkerhed« – men utilsigtede hændelser (f.eks. fald og forkert medicinhåndtering) når kun til forvaltningen, hvis der har været tid til at dokumentere dem i de dertil indrettede skemaer. I øvrigt indebærer en sådan »intern audit« vel en betænkelig sammenblanding af tildelings-, udfører- og kontrolfunktionen?
3) Brugerundersøgelse – men borgerne er (næsten) altid tilfredse, hvis de har en god relation til hjælperen.
4) Opfølgning på klager – men ældre borgere klager sjældent, netop fordi de er bange for at ødelægge den gode relation.
Er det nye risikobaserede tilsyn så et fremskridt eller tilbageskridt for vore ældre medborgere? Politikerne har endnu en gang vendt det blinde øje til patientsikkerheden for ældre og svækkede borgere i eget hjem. Det giver bange anelser for resten af loven, som kan betyde, at også situationen på plejehjem stille og roligt forringes igen som følge af færre tilsyn.
Hvis du er pårørende til en ældre og svækket borger – i eget hjem eller på plejehjem – gælder det derfor om at synliggøre eventuelle problemer. Og hvis du er professionel inden for området, skal du sige det højt og sige det fagligt (FOA’s opfordring), hvis du oplever problemer med patientsikkerheden!
Annegrethe Jørgensen er social- og sundhedshjælper
",0.0,20. februar 2016,"1) Løbende, individuel revisitering af borgerne – som først og fremmest er afhængig af at plejepersonalet med de varme hænder også har tid til at dokumentere fokusområder mm. i plejeplan. Det er ikke altid tilfældet."
2716,/debat/2015/04/fleksible-arbejdsmarkeds-hovedpine,Det fleksible arbejdsmarkeds hovedpine,Finn Wiedemann," Det moderne, fleksible arbejdsmarked har efterhånden vist sig ikke at være den drøm, der var udsigt til, da industrisamfundets skorstene dampede af, og bureaukratiets jerngreb blev løsnet.
Fremtidsguruer som Alvin Toffler og John Naisbitt tegnede op igennem 1980’erne konturerne af det spændende samfund og arbejdsmarked, som inden længe ventede os. Et samfund, hvor vi kunne få lov til at bruge alle vores evner og ressourcer. Det ville blive sjovt at gå på arbejde, det ville blive personligt udviklende. Den skarpe opdeling mellem fritid og arbejde, som industrisamfundet havde indført, og som havde kløvet vores liv i to, ville forsvinde.
Pyramiderne skulle rives ned, som SAS-guruen Jan Carlzon proklamerede i slutningen 1980’erne, og budskabet spredtes i medierne og i de over 100.000 bøger, som blev langet over disken. Få år senere lancerede den dynamiske Lars Kolind ideen om, at fremtidens virksomhed var en spaghetti-organisation. I høreapparatsvirksomheden Oticon trillede man rundt med rulleborde i åbne kontorlandskaber, sådan at medarbejderne rigtig kunne mingle.
Fra midten af 1990’erne begyndte en ny bølge af bøger at skylle ind over boghandlerne, og kursusudbydere docerede, at vores organisationer skulle være lærende. Inden længe blev begrebet om vidensdeling lanceret. Vi skulle lære at dele og udveksle viden. Det var sådan, man gjorde i det vidensamfund, vi inden længe alle ville blive en del af. Side-løbende med dette blev begreber og initiativer som det udviklende arbejde og den ’hele’ medarbejder lanceret inden for det offentlige arbejdsmarked, hvor det blev slået fast, at nye tider var på vej, og at der var sammenfald mellem organisationens og medarbejderens interesser.
Spørgsmålet er imidlertid: Hvorfor gik det ikke sådan, som fremtidsforskere og organisations- og managementlitteraturen prædikede?
Avancerede trælle
Budskabet i den massive strøm af bøger var, at fremmedgørelse, nedslidning, rutinearbejde, kedsomhed og udbytning af arbejdskraften ville forsvinde, når det nye arbejdsrige indfandt sig. I stedet skulle vi udvikle os, have det sjovt og lede os selv – i de mest progressive virksomheder blev det oven i købet så sjovt at gå på arbejde, at der blev indrettet særlige rum for legesyge voksne, hvor kreativiteten kunne blive tanket op.
Men i dag er det, som om tømmer-mændene med bankende hovedpine, racermave og røde øjne har indfundet sig. Det er ikke gået, sådan som vi havde drømt om.
Man skal selvfølgelig huske, at inden for andre dele af arbejdsmarkedet – eksempelvis store dele af serviceindustrien – var der ingen mure, som faldt. Denne sektor er fortsat præget af rutinearbejde, hvis indhold og mangel på direkte indflydelse minder om den måde, mange arbejdspladser var indrettet på i industrisamfundet. Men i slutningen af 1990’erne pegede den amerikanske sociolog Richard Sennett som en af de første på, at det moderne, fleksible arbejdsmarked havde sine omkostninger. Det nye fleksible og grænseløse arbejdsmarked gjorde os ikke nødvendigvis lykkelige. Tværtimod var vi blevet forvandlet til avancerede trælle, som aldrig havde fri, og som aldrig blev færdige. Vores kollegaer var blevet erstattet af skiftende teammedlemmer. Jobbet var blevet skiftet ud med opgaver. Livstidsansættelser var blevet til projektansættelser. I mange tilfælde var chefen forsvundet, i stedet var vi blevet vores egen kritiske og straffende chef, som aldrig er tilfreds og aldrig under os selv frihed og fritid.
Siden er denne udvikling taget til. Løbende rapporter om øgede stresssymptomer og dårligt arbejdsmiljø tikker ind inden for store dele af arbejdsmarkedet. Ifølge Stressforeningen er 35.000 ansatte i øjeblikket sygemeldt på grund af stress, ligesom hver niende offentligt ansatte det seneste år har været sygemeldt med stress.
Seks råd
De negative historier har erstattet de positive historier. De faktiske forhold i videns- og netværksindustrien viste sig at være nogle helt andre.
Senest har debatpublikationer som Svend Brinkmanns bog Stå fast – hvis popularitet og udbredelse tyder på, at hans analyser har ramt tidsånden i en vis legemsdel – analyseret, hvordan kravet om kontinuerlig forandring og omstilling på arbejdspladsen og jagten på personlig udvikling løber sammen. Brinkmann har formuleret syv råd om, hvordan vi kan blive bedre til at håndtere kravene fra såvel privat- som arbejdslivet.
I forlængelse af dette vil jeg gerne give seks råd om, hvordan man kan modstå nogle af problemerne, som det moderne fleksible vidensarbejdsmarked byder på, så man kan undgå at sove og dø med arbejdstøjet på. Nogle af rådene er ikke så svære at følge, andre kalder på fælles handlinger og værdiændringer. Enkelte af rådene taler for mere radikale samfundsændringer, som næppe lader sig gennemføre inden for en kort tidsperiode.
Vi skal lære at sige nej til nye spændende opgaver, før vi enten af os selv eller af vores overordnede har fået anvisning på, hvilke gamle opgaver vi ikke længere skal løse. Der er grænser for, hvor mange flere opgaver vi kan klare, og den grænse er for længst overskredet.
Vi skal sige nej til at dokumentere og evaluere alting. Alle ved – også dem, der kræver dokumentation og evaluering – at størstedelen af den dokumentation og evaluering, som foretages, aldrig bliver brugt. Det er et meningsløst ritual, som tager tid fra de vigtigste opgaver. Det er de kolde hænders forsøg på at hindre de varme hænder i at gribe fat i de reelle problemer og opgaver.
Vi skal lade være med at tage telefonen og åbne vores arbejdsmails, når vi har fri. Vi skal ikke være online og tilgængelige uafbrudt om aftenen, i weekenden og på ferien. Her kunne vi alle lære noget af lærernes nye arbejdsoverenskomster: Når klokken er 16, så bliver lærdommens lys slukket i den danske folkeskole, som var der én, der trak i hovedafbryderen hver dag på samme tid.
Vi skal have en mere demokratisk ledelse og forlade forestillingen om, at en leder kan lede en hel skole eller et helt institut eller universitet. I en nylig undersøgelse giver mange skoleledere udtryk for, at de ikke når de væsentlige opgaver. Ikke engang superleder-mennesker kan overkomme det arbejdspres, som hviler på dem. Såfremt vi udviklede mere demokratiske institutioner, ville vi få bedre arbejdsforhold.
Vi skal igen lægge vægt på at værdsætte tradition, gentagelse, rutine, kontinuitet og stabilitet. Ting bliver ikke altid bedre af, at urene hele tiden stilles om og rykkes frem og tilbage. Enhver sportsmand og musiker ved, at nøglen til succes ligger i øvelse og den hårde kontinuerlige træning. Skalaer, som bliver repeteret, og træningspas, som bliver gentaget.
Det sidste, sværeste og måske mest radikale råd er, at embedsmænd, konsulenter og ledere skal have forbud mod nytænkning, forandring og innovation halvdelen af deres arbejdstid. I stedet skal de lade de ansvarlige bag skranken, bag katederet eller skrive-bordet få mulighed for at udføre deres arbejde i ro og fred. Hvad skal de så lave i stedet for? Ja, måske kunne vi undvære nogen af dem og bruge ressourcerne på at skabe bedre rammer for pasning af børn, uddannelse og andre primære velfærdsydelser.
Finn Wiedemann er lektor ved Institut for Kulturvidenskaber på Syddansk Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",20.0,23. april 2015,"Fremtidsguruer som Alvin Toffler og John Naisbitt tegnede op igennem 1980’erne konturerne af det spændende samfund og arbejdsmarked, som inden længe ventede os. Et samfund, hvor vi kunne få lov til at bruge alle vores evner og ressourcer. Det ville blive sjovt at gå på arbejde, det ville blive personligt udviklende. Den skarpe opdeling mellem fritid og arbejde, som industrisamfundet havde indført, og som havde kløvet vores liv i to, ville forsvinde."
11416,/debat/2011/09/danmark-taler-dansk,I Danmark taler vi dansk,Dorte Lønsmann og Anne Fabricius," »Hvorfor taler I ikke dansk derhjemme, når nu I bor i Danmark?«. Det spørgsmål har 19-årige Caroline og 16-årige Sophie fået masser af gange.
Hjemme hos Sophie og Caroline taler de nemlig engelsk, fordi deres mor (den ene forfatter til denne kronik) er indvandret fra Australien.
Caroline og Sophie bliver også tit spurgt: »Taler din mor dansk?« Spørgsmålene afslører en underforstået opfattelse af, at sprog og territorium hænger sammen. Man taler dansk i Danmark. Samtidig viser de forestillingen om, at sprog og nationalitet hænger sammen — mon ikke en australier burde tale dansk efter 19 år i landet? synes det implicitte spørgsmål at være.
Den slags underforståede antagelser om sprog og sprogbrug kaldes sprogideologier. De har en vigtig rolle i forhold til at regulere vores forventninger og hjælpe os med at forstå, hvordan verden hænger sammen. Men de har også en snærende side. De er med til at skabe sociale kategorier og grænser, og som sådan bidrager de til et simplificeret billede af den sproglige virkelighed. Det sætter folk i bås.
Et land — et sprog
Én meget almindelig sprogideologi er 'et land, et sprog'-ideologien. Her kædes sprog, nation og nationalitet uløseligt sammen, og etsprogethed bliver opfattet som normen.
Denne ideologi fremstiller Danmark som et etsproget samfund, hvor dansk er det eneste sprog, der bruges, og dermed det eneste sprog, der anerkendes.
Udtryk for denne sprogideologi findes utallige steder i Danmark — i politik, den offentlige debat og hos virksomheder.
I et debatindlæg med titlen Christiansborg svigter det danske sprog på Dansk Folkepartis hjemmeside skriver folketingsmedlemmet Martin Henriksen: »I Danmark er vi danskere, og i Danmark taler vi dansk.«
Han bruger sætningen som et argument imod at indføre engelsk som undervisningssprog i visse fag i folkeskolen.
Og i et debatindlæg på 24.dk den 21. marts 2011 skriver en debattør: »I Danmark taler vi dansk indbyrdes, og udlændinge, der slår sig ned her, har bare at lære det.«
Udtalelserne afspejler tydeligvis ikke den sproglige virkelighed der allerede eksisterer i Danmark — en virkelighed, hvor der hver dag bruges andre sprog end dansk, også blandt danskere.
Til gengæld afspejler de på glimrende vis 'et land, et sprog'-ideologien.
Lad os bare tale dansk
Vi genfinder denne sprogideologi erhvervslivet. Min (Dorte Lønsmann) ph.d.-afhandling undersøger sprogbrug og sprogideologier i en international virksomhed i Danmark.
Da engelsk er koncernsprog i virksomheden, kunne man måske tro, at brugen af engelsk er normen. Imidlertid bruges dansk så vidt muligt. Dette betyder, at engelsk kun bruges med ikke-dansktalende, og endda ikke altid i disse situationer.
Et eksempel på den tendens finder man i virksomhedens kantine, hvor menuen kun er på dansk. Som en af de ikke-dansktalende medarbejdere sagde: »Dorte, du kan skrive, at frokosten altid er en overraskelse, når man ikke kan dansk.«
Normen om at bruge dansk så vidt muligt hænger nøje sammen med medarbejdernes sproglige ideologier. Ideologien om Danmark som et dansktalende samfund kommer især til udtryk i mødet med 'det fremmede'. I denne internationale virksomhed vil det sige i mødet med de udenlandske medarbejdere. En del forsøger at lære dansk, men ikke alle. Og fravalget af dansk bliver ikke positivt modtaget af de danske kolleger — netop fordi den ideologiske baggrundsantagelse er, at i Danmark taler vi dansk.
Og medarbejderne kæmper dagligt med 'det fremmede', eftersom koncernsproget i virksomheden er engelsk. I situationer, hvor der kan være tvivl om sprogvalget, bruges argumenter som »vi er jo trods alt danskere, det er en dansk virksomhed« ofte for valget af dansk.
Engelsk udfordres til gengæld ikke, når det gælder sprogvalg til international kommunikation. En anden stærk sprogideologi i virksomheden beskriver nemlig engelsk som det eneste mulige valg til international kommunikation. Andre sprog opfattes simpelthen ikke som en mulighed.
En medarbejder fortæller, at da han modtog en e-mail på fransk fra en kollega i Frankrig, svarede han på dansk, for »så kan de lære det«.
Han blev med andre ord så provokeret af, at den franske kollega tillod sig at bruge et andet sprog end engelsk til at kommunikere på tværs af landegrænser, at han svarede ham på dansk, vel vidende at franskmanden ikke ville forstå det.
Eneste fremmed
Det er ikke kun internt i virksomheder, at man kan møde ideologien om engelsk som det eneste mulige internationale sprog. Vi genfinder den i en artikel på epn.dk den 13. maj 2011 om vanskelighederne ved at få en kommentar fra italienske AnsaldoBreda om forsinkelsen af de berygtede IC4-tog.
I artiklen ironiseres flere gange over den italienske pressemedarbejders ringe engelskkundskaber. F.eks. skriver journalisten, at hun »besidder engelskkundskaber, der vil få en dansk fjerdeklasseselev til at lyde som Shakespeare«, og at hun »først efter en heroisk indsats [kan] oplyse navnet på en af underdirektørerne«.
Bag disse formuleringer ligger en forventning om, at international kommunikation foregår på engelsk.
I artiklen bygger brugen af ironi på en forudsat fælles forståelse mellem journalisten og læserne om, at selvfølgelig taler man engelsk, når man taler med folk i udlandet, og selvfølgelig bør folk i udlandet også gøre det.
Denne forventning er så selvfølgelig, at det slet ikke er nødvendigt at nævne den i artiklen. At journalisten kunne have opsporet en italiensktalende kollega til at foretage interviewet nævnes slet ikke som en mulighed.
Langt fra virkeligheden
Vores påstand er, at disse sprogideologier netop er ideologier, og ikke beskrivelser af virkeligheden. Der er masser af situationer, hvor der tales andre sprog end dansk i Danmark (som i Caroline og Sophies hjem) og masser af tilfælde, hvor kommunikation på tværs af landegrænser foregår på andre sprog end engelsk.
Så hvorfor er de nævnte sprogideologier så fremherskende? Måske fordi de er så centrale i den forståelsesramme, vi alle sammen er opdraget indenfor. Og måske netop fordi de ikke stemmer overens med virkeligheden.
Sociolingvisten Deborah Cameron peger på, at debatter om sproglige emner reflekterer samfundsmæssige bekymringer.
I det perspektiv skal danskernes sprogideologier ses i forhold til globaliseringens konsekvenser for det danske samfund.
I stedet for klart afgrænsede, homogene samfund — et Danmark, hvor der bor danskere, som taler dansk ·— konfronteres vi i stigende grad med en kompleks og mangfoldig verden, hvor 'det fremmede' trænger sig på i form af international kommunikation og mobilitet.
Og netop fordi det bliver sværere at opretholde illusionen om en ordnet verden, hvor sprog, nation og nationalitet passer ned i skarpt adskilte kasser, bliver disse sproglige ideologier nødvendige i et forsøg på at skabe orden og tryghed i en verden under forandring. Vi taler dansk i Danmark og engelsk i udlandet, det er da til at forstå.
Sprogideologier bliver altså et eksempel på, hvordan Danmark forholder sig til globaliseringen: det er nødvendigt med kassetænkning og simplificering for at håndtere kompleksiteten.
Sprogbrug er en kompleks størrelse. Der tales ikke kun dansk i Danmark og ikke kun engelsk med udlændinge. Pointen er, at denne kompleksitet ikke nødvendigvis skal ses som et problem, men som en ressource, både for individet og på nationalt plan.
Hvis vi kan udnytte disse ressourcer og opdyrke og bevare en ægte interesse for verdens sproglige mangfoldighed, vil vi alle sammen stå stærkere over for de udfordringer, en globaliseret verden byder på.
Dorte Lønsmann er cand.mag. i engelsk og videnskabelig assistent ved Institut for Kultur og Identitet på Roskilde Universitet. Anne Fabricius er ph.d. og lektor i engelsk sprog, ved CALPIU Forskningscenteret, Institut for Kultur og Identitet, Roskilde Universitet.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",27.0,26. september 2011,"Caroline og Sophie bliver også tit spurgt: »Taler din mor dansk?« Spørgsmålene afslører en underforstået opfattelse af, at sprog og territorium hænger sammen. Man taler dansk i Danmark. Samtidig viser de forestillingen om, at sprog og nationalitet hænger sammen — mon ikke en australier burde tale dansk efter 19 år i landet? synes det implicitte spørgsmål at være."
5933,/debat/2014/01/arkitektforening-offentlige-god-blande-boliger,Arkitektforening: Det offentlige er god til at blande boliger,Mathias Koch Stræde," 
	I Gellerupparken i Brabrand har beboerne stemt om, hvordan de i fremtiden skal bo. De har taget en radikal beslutning om, at tre blokke skal væltes i det, der er blevet kaldt Danmarks største ghetto. I fremtiden skal der i stedet være blandede boligformer og private firmaer.

	Det er et eksempel på, hvordan almene boligselskaber og kommuner allerede tænker og handler ud fra en tankegang om, at det er en god idé at blande ældre, yngre og folk med forskellig økonomisk baggrund, siger Jane Sandberg, der er direktør i Arkitektforeningen.

	»Og vi ved fra forskningen, at det giver en dynamik, som forhindrer segregering,« siger hun.

	Jane Sandberg mener, at det er kendt viden for det offentlige, at blandede boligformer giver gode resultater, og at det offentlige sammen med boligselskaberne allerede har absorberet den tankegang, når der bygges og laves om i større boligprojekt.

	Et mindre eksempel er Skjødtgården tæt ved Randers, hvor 14 almene boliger huser både ældre og yngre. Mikset af forskellige aldersgrupper har givet fordele: De ældre passer de andre familiers børn. Imens handler de yngre ind for de ældre, fortæller Jane Sandberg.

	»Men det er selvfølgelig kun noget, der opstår i den bedste af alle verdener,« tilføjer hun.

	»Udfordringen består så i, at en million danskere bor i et parcelhus, hvor de – må vi antage – har det rimelig godt med at have egen matrikel og ligusterhæk. De ønsker ikke nødvendigvis at bo et sted med blandede boligformer.«

	Men samtidig er parcelhusformen den dyreste i forhold til energiforbrug, og når man bor i et sådant kvarter, skal man typisk bruge en bil for at fragte børn, købe ind og arbejde. Det er ikke særligt rentabelt, konkluderer Jane Sandberg.

	»Så hvis man skulle tale på det store fællesskabs vegne, så ville det være en rigtig god idé, hvis vi rykkede sammen og boede mere i blandede boligformer. Men vi lever også i virkelighed, som er reguleret af det private ejendomsmarked, og skal man vise en vej, er det via adfærdsregulering fra det offentliges side. Man kan ikke tvinge det private boligmarked at bygge blandede boligformer,« siger hun.

	»For hvis du spørger enhver ejendomsudvikler, vil han se på, hvad der er midler i. Derfor må det være det offentlige, der går forrest.«

	Jane Sandberg vurdering er, at det offentlige faktisk er »ret god« til at gøre det. Hun nævner, at der for nylig – fra regeringens side – er blevet fremrykket offentlige investeringer, der skal gå til at renovere almene boligkvarterer.

	»Der vil man i højere grad blande boligformerne, og det handler også om at give mulighed for at lave om på de almene boliger, så de bliver bedre indrettet til fordel for de ældre – og måske også gøre dem mere fleksible i forhold til antal af børn hos en familie.«

	Mangler plads og tanker

	Men et af de steder, hvor det halter med at udvikle nye ideer til, hvordan man kan bo, er for de, der bliver ældre i den nærmeste fremtid.

	»Det er alle os, der er ældre om 20 år, og som bestemt ikke har lyst til at bo på den måde, som man byder de ældre i dag,« siger Jane Sandberg.

	Hun mener, at der særligt mangler fokus på den gruppe, fordi der ikke er nogen særlig god viden om, hvordan denne gruppe har lyst til at indrette sig i deres alderdom. I dag har man undersøgelser af, hvordan de, der er ældre nu, gerne vil bo. Men der er meget få, der har en idé om, hvordan det ser ud for gruppen, som bliver de ældre om ikke så forfærdelig lang tid.

	Og de to gruppers behov og ønsker til, hvordan de vil bo, kan man ikke nødvendigvis regne med er de samme.

	»Derfor er det min drøm, at det offentlige går forrest og eventuelt via arkitektkonkurrencer forsøger at skabe en viden og et overblik over, hvordan gruppen har lyst til at bo,« siger Jane Sandberg.

	I den modsatte ende af aldersspektret er de unge og studerende, som i længere tid har været et boligpolitisk problem, fordi der mangler billige boliger i studiebyerne. Her er priserne på private lejligheder høje, mens der er for få kollegieværelser og mindre lejligheder.

	Det problem bliver forstærket med den kommende kontanthjælpsreform, som trådte i kraft ved årsskiftet, og som ifølge Jane Sandberg vil kræve flere billige boliger, fordi ydelserne bliver sat ned.

	»Med den nye reform stiller vi unge hjemløse og studerende i en situation, hvor det er rigtig svært at betale for en bolig. Og så længe, der ikke er billige boliger nok, så har vi et efterslæb, som må være det offentliges opgave at gøre noget ved. De krav, som vi stiller til de unge, må også følges op med initiativer, der sikrer, at de har et fornuftigt sted at bo.«

	Men man behøver ikke nødvendigvis kun bygge nyt, mener Jane Sandberg og nævner plejecentret Sølund i København, hvor studerende for nylig er rykket ind på værelser, der var tænkt til ældre.

	»99 procent af al aktivitet inden for byggeri sker med eksisterende byggeri. Så løsningen er, at man i højere grad ser på, hvordan man lave det om. Jeg tror ikke, at du vil kunne finde en eneste by i landet, hvor der ikke er steder, der kan transformeres til billige boliger.«




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,3. januar 2014,"	»Men det er selvfølgelig kun noget, der opstår i den bedste af alle verdener,« tilføjer hun."
5379,/debat/2014/03/begrundet-russisk-paranoia,Begrundet russisk paranoia,Gwynne Dyer," 
	Krim vil fremover forblive en del af Rusland – det kan ingen stille noget som helst op imod. De småsanktioner, som USA og EU for tiden er ved at gennemføre, har Moskva allerede foruddiskonteret, og selv hvis det kom til langt mere alvorlige sanktioner, ville Rusland næppe genoverveje sine handlinger. Men endnu ved vi ikke, hvilket næste træk Vladimir Putin vil beslutte sig for.

	Én mulighed er selvfølgelig, at han holder her. Han har fejret sin lille lokale triumf på Krim, som har stor emotionel værdi for de fleste russere, og han har rettet op på det ansigtstab, han led ved sin elendige håndtering af krisen i Kijev. Hvis han lader være med at foretage sig mere, vil disse sanktioner stille og roligt gå i sig selv igen om et år eller to, og herefter vil det være business as usual mellem Moskva og Vesten.

	Givet at det i princippet ikke burde være vanskeligere at komme ud over de aktuelle vanskeligheder mellem Moskva og USA og EU, hvorfor skulle Putin da overhovedet overveje at gøre noget andet? Det skulle da kun være, fordi han kan få den tanke, at Rusland er blevet mål for en ny slags vestlig politisk offensiv i Østeuropa.

	Vestens løftebrud

	Paranoide ledere har undertiden virkelige fjender. NATO’s adfærd siden Sovjetunionens sammenbrud har fra Moskvas synsvinkel være forræderisk og aggressiv. Det kræver ingen fantasi ud over det sædvanlige at opfatte EU’s seneste politik over for Ukraine som en fortsættelse af samme politik.

	Da ikkevoldelige revolutioner havde stødt de kommunistiske regimer i Østeuropa fra magten i 1989, indgik den sovjetiske præsident Mikhail Gorbatjov en historisk aftale med den amerikanske præsident George H.W. Bush. Det var uden tvivl den vigtigste diplomatiske aftale i slutningen af ??det 20. århundrede.

	Mikhail Gorbatjov gik med til at trække alle sovjetiske militærstyrker tilbage fra de tidligere satellitter og tillod endda Tysklands genforening – en meget vanskelig indrømmelse, eftersom den generation af russere, der havde lidt så meget for Tysklands hænder, stadig var i live.

	Til gengæld lovede Bush den ældre, at de lande, der tidligere havde fungeret som Sovjetunionens bufferzone mod Tyskland–Polen, Tjekkoslovakiet, Ungarn, Rumænien og Bulgarien – ikke ville blive indlemmet i et udvidet NATO. De skulle have deres fulde frihed, blot under forudsætning af, at NATO ikke så sit snit til at rykke sine kampvogne og kampfly 1.000 kilometer tættere på Moskva.

	Det var en forstandig aftale mellem to mænd, som forstod ??historiens vægt, men de var begge sat fra magten ved udgangen af ??1992 – og Gorbatjov havde forsømt at få løftet skrevet ind i en bindende traktat. Så Vesten brød det, og alle de nævnte lande kom med i NATO i 2004 – sammen med tre andre lande, Estland, Letland og Litauen, der endda havde været del af Sovjetunionen selv.

	Hvor paranoid er Putin?

	NATO’s østgrænse er nu kun 120 kilometer fra Ruslands næststørste by, Skt. Petersborg. Russerne blev igen brændt af, da NATO opfordrede til Kosovos løsrivelse fra Serbien (hvilket satte en praktisk præcedens for Krim løsrivelse fra Ukraine), og endnu gang, da NATO tolkede Moskvas accept af begrænset militærintervention i Libyen for at stoppe en massakre som grønt lys for en udvidet kampagne for at vælte eneherskeren Muammar Gaddafi.

	Set gennem Kremls briller er de nylige hændelser i Ukraine mere af samme skuffe. Og hvis dette vitterlig er Putins faste overbevisning, ja, så opfatter han en ny kold krig som en realitet, og derfor kan han lige så godt gå videre og forbedre sin stilling til de kommende opgør ??så meget som muligt.

	Konkret vil dette indebære, at han må sikre sig så meget af Ukraine som overhovedet muligt, for ellers vil dette lands vestlige regioner blive forvandlet til en NATO-base til brug for magtpolitisk indkredsning af ham.

	Krim er irrelevant i denne større sammenhæng: De russiske flådebaser er et nostalgisk levn fra en anden tidsalder og uden reel strategisk værdi i det 21. århundrede. Hvis en ny kold krig er på vej, har Putin brug for kontrol over de dele af Ukraine, hvor de russisktalende er i flertal eller tæt på at være det. Så altså ikke bare de østlige områder, men også det meste af Sortehavskysten. Derimod vil han nok afholde sig fra også at besætte det vestlige Ukraine, for konsekvensen, hvis han gjorde, ville blive langvarig guerillakrig.

	Selvfølgelig er dette en paranoid tanke, og vi kan ikke vide, om den nogensinde er passeret igennem Putins sind. Men såfremt den er, har han kun lidt over to måneder til at beslutte sig for, hvad næste offensive træk skal være.

	Hvis Putin tillader Ukraine at holde det planlagte nationale valg den 25. maj, vil selv det absurde påskud, han i sidste måned brugte for at retfærdiggøre sin indblanding (han måtte intervenere for at beskytte russisktalende mod en ’fascistisk junta’ i Kiev) forsvinde. Så derfor vil der næppe gå lang tid, før vi finder ud af, hvad hans næste træk vil blive.

	Mit gæt er, at Putin vil nøjes med Krim. Dels fordi han trods alt næppe er så paranoid. Men især, fordi han er klog nok til at forstå, hvor svagt Rusland står økonomisk, og hvor hurtigt endnu et konfrontatorisk træk fra hans side ville kunne tabe en ny kold krig.

	I øvrigt er han allerede sluppet godt fra det.

© Gwynne Dyer og Information.

Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",24.0,24. marts 2014,"	Én mulighed er selvfølgelig, at han holder her. Han har fejret sin lille lokale triumf på Krim, som har stor emotionel værdi for de fleste russere, og han har rettet op på det ansigtstab, han led ved sin elendige håndtering af krisen i Kijev. Hvis han lader være med at foretage sig mere, vil disse sanktioner stille og roligt gå i sig selv igen om et år eller to, og herefter vil det være business as usual mellem Moskva og Vesten."
11151,/debat/leder/2011/11/revolution-fallit,Fra revolution til fallit,Lotte Folke Kaarsholm," DET LIGNER Kairo eller Tunis, men det er Athen for lidt over 40 år siden. Begravelsen af tidligere premierminister George Papandreou, bedstefar til Grækenlands nuværende premierminister af samme navn, trak hundredtusinder af grækere ud i Athens gader i 1968. På det tidspunkt var det over et år siden, at obersterne havde afbrudt telefonerne og indledt deres diktatur, og stilheden herskede.
På vejen ind i byen anede ingen af begravelsesdeltagerne, om de ville stå der alene. I et BBC Panorama-program optaget kort efter obersternes fald i 1974 fortæller en græsk kvinde om følelsen af en »enorm genkendelse« midt i det menneskehav, der højtideligholdt mindet om tiden før diktaturet: »Det var første gang, vi opdagede, at vi ikke var alene.«
Scene efter scene ligner BBC-udsendelsen om de græske junta-år til forveksling scener fra årets oprør i de arabiske lande. Diktaturerne er ens: Lovløsheden i sikkerhedspolitiets grå bygninger, som man aldrig ved, om man bliver lukket ud af igen. Censuren og ulovliggørelsen af kritik. Omformningen af embedsapparatet og bestemte dele af erhvervslivet til klienter og dermed barrikader, som sikrer styrets opretholdelse.
Også oprørene ligner hinanden på tværs af årtierne. Begravelser, der udvikler sig til demonstrationer. Intellektuelle, der taler sagte sammen. Humoren, der skaber sammenhold, som når de græske gadesælgere kalder regime-aviserne for Pravda og Izvestia. Og konfrontationerne: Indbyggerne, der opdager, at de kan blive uovervindelige ved at være mange. Styret, der terroriserer med snigskytter og angreb i nattemørket, indtil det bliver knækket af de ubevæbnede.
DER VAR EN GRUND TIL, at George Papandreou gerne ville have folkets mandat til EU's græske redningspakke. Og mens vi har hørt meget til det forkastelige i den græske samfundsstruktur, arbejdsmoral og indstilling til staten, har vi ikke hørt så meget om den politiske forhistorie, som enhver græsk politiker skal forholde sig til. Men Grækenlands demokratiske og økonomiske genrejsning efter diktaturet demonstrerer en række presserende udfordringer for de arabiske lande, der lige nu er i gang med at forsøge at udskifte en autoritær styreform med en demokratisk.
Den største er, at illegitime styrer vasker deres samfund igennem med penge: Dermed skaber de en klientstat, hvor relationer til en myndighedsperson sikrer folk stillinger, mad, uddannelser. Som dokumentaristen Adam Curtis, der har fundet den gamle Panorama-udsendelse frem til BBC, påpeger, var det sådan et samfund, Andreas Papandreou (den gamle premierministers søn og den nuværendes far) arvede, da han overtog magten i Grækenland i 1981. Andreas »skulle genopbygge befolkningens tillid til demokratiet og staten. Han gjorde det delvist ved at bruge statens penge — og i den politik ligger mange af årsagerne til den aktuelle krise,« siger Curtis.
Det fremhæves ofte, at borgere, der styrter deres diktatorer, brænder for stemmeret og ytringsfrihed. Men knap så ofte, at de især brænder for at få en økonomisk fremtid. Hvis ikke nye regeringer hurtigt leverer forbedringer i den frie og demokratiske adgang til det at skabe sig et livsgrundlag, bliver de ikke stabile.
Derfor er fristelsen til at styre gennem en form for bestikkelsespolitik enorm og måske den største udfordring for det at indføre et reelt demokrati, der som bekendt gør ondt, når befolkningen skal inddrages også i svære beslutninger om, hvor der skal prioriteres i begrænsede midler.
SOM DET ALLEREDE SES i de utålmodige reaktioner på Egyptens og Tunesiens forsøg på at indlede det komplekse arbejde med at opbygge rigtige demokratier, er arbejdet efter revolutionen mindre appellerende end de smukke dage, hvor folket i gaderne siger nej til diktatoren. Den globale beundring slår hurtigt over i frustration eller manglende interesse: De egyptiske og tunesiske demonstranter, vi alle elskede, bliver så småt til besværlige islamister og mudrede problemer. Og mens BBC-dokumentaren fra 1975 svømmer hen over grækernes »lidende« og »ærefulde« ansigter, fokuserer disse dages omtale af den græske nationalkarakter mere på dovenskab, politisk umodenhed og amoral.
Men den sande politiske udfordring handler slet ikke om nationalkarakter, men om statsopbygning. Ironisk nok havde EU nok potentialet til at være den sammenslutning, der faktisk kunne have hjulpet den demokratiske statsopbygning frem i de sydeuropæiske post-diktaturer — hvis ellers EU havde taget opgaven på sig i stedet for primært at fungere som et liberaliserende projekt, der har set nationalstatslige strukturer som barrierer for den europæiske integration.
Nu er der lige et finansieringsbål, der skal slukkes. Men bålet er også en lejlighed til at lære af historien. Og muligheden for at gøre brug af erfaringerne findes lige syd for EU hos vores allervigtigste naboer. lfk
",5.0,7. november 2011," DET LIGNER Kairo eller Tunis, men det er Athen for lidt over 40 år siden. Begravelsen af tidligere premierminister George Papandreou, bedstefar til Grækenlands nuværende premierminister af samme navn, trak hundredtusinder af grækere ud i Athens gader i 1968. På det tidspunkt var det over et år siden, at obersterne havde afbrudt telefonerne og indledt deres diktatur, og stilheden herskede."
10287,/debat/2012/03/danmark-forsoemmer-tibet,Danmark forsømmer Tibet,Flemming Erslev og Nykøbing Mors," Så kan det officielle Danmark godt finde festtøjet frem: 28. marts fejrer kineserne på vegne af tibetanerne ’dagen, hvor slaver blev befriet’.
De, som har medvirket til at legitimere historieomskrivningen, er inviteret, og ærespladsen tilfalder Danmark. Her er vi gået så langt som at træde folkeretten under fode ved at fraskrive tibetanerne deres rettigheder, alene for at blive lukket ind i varmen og få en del af kagen.
Som altid, når Kina og Danmark fester, er der ikke sparet på noget. Der er dobbelt op på alt – ikke mindst moralen.
Men tilbage til realiteterne: Danmark sidder selvfølgelig ikke fysisk med ved festbordet, men vi bør alligevel på denne dag sidde tilbage med en bitter smag i munden over at være medskyldige i, at et sådant bedrag overhovedet kan finde sted.
Kina besatte Tibet fra 1949 og underlagde sig fuldstændigt landet i 1959 efter nedkæmpelsen af marts-opstanden samme år. I 2009 besluttede det kinesiske styre i Beijing, at Tibet fremover hvert år den 28. marts skal fejre, at landet blev ’befriet’ i 1959, første gang på halvtredsårsdagen i 2009. Kan en besættelsesmagt påføre et annekteret land større ydmygelse, end at påtvinge det, at gøre datoen for dets besættelse til national festdag?
Fasthold Kina
Som forventeligt har denne provokation kun medført yderligere spændinger. Den sidste tids mange selvafbrændinger og de mange store demonstrationer, der har fundet sted i Østtibet i år, indikerer, at tibetanernes frihedstrang selv efter 63 års besættelse lever i bedste velgående.
Danmark har tidligere haft tradition for at forsvare frihed, demokrati og menneskerettigheder. Da Danmark i 2009 fraskrev tibetanerne deres ret til selvstændighed, var det et eklatant brud på denne linje.
Det er positivt, at Danmark for nylig medvirkede til, at der blev indgået en ny EU-aftale, som skal sikre, at EU fremover skal tale med fast og fælles stemme for udbredelsen af menneskerettigheder verden over. Kun på denne måde kan vi fastholde Kina på indgåede aftaler om menneskerettigheder m.v., hvilket er i alles interesse – også Kinas.
",18.0,26. marts 2012,Fasthold Kina
4698,/debat/2014/07/laeserbreve-12,Læserbreve,," Unfair kritik af København
Morten Skov Christiansen, kandidat til formand for LO Hovedstaden
Arbejdsgiverorganisationen Dansk Byggeri har lavet en liste over de mest erhvervsvenlige kommuner. Organisationen har placeret København som det sorte får på plads nummer 90.
Det kan måske virke underligt, når København boomer med nybyggerier. Dansk Byggeri mener dog, at hvis en kommune har indført arbejdsklausuler og kædeansvar, er den automatisk mindre erhvervsvenlig. Men Dansk Byggeri tager grueligt fejl og dumper helt unødigt Københavns Kommune. Arbejdsklausuler og kædeansvar er med til at sikre, at byggerierne foregår på lige, fair og ikke mindst danske løn- og arbejdsvilkår. København har valgt at sige nej tak til social dumping. Skattekroner skal ikke bruges til løndumping.
Det må også være i Dansk Byggeris interesse, at overenskomsterne bliver overholdt. Det giver mulighed for, at danske håndværksmestre kan byde på opgaver og samtidig give deres medarbejdere ordentlig løn og gode arbejdsforhold.
Forbyd vand på plastikflaske
Bo Asmus Kjeldgaard, CEO Greenovation
Nu er det dokumenteret, at vand i plastikflasker giver en stor CO2- udledning og skader klimaet. Tak til Berit Godskesen, der har lavet Ph.d. og dokumenteret, at vores køb af flaskevand på et år svarer til mere en 94 kilometers bilkørsel i hver eneste af Danmarks 2,3 millioner biler.
Det er en farce, at vi transporterer vand over store afstande, når vi her i Danmark kan tappe noget af verdens reneste vand næsten gratis fra vandhanen. I København forbød vi helt tilbage i 2009 samtlige 50.000 ansatte at købe vand i plastikflasker. Ud over CO2-udslippet er der også en mistanke om, at plastikflaskerne indeholder både hormonforstyrrende og kræftfremkaldende stoffer.
Så hvorfor bruge skattekroner på noget, der forurener, er usundt og sluger arbejdstid?
Nogle køber plastikflaskerne, fordi de ønsker at servere koldt vand til møder. Men vand fra hanen kan faktisk blive lige så koldt i en flot designet flaske. Man kan også få en vandkøler, som kobles direkte på vandforsyningen, hvor man altid kan tappe koldt vand. Det kan kun gå for langsomt med at forbyde køb af plastikvand. Jeg skal hermed opfordre både statsinstitutioner, øvrige kommuner og private virksomheder til at gå i Københavns fodspor.
Lavt niveau i kønsdebatten
Knud Holt Nielsen, København
Jeg har fuld forståelse for, at man kan være ved at koge følelsesmæssigt over, når man bliver skilt. Man kan synes at ens ekspartner er verdens største klaphat, men måske er det bedre at opføre sig som et voksent menneske, og sende et brev til sin ekspartner om det man er sur over eller snakke med sin venner og familie om de følelser man oplever. Man skulle derudover finde sig en god kognitiv terapeut. Når vedkommende ikke kan holde ud at høre på en længere, så kan man komme videre med sit liv, og prøve at få et fornuftigt samarbejde op at køre om de børn, som ufrivilligt sidder klemt i midten af det hele. At skrive en lang usammenhængende smøre, hvor man sender spredehagl ud efter noget nær halvdelen af nationens befolkning med en masse generaliserende påstande, fordi man er sur, er i hvert fald ikke noget særlig modent træk i den situation. At der så samtidig luftes alle de klassebestemte fordomme om folk, som bor i Sydhavnen eller køber ind i Aldi, gør det så bare endnu mindre sympatisk.
Det kan undre en, at Informations debatredaktør ikke har givet det samme råd til gårsdagens kronikør Susan Liebe, men i stedet trykt hvad der dårligt kan karakteriseres som andet end en omgang generaliseret ureflekteret gylle. Men hvis man en gang i mellem spørger sig selv om, hvorfor mange mænd simpelthen ikke gider deltage på det niveau, som kendetegner mediernes debat om kønsroller i de her år, og at dem som stiller op igen og igen enten fremstår som kun kastrerede cykelhjelme eller patriarkalske hulemænd, så findes en del af forklaringen muligvis i gårsdagens indlæg.Jeg siger i hvert fald nej tak til det debatniveau og til de forvoksede drengerøve og de lige så forvoksede prinsesser. De er lige selvoptagede og skulle måske se at blive voksne og tage ansvar for verden omkring sig og konsekvenserne af deres valg og fravalg.
Tillid blomstrer i ældreplejen
Jeannette Jensen, Vanløse
Når Anne Vang i sin klumme den 2. juli skriver om mistillid i den offentlige sektor, må jeg lige minde om, at Sundheds- og omsorgsforvaltningen i Københavns Kommune har afskaffet minuttyranniet og erstattet det med besøgsblokke. Det betyder, at vi som medarbejdere i hjemmeplejen kan bruge vores faglighed og dømmekraft ude hos borgerne. Hvis fru Hansen er ked af det, kan vi sætte os ned og tale med hende uden at skulle registrere og dokumentere det. Tillidsreformen har netop ryddet op i overflødige regler, kontrol og unødvendig dokumentation, som skaber ineffektivitet.
",0.0,7. juli 2014,"Det kan måske virke underligt, når København boomer med nybyggerier. Dansk Byggeri mener dog, at hvis en kommune har indført arbejdsklausuler og kædeansvar, er den automatisk mindre erhvervsvenlig. Men Dansk Byggeri tager grueligt fejl og dumper helt unødigt Københavns Kommune. Arbejdsklausuler og kædeansvar er med til at sikre, at byggerierne foregår på lige, fair og ikke mindst danske løn- og arbejdsvilkår. København har valgt at sige nej tak til social dumping. Skattekroner skal ikke bruges til løndumping."
1099,/debat/2015/12/venstrefloejen-glemt-kritisere-danmark,Venstrefløjen har glemt at kritisere ’Danmark’,Esben Bøgh Sørensen," Hvordan kan venstrefløjen bekæmpe de europæiske eliters nedskærings- og austerity-regime uden selv at falde i nationalismens fælde?
I en tid, hvor højrepopulistiske og radikale bevægelser og partier oplever fremgang i hele Europa, er det spørgsmål vigtigere end nogensinde.
I Danmark er Enhedslisten efterhånden det eneste folketingsparti, der konsekvent repræsenterer en kritik af den xenofobiske nationalisme. Men går man partiets retorik efter i sømmene, hviler den i høj grad også på en forestilling om ’nationen’, som står i vejen for gennemslagskraftig kritik af kapitalismen og for kampen for international solidaritet.
Læs også: Venstrefløjens forfejlede og usolidariske beskyttelse af muslimerne
Udgangspunktet for Enhedslistens EU-kritik bliver nemlig gang på gang ’Danmark’, ’danskerne’ og hvad ’vi’ skal gøre – senest eksemplificeret ved afstemningen om retsforbeholdet. Hvad der burde have været en anledning for venstrefløjen til at genopfinde kritikken af nationen, blev i stedet en afstemning om et ’ja’ eller et ’nej’ inden for nogle rammer, som et parti som Enhedslisten burde have forkastet. Præmissen var nemlig, hvorvidt ’vi’, dvs. det nationale fællesskab, skulle indgå i et samarbejde på retsområdet med andre nationer gennem EU.
Samme tendens så man i Enhedslistens valgvideo i forbindelse med folketingsvalget tidligere i år. Her skrues der virkelig op for den nationale retorik, endda i en romantiseret form: »De [danskerne] skabte et fællesskab, der forandrede Danmark.« Her tales om, hvordan det nationale velfærdsfællesskab, som blev skabt af »danskerne«, nu er under pres, og »derfor kæmper Enhedslisten for velfærden og for vores fællesskab« med nationale vendinger om »vi« og »vores«. Det er et klassisk eksempel på antikapitalistisk – eller nærmere socialdemokratisk – retorik, der baserer sig på national identitet.
Læs også: ’Venstrefløjen er Europas bevidsthed’
Og hvorfor er det så et problem?
Min påstand er, at så længe internationalismen ikke for alvor kobles til en kritik af nationen og den nationale identitet som sådan, får den aldrig den rette gennemslagskraft. Resultatet er, at den ekskluderende nationalisme – som vi finder hos Dansk Folkeparti til Socialdemokraterne – fortsætter med at blomstre. Venstrefløjen bør ikke kun kritisere nationalismen i dens mest ekstreme form, men også selve forestillingen om den nationale identitet. Nation, nationalstat og kapitalisme hænger nemlig sammen!
Moderne fænomener
Der har ikke altid eksisteret ’nationer’, og national identitet er ikke fra naturens side en del af mennesket, men derimod noget historisk skabt. Før den moderne kapitalisme og industrielle revolution henviste ordet ’nation’ som regel til eliternes fællesskab og havde altså ikke samme betydning som det, vi i dag forstår ved begrebet. National identitet, nationalstat og nationalisme er moderne fænomener.
Der har altid eksisteret fællesskaber med traditioner, vaner og forestillinger om et særligt ’vi’. Typisk har disse fællesskaber været lokalt forankret og personligt bestemte. Religiøse forestillinger har ligeledes spillet en stor rolle for etableringen af mere abstrakte fællesskaber mellem mennesker, der ikke stod i nogen direkte eller personlig relation til hinanden. Men først i moderne tid ser vi fremkomsten af nationalstater, dvs. geografisk afgrænsede lande og de dertilhørende, men ikke altid identiske forestillinger om national identitet, kultur og sprog.
Læs også: Venstrefløjen er forstenet
Udviklingen af den moderne stat med administration, bureaukrati, militær, uddannelsessystem etc. var en afgørende faktor i dannelsen af nationerne. Nationerne baserer sig ikke på en oprindelig sproglig og kulturel identitet for de respektive lande. De nationale sprog og kulturer, som vi kender dem i dag, er hovedsageligt blevet skabt i moderne tid af staten og dennes uddannelsesinstitutioner. Da Tyskland blev grundlagt i 1871, var det eksempelvis kun to procent af befolkningen, der talte tysk på nogenlunde den måde, sproget bruges i dag.
Med udviklingen af den industrielle produktion blev de gamle lokale fællesskaber opløst, hvilket skabte et behov for større og mere homogene fællesskaber. I stedet for de gamle agrare og lokale fællesskaber skabte de moderne industrielle stater således et nyt og mere kulturelt standardiseret ’folk’ til et nyt nationalt arbejdsmarked, som lagde grunden til den nationale identitet, der eksisterer inden for de respektive landegrænser.
Ekskluderende fællesskab
Kapitalisme og nation hænger yderligere sammen på et mere grundlæggende niveau. Kapitalisme er et samfund, hvor markedet er det centrale økonomiske princip. Det betyder, at producenterne ikke står i direkte relation til hinanden, men derimod er adskilte fra hinanden. Derfor bliver det anonyme marked den eneste måde at erhverve sig produkter på. I sådan et atomiseret samfund jagter alle deres egne private interesser, hvad enten de er lønarbejdere eller virksomhedsejere. Der opstår derfor et behov for en mekanisme, der kan integrere alle disse private og modstående interesser i et samlet fællesskab. Dette behov er af historiske grunde blevet opfyldt af nationen, den nationale identitet og nationalstaterne. En kritik af kapitalismen må derfor indebære en kritik af det nationalstatslige ’vi’.
Læs også: Når venstrefløjen gør sig klog på arbejderklassen
Nationen er således ikke et frivilligt fællesskab, men derimod den moderne stats underkastelse af individerne som dennes subjekter og ekskluderingen af alle, der ikke tilhører nationen. Det er staten, der skaber sit folk, og ikke omvendt. Staten skaber et påstået kulturelt og værdimæssigt fællesskab mellem mennesker med vidt forskellige klassemæssige baggrunde. De modsatrettede interesser i kapitalismen integreres således gennem det af staten skabte kulturelle fællesskab baseret på særlige påståede ’danske’, ’tyske’, ’franske’ etc. værdier. Den nationale identitet afgrænser sig derfor altid i forhold til alle andre nationaliteter. Nationen er pr. definition ikke et inkluderende, men et ekskluderende fællesskab.
En grundlæggende kapitalismekritik må derfor også indebære en kritik af nationen og den nationale identitet. Venstrefløjen kan ikke nøjes med at rette en kritik mod den xenofobiske nationalisme, men må yderligere rette en mere grundlæggende kritik mod nationalstaten som sådan.
Syriza gør det også
Men det er ikke kun i Danmark, at venstrefløjen orienterer sig mod nationalstaten. Venstrefløjspartiernes svar på neoliberalismen og de europæiske eliters nedskæringsregime har hovedsageligt været en tilbagevenden til nationalstaten og forestillingen om national suverænitet.
I Grækenland gik Syriza i regering med et højrepopulistisk parti (ANEL) med henblik på at danne en ’national redningsregering’. Udgangspunktet for Syriza-lignende partier over hele Europa er ligeledes nationalstaten og den nationale suverænitet, der trues af EU, IMF og Den Europæiske Centralbank.
Læs også: Venstrefløjen tier, mens racisterne taler
»Forestillingen om en ’nationernes ret’, der er gældende til alle tider alle steder, er intet andet end en metafysisk kliché,« lød det i sin tid fra Rosa Luxemburg. I dag er vi meget langt fra hendes kritik af national suverænitet.
Venstrefløjen bør kaste den nationale forestillingsverden af sig og rette en grundlæggende kritik mod nationen og nationalstaten. Uden denne grundlæggende kritik forbliver kapitalismekritikken utilstrækkelig. I stedet for nationalstaten må erfaringerne fra de seneste års spontane protestbevægelser organiseret i bunden af samfundet danne udgangspunkt for at gentænke, hvad international klassekamp vil sige i dag.
Esben Bøgh Sørensen er cand.mag. i idéhistorie




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",162.0,19. december 2015,"Nationen er således ikke et frivilligt fællesskab, men derimod den moderne stats underkastelse af individerne som dennes subjekter og ekskluderingen af alle, der ikke tilhører nationen. Det er staten, der skaber sit folk, og ikke omvendt. Staten skaber et påstået kulturelt og værdimæssigt fællesskab mellem mennesker med vidt forskellige klassemæssige baggrunde. De modsatrettede interesser i kapitalismen integreres således gennem det af staten skabte kulturelle fællesskab baseret på særlige påståede ’danske’, ’tyske’, ’franske’ etc. værdier. Den nationale identitet afgrænser sig derfor altid i forhold til alle andre nationaliteter. Nationen er pr. definition ikke et inkluderende, men et ekskluderende fællesskab."
3563,/debat/2014/12/laeserbreve-11,Læserbreve,Informations Debatredaktion," Traumatiserede flygtningebørn
Karl Aage Thomsen, Vanløse
Det er helt utroligt og uhyggeligt for flygtningebørns inklusion i folkeskolen, at persondataloven forhindrer kommunerne i at videregive personlige oplysninger, som bestemt ikke er til fordel – men til stor ulempe – for børnene.
Tænk, hvis det samme var tilfældet med danske børn med problemer – at man i de fleste tilfælde ikke vidste, hvordan man skulle hjælpe dem med at komme deres traumer til livs. For mig at se er persondataloven mere til skade end til gavn.
Unyttigt jobcenter
Holger Øster Mortensen, Odder
Taja Brenneche skriver den 8. december om den umulige situation på arbejdsmarkedet for både nyuddannede og ledige i øvrigt. Hun langer ud efter jobcentrene og andre aktører, som skal hjælpe de ledige i job. Man hører det igen: Der jongleres rundt med peptalks og selvindlysende fakta. Og kronikøren taler om den stigmatisering, de ledige får fra resten af samfundet. De skal bare få hænderne op af lommerne og komme i gang. Kronikken har allerede mange likes.
Efter 45 år på arbejdsmarkedet er jeg omsider gået på efterløn. I den forløbne tid har jeg været til utallige møder og kurser arrangeret af a-kasser og jobcentre. Fælles for dem alle er, at jeg aldrig har fået noget job ud af anstrengelserne. Mine job har jeg altid selv fundet via mit netværk. I bedste fald har alle disse anstrengelser kun tjent et eneste formål: den ansvarlige på jobcentret eller i a-kassen har kunnet sætte et flueben.
Informations leder talte den 8. december om fremtidens værdikamp (»Den vigtigste værdikamp« af Mette Line Thorup). Hvis ikke vores vigtigste råstof – nemlig de unge – bliver ordentligt uddannet, og som det væsentligste tager ansvar for både sig selv og deres medmennesker, vil det komme til at se ilde ud for os alle. Denne tendens er allerede al for tydelig blandt de af vores medborgere, som aldrig har fået en uddannelse. Arbejdspladserne er der simpelt hen ikke – slet ikke til vores ufaglærte.
Vi kommer til at mangle faglærte
Esther Elmegaard Bæk, København
Det kan ikke passe, at over 13.000 erhvervsskoleelever står uden en læreplads. Det kan ikke passe, at vi forsømmer vores unge mennesker. Det kan ikke passe, at vi smider menneskelige ressourcer i skraldespanden på den måde. Menneskelige ressourcer, vi i fremtiden kommer til at mangle meget. Over det seneste år er antallet af erhvervsskoleelever uden en læreplads steget med over 2.600 elever på trods af, at virksomheder og politikere har givet hinanden hånden på, at der skulle komme flere lærepladser. Det er ikke sket.
Vi bliver nødt til at lægge pres på vores politikere for at få oprettet flere lærepladser – ellers sker det ikke. Det er nødvendigt, at der bliver presset på for at finde løsninger, der indebærer sociale klausuler for at sikre at der på alle offentlige byggerier er lærepladser og lærlinge. På den måde kan vi sikre, at vi i fremtiden også har kvalificeret faglig arbejdskraft. Metrobyggeriet har kun to lærlinge ansat. Det er for dårligt, og det skal der ændres på.
Ligeledes skal der sikres lærepladser, når arbejdet med Femern Bælt-forbindelsen for alvor går i gang. Generelt skal der sikres lærepladser i forbindelse med alle offentlige byggerier. Det skal der, fordi det ikke er rimeligt over for de unge mennesker, der står uden mulighed for at kunne fortsætte deres uddannelser under ordentlige forhold.
Vi kommer til at mangle faglærte, og hvis ikke vi får gjort noget ved det, får det konsekvenser for vores samfund og vores ungdomsgeneration. 13.000 erhvervsskoleelever står uden en læreplads. Det skal der ændres på. For samfundets og de unges skyld. Det er vores ansvar at lægge pres på politikerne.
Kugler til klimakampen
Anders Vang Nielsen, Bolivia
Tre nært beslægtede Ritzau- telegrammer stod side om side på Information.dk lørdag den 6. december: ét om supertyfonen i Filippinerne, der for tredje år i træk falder sammen med FN’s klimatopmøde (»Tyfonen Hagupit smadrer ind i Filippinerne«).
Et andet om klimaminister Rasmus Helveg Petersen (R), der »med oprejst pande« var parat til at fremhæve Danmark som det gode eksempel, hvad angår grøn omstilling ved selvsamme klimatopmøde i Lima (»Minister: Alt for dyrt at være klimaskeptisk«).
Og endelig et, der handlede om vort lille lands mastodont Mærsk, der samme lørdag i al stolthed begyndte at hive olie op fra dybt vand i Den Mexicanske Golf – blot fire år efter BP’s Deepwater Horizon-platform eksploderede i samme område (»Mærsk i historisk milepæl: Nyt olieeventyr på dybt vand«).
Så værsgo’, Rasmus Helveg Petersen, her har du en oplagt chance for at påpege sammenhængene og blæse til kamp for eksempelvis en global skat på CO2-udledning og radikale stramninger af frihandelsmekanismerne. På den måde kan kravet om grøn omstilling også gælde for landets multinationale koncerner, når de boltrer sig på dybt vand. Grib den!




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,12. december 2014,Vi kommer til at mangle faglærte
6868,/debat/leder/2013/08/groenlands-guld,Grønlands guld,Emil Rottbøll," 
	Når man de seneste år har fulgt den danske debat om de grønlandske ressourcer, kunne man let foranlediges til at tro, at guldet lå og flød i fjeldet og blot ventede på, at nogen gad at samle det op. Forventningerne er blevet skruet højt op til, hvor mange milliarder Grønland kunne tjene på sine råstoffer, hvordan det ville løfte levestandarden, og hvor stor en bid af kagen, Danmark så ville få. Ikke mindst har diskussionen bølget frem og tilbage om, hvor villige de udenlandske selskaber var for at blive en del af eventyret, og hvilke krav man kunne tillade sig at stille til dem for blot at give dem lov til at investere i landet.

	Hvis man har fulgt Informations artikelserie fra Grønland, skulle der gerne tegne sig et andet billede nu. Tiden er kommet til en ny, mere realistisk diskussion af, hvordan vi får det bedste ud af de grønlandske ressourcer. Og om hvilke krav Grønland skal stille til sig selv.

	Grønlands undergrund er utvivlsom rig på ressourcer. Men imens det endnu er uvist, om og hvornår råstofeventyret kommer i gang, er det tydeligt påvist, at det selv i bedste fald ikke rækker til at rette op på landets økonomi. Om få år mangler Grønland en milliard kroner om året i statskassen, og det hul kan ikke alene fyldes op af fortjenesten på råstoffer. Råstofferne skal bruges som en løftestang til at få flere i arbejde og gang i grønlandske virksomheder, før samfundet for alvor kan få gavn af dem.

	Det kræver reformer og nytænkning, og det mest presserende problem er, at mere end hvert andet grønlandske barn, der går ud af folkeskolen, aldrig nogensinde gennemfører en ungdomsuddannelse.

	Det er bedre end for 15 år siden, hvor det var tre ud af fire børn, der aldrig kom videre. Men det er langt fra godt nok. Hvis man ikke engang kan få halvdelen af befolkningen til at uddanne sig til det erhvervsliv, der er i dag, hvordan skal man så få dem til at uddanne sig til de nye råstoferhverv, når de kommer? Den nye regering ved det ikke. Den gamle regering sådan set heller ikke.

	Samfundet bruger i forvejen ganske mange penge på uddannelse, men måske svigter indsatsen et andet sted? I artikelserien har vi mødt to ildsjæle, Jimmy Hymøller og Palle Lennert, der med ganske få midler har formået at give nyt håb til unge i bygderne, der gerne vil videre. Vi har endnu til gode at se, om de har fundet formlen for, hvordan man kan støtte og skubbe Grønlands ungdom gennem uddannelsessystemet. Men vi har set, hvor langt man kan komme, hvis man tør tage hånd om de problemer, som er åbenbare for alle.

	Jimmy Hymøller var leder af bygdeskolen, Palle Lennert socialrådgiver i kommunen. De kunne se, hvordan samfundet svigtede de børn og unge, de mødte i deres arbejde, og så besluttede de sig for at gøre noget ved det. Til deres projekt brugte de den samme skole, de samme lærere, den samme psykolog og den samme socialrådgiver, som hele tiden havde været til rådighed. Men de gjorde det med en ambition om ikke at lade nogen give op. Deres tiltag kan ikke stå alene. Nogle af de unge, vi har mødt, vil med stor sandsynlighed falde fra deres uddannelse igen. Andre vil slet ikke komme i gang. På erhvervsskolerne bliver fire ud af fem afvist, fordi der ikke er pladser nok. Af dem, der så kommer ind, dropper halvdelen ud undervejs. Der mangler kollegieværelser til de mange, der kommer uden for studiebyerne. Der mangler pasningstilbud til deres børn. Der mangler praktikpladser. Der er med andre ord muligheder nok for ildsjæle på alle niveauer i samfundet til at tage fat i de problemer, de kan se.

	Andre problemer kan kun Selvstyret tage sig af, og her mangler vi endnu at se, om den nye regering har mod på at gennemføre de nødvendige reformer. De kom blandt andet til magten på en plan for, hvordan samfundet bliver sikret en ordentlig betaling for sine råstoffer. Efter de første fire måneder kan man godt have sin tvivl om, hvorvidt regeringen også har en plan for, hvordan resten af samfundet skal udvikle sig.

	En ting er sikkert: Hvis vi fortsat tror på drømmebilledet om de lettjente milliarder i fjeldet, så bliver råstofferne ikke en løftestang til et bedre stillet samfund. Så bliver de en sovepude. rott
",0.0,17. august 2013,"	Det er bedre end for 15 år siden, hvor det var tre ud af fire børn, der aldrig kom videre. Men det er langt fra godt nok. Hvis man ikke engang kan få halvdelen af befolkningen til at uddanne sig til det erhvervsliv, der er i dag, hvordan skal man så få dem til at uddanne sig til de nye råstoferhverv, når de kommer? Den nye regering ved det ikke. Den gamle regering sådan set heller ikke."
1872,/debat/2015/08/enhver-regering-maa-undersoege-deltagelse-massemord,’Enhver regering må undersøge sin deltagelse i dette massemord’,Sanne Maja Funch," Løgne, tortur og en »rædsom« politisk proces frem mod invasionen af Irak har ført til selvransagelse hos højtplacerede embedsmænd under George W. Bush-regeringen.
I Danmark nedlagde statsminister Lars Løkke Rasmussen (V) Irak-og Afghanistankommissionen efter valget i juni og under voldsom debat i medierne. Siden er kritikken forstummet, men tømmermænd af krigskaliber må ikke drive over så let, mener tidligere CIA-chef Paul Pillar (PP) og Lawrence Wilkerson (LW), der var stabschef for den tidligere amerikanske udenrigsminister Colin Powell.
Begge hjalp Bush-regeringen med at støbe kuglerne til den amerikanske beslutning om at gå i krig i Irak – og begge har siden taget et usædvanligt opgør med det job, de udførte, og den regering, de betjente.
For krigen i Irak var en strategisk katastrofe, og optakten til den var så tvivlsomt orkestreret, at det er absolut nødvendigt at kulegrave krigsbeslutningen for ethvert land, der valgte at deltage, siger de.
Her beretter de om behovet for offentlige undersøgelseskommissioner i både Danmark og USA, og om hvorfor de selv har valgt at fortælle offentligheden om deres oplevelse af den proces, der endte med krig.
– Bør ethvert land, der deltog i Irakkrigen, kulegrave sin beslutning om at gå med?
LW: »Ja. Uanset om vi taler om Danmark, Storbritannien eller USA, så mener jeg, at historien vil vise og allerede viser, at krigsbeslutningen var en strategisk katastrofe. Det øjeblikkelige resultat var ødelæggelsen af den skrøbelige magtbalance i regionen, som vi har forsøgt at opretholde gennem årtier, men hvor vi slap de kræfter løs, der raser i dag. En konservativ vurdering er, at mellem 150.000 og 300.000 mennesker er blevet dræbt. Enhver regering og ethvert land må undersøge sin deltagelse i dette massemord.«
PP: »Hvis jeg var borger i Danmark, ville jeg ønske at vide, hvordan mit land blev fedtet ind i denne sag. Og jeg vil mene, at en dansk undersøgelse bl.a. burde gå i dybden med spørgsmål om, hvordan forholdet til USA og Storbritannien influerer på udenrigspolitiske beslutninger. Og om hvordan Danmarks ønske om at stå på god fod med magthaverne i Washington havde og burde have haft indflydelse på beslutningen om at gå i krig i Irak.«
Demokratiet vakler
– Danmark afbrød sin Irak-undersøgelse, to år før arbejdet skulle være færdigt. Hvad skal man lægge i det?
LW: »Jeg mener, det er udtryk for en ekstraordinær mangel på politisk mod. Men jeg er ikke overrasket. Det samme er tilfældet i USA. Vi foretrækker at feje spørgsmålet om krigsbeslutningen ind under gulvtæppet, at lade som om intet er sket og smile glad til verden.«
»Men jeg mener ikke, at et demokrati bør fungere på den måde. Det er usundt og i sidste ende tegn på, at vi ikke har demokrati, men snarere et oligarki (fåmandsvælde, red.) eller plutokrati (rigmandsvælde, red.). Den slags styrer ønsker aldrig at se deres beskidte vasketøj undersøgt offentligt.«
– Hvorfor er det overhovedet nødvendigt, at et land offentligt ransager sin deltagelse i Irak-krigen?
PP: »For at lære en lektie og for at undgå tilsvarende fejl i fremtiden. Mit håb for USA’s vedkommende er, at en undersøgelse, der ville gå i dybden med beslutningsprocessen eller manglen på samme, ville trække overskrifter om, hvordan man traf en kæmpestor udenrigspolitisk beslutning på baggrund af en elendig proces. Det må aldrig ske igen. Vi må i det mindste sikre, at kongresmedlemmer og lederskribenter næste gang råber op undervejs, fordi de kan sige: Husk, hvad vi fandt ud af sidste gang!«.
– Men hvorfor en kommission? Ved vi ikke allerede, at beslutningen var dårlig?
PP: »Det eneste, vi ved om beslutningsprocessen, er det, journalister og folk som jeg selv har skrevet, og journalisters arbejde har ikke samme indflydelse som en stor, offentlig undersøgelse. En kommission er omgærdet af status og prestige. Dens arbejde står tilbage som autoritative udsagn. Konklusionerne er dem, folk refererer til i mange år fremover. Offentlige kommissioners arbejde har langt større betydning end noget, selv den bedste journalist kan komme frem til.«
Bush på anklagebænken
– USA har gennemført adskillige offentlige og halvoffentlige undersøgelser i forbindelse med krigen. Hvad er resultatet af de amerikanske undersøgelser?
LW: »USA er muligvis det land i verden, der trods alt har gjort det bedste stykke arbejde i forhold til at lufte sit beskidte vasketøj, bl.a. i undersøgelser af vores drone- og overvågningsprogrammer og rapporter om brugen af tortur. Men det har været uden konsekvenser. Ingen er stillet til ansvar, selv om det burde være sket set i lyset af de forbrydelser, vi har begået. Vi har i drabstal bevæget os milevidt ud over det antal amerikanere, der døde den 11. september 2001. Men ikke et eneste levende menneske er stillet til ansvar for disse handlinger, måske bortset fra et par lavt rangerende soldater.«
– Hvem skal stå til ansvar?
LW: »Tidligere præsident George W. Bush og hans vicepræsident Dick Cheney skal holdes ansvarlige for en stor del af miseren i Irak. Jeg så også gerne de seks advokater på anklagebænken, som havde bukserne på, når det kom til at retfærdiggøre den konservative politik i krigen mod terror. De skal som minimum anklages og aldrig have lov at praktisere jura igen. Ultimativt skal de sendes i fængsel.«
– Senatet har i flere omgange undersøgt det efterretningsarbejde, der blev brugt til at retfærdiggøre krigen. Har disse undersøgelser vist, hvordan krigsbeslutningen blev truffet?
PP: »De amerikanske undersøgelser har desværre haft et smalt sigte og ikke evnet at gribe om de væsentligste problemer vedrørende krigen. F.eks. fokuserede Senatets undersøgelse fra 2006 snævert på efterretningstjenesternes arbejde op til krigsudbruddet. Men beslutningen om krig blev ikke truffet på baggrund af dårlige efterretninger, modsat hvad alle tror. Det var politik, der formede efterretningerne, ikke omvendt. Efterretningstjenesterne blev kun brugt i det omfang, krigsmagerne fandt det belejligt, og i forhold til at sælge en beslutning om krig til befolkningen.«
»Efterfølgende har Senatets efterretningskomité forsøgt at komme dybere ned i, hvordan regeringen traf krigsbeslutningen og under hvilke forhold. Men forsøget blev forpurret af politiske magtkampe mellem demokrater og republikanere og det i en grad, så der slet ikke udkom nogen rapport.«
– Hvad er de ’centrale og vigtige aspekter’, der aldrig er blevet undersøgt?
PP: »I Storbritannien har den offentlige Irak-undersøgelse (den såkaldte Chilcot-undersøgelse, red.) konkluderet, at politik og efterretningsarbejde var filtret sammen på en uhensigtsmæssig måde i krigsoptakten. Ingen komité har nogensinde sagt det samme i USA, selv om det i høj grad er sandt. Jeg så også gerne en undersøgelse af, hvordan beslutningen om krigen faktisk blev truffet, for den proces var rædsom her i landet. Det er efter min mening ufatteligt, at ingen undersøgelse nogensinde har gransket, hvordan Det Hvide Hus traf sin beslutning.«
Den store anger
– I spillede begge en rolle i forhold til at overbevise FN, verdenssamfundet og den amerikanske befolkning om krigens berettigelse. Hvad fortryder I?
LW: »Jeg fortryder, at jeg ikke havde tid nok til at gå op imod de mennesker, der løj for mig, og som håndplukkede beviserne mod Irak i en grad, så ingen andre informationer nåede mit kontor. Jeg fortryder, at jeg ikke var dygtigere til at udfordre disse informationer. At jeg ikke gjorde et bedre stykke arbejde i at sige fra over CIA’s direktør, George Tenet, og hans stedfortræder, John McLaughlin, som var den virkelige løgner. Han var manden, som bragte løgnene til udenrigsministeriet.«
»Colin Powell kom ind på mit kontor i januar 2003. Han smed 48 sider om Iraks programmer for masseødelæggelsesvåben på mit bord og sagde: ’Det er mit manuskript til præsentationen i FN den 5. februar’. Derfra havde mit hold og jeg seks dage og nætter til at færdiggøre den her monumentale præsentation. Jeg tror, jeg sov i seks timer i alt i de dage.«
»Til gengæld tror jeg ikke, det havde gjort nogen forskel, hvis jeg havde sagt fra. Vi var gået i krig, selv hvis Colin Powell havde sagt op. Condoleezza Rice, præsidentens sikkerhedsrådgiver, ville blot have taget hans plads. Men jeg deltog i processen i en grad, som fylder mig med stor anger den dag i dag, og som vil gøre det, til jeg ligger i min grav.«
PP: »Jeg har kun én ting, jeg fortryder, og det er, at jeg havde noget som helst at gøre med CIA’s rapport om Iraks masseødelæggelsesvåben, der kom i oktober 2002. Det handler ikke om indholdet, men om rapportens formål, som tydeligvis var at sælge en politisk beslutning om at gå i krig til offentligheden. Jeg og alle andre i den proces skulle have sagt nej. Efterretningstjenester skal ikke bruges som politisk redskab på den måde.«
»Derimod er jeg stolt af andre dele af det arbejde, min del af efterretningstjenesten udførte, f.eks. vores vurderinger af, hvad konsekvenserne ville blive i Irak og hele regionen, når Saddam Hussein blev væltet. Jeg tog initiativ til en stor vurdering af, hvad der ville ske i det irakiske samfund. Den var meget pessimistisk og blev naturligvis fuldstændig ignoreret af politikerne, da dens konklusioner var i modstrid med de synspunkter, de ønskede at sælge til befolkningen på det tidspunkt.«
– Hvorfor stiller to topembedsmænd sig offentligt frem og undsiger den regering, de betjente?
LW: »Den virkelige grund er tortur. Jeg havde stærke følelser omkring andre aspekter af USA’s handlinger frem mod krigsudbruddet og efter. Vi ødelagde magtbalancen i regionen, vi handlede egenrådigt og stik modsat den internationale og multilaterale linje, landet har fulgt siden 1935. Men det var ikke problemer, der berørte mig dybt. De gik ikke i sjælen på mig. Men da jeg forlod mit embede i 2005, opdagede jeg, hvor markant vi havde ændret kurs i forhold til brugen af tortur. Da kunne jeg ikke tage det længere. Da begyndte jeg at råbe offentligt op.«
PP: »Den dag i dag er den mest almindelige opfattelse, at vi gik i krig, fordi efterretningsarbejdet var dårligt. Det passer simpelthen ikke. Irak-krigen blev udkæmpet af andre årsager, og efterretningsarbejdet var ikke andet end en marionet i hænderne på de politikere, som ønskede krigen.«
Paul Pillar og Lawrence Wilkerson har tidligere optrådt i dokumentarfilmen ’Krigskampagnen’ af Boris Benjamin Bertram, hvor de fortæller mere om deres oplevelser af den amerikanske krigsbeslutning




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",16.0,28. august 2015,"– I spillede begge en rolle i forhold til at overbevise FN, verdenssamfundet og den amerikanske befolkning om krigens berettigelse. Hvad fortryder I?"
10738,/debat/2012/01/laeserbreve-13,Læserbreve,Informations Webredaktion," Velfærdsstaten truer den danske fremtid
Jonathan Andersen, Hirtshals
I dag er det få mennesker i Danmark, der har det ad helvede til — alle har muligheden for at klare sig, og mange på statens bekostning. Hver fjerde dansker er på en overførselsindkomst, hvilket er alt, alt for mange.
Hvis man kan gå og ikke lave noget hele dagen og stadig have et fint liv i Danmark, må der laves ændringer.
Da overførselsindkomsterne blev lavet om til retsprincip frem for skønsprincip ved socialreformen i 1933, begik vi en stor fejl.
Man burde ikke gå på efterløn, bare fordi det er muligt. Men det er den mentalitet, man har fået efter socialreformen. Staten vil altid være der for en, og derfor er man ikke nødt til at kæmpe for at få succes, desværre.
Hvis vi i Danmark vil undgå at blive det nye Grækenland, er vi nødt til at skære drastisk ned for alle overførselsindkomsterne, så man giver folket en grund til at gå i gang.
Folk burde presses til at arbejde, og hvis man ikke gider, så er det bare ærgerligt, for der burde ikke være nogen kære mor her i Danmark.
Husk at råbe op om Syrien
Bodil Nielsen, Tåstrup
Assad og hans kumpaner i Syrien er ansvarlige for grusom tortur mod oprørere.
En af organisationen Avaaz’s medlemmer er således blevet tortureret med afrivning af tå- og fingernegle, noget som Gestapo også gjorde her i Danmark på modstandsfolk, for at få dem til at tale.
Vi, der er i sikkerhed lige nu, må ikke tie, men medvirke til oplysninger om det syriske regimes grusomheder, der begås på deres egne medborgere, hvor ovenstående eksempel på regimets grusomhed kun er ét blandt utallige.
Rusland, Indien og Kina fungerer som stopklodser for effektive FN-sanktioner imod det syriske regime.
Derfor skal alle regimets modbydeligheder frem i lyset, så alle FN-lande sammen kan gøre en indsats for at standse grusomhederne mod vore syriske medborgere.
Metal er solidariske med de rigeste
Kim Øllgaard, Varde
Dansk Metal går ind for at hæve topskatten for at motivere folk til at tage en ekstra tørn.
Jamen, er det det, der er brug for, at flere folk arbejder over? Er problemet ikke, at der skal ansættes flere folk, og at der ikke udbydes tilstrækkeligt mange job?
Forslaget afspejler, at Dansk Metal først og fremmest tænker på de vellønnede lønmodtagere, og ikke i solidaritetens navn på de lavestlønnede.
Og samtidig er det måske et signal til de lavtlønnede, de arbejdsløse og kontanthjælpsmodtagerne om, at de skal være indstillede på at vise solidaritet og bære byrder for at de bedre stillede kan få skattelettelser.
Statens mausoleum for mænd
Nike Forsander Lorentsen, København
Statens Museum for Kunsts præsentation i sin pjece som Et Museum - 700 års kunst, er som at høre et ekko fra en stokkonservativ gammelmandstænkning.
Hvor er Anna Ancher, Franciska Clausen, Else Alfelt, Louise Bourgeois, Leonora Carrington, Meret Oppenheim, Barbara Kruger, Suzanne Valadon eller Marietta Robusti henne? Og der mangler sikker mange flere.
Én nutidig kvindelig kunstner er repræsenteret, Emily Wardill, med en videoinstallation som ifølge pjecen omhandler »en kærlighedshistorie undersøger typer af intelligens og mulige forbindelser mellem hjernen og internettet«.
Og det skulle være The National Gallery of Denmark? Statens Mausoleum for Kunst er måske mere passende.
Beskyt økonomien, ikke bankerne
Maria Knudsen, København
Nadeem Farooq (R) skriver i Information 12. januar, at den finansielle sektor har bidraget med meget, og at vi derfor ikke skal have en tobinskat, da det vil hæmme væksten.
Han glemmer dog, at det største den finansielle krise har bidraget med er en stor og dyb krise, som har kostet tusinder af job. Han har helt ret i, at vi skal skabe vækst og at krisen også skyldes svigtende politikere.
Lad os lære af fortiden og sikre en tobinskat i EU, så vi i fremtiden ikke bliver kastet, i dybe kriser pga. finansielle fyrsters luftkasteller.
Så kære Radikale, hvorfor beskytter I banker og finansielle fyrster? Skal vi ikke hellere beskytte den danske og europæiske økonomi?
Kommunerne skal lære af privatskoler
Henrik Christoffersen, forskningschef, CEPOS
Information citerer mig i en historie 7. januar om privatskoler i København for at afvise at opfatte brug af privatskoler som udtryk for en holdnings- og mindretalsbeskyttelse.
Men jeg forholder mig slet ikke til holdningsprægede skoler. Det afgørende for mig er, at Københavns Kommunes skoler fungerer meget dårligt trods et stort pengeforbrug.
Når elevernes sociale baggrund tages i betragtning, løfter de københavnske skoler simpelthen ikke eleverne tilfredsstillende. Det er katastrofalt og måske en af forklaringerne på, at København har en dårligere befolkningsudvikling end f.eks. Stockholm eller Oslo.
Nu vil kommunen så løse problemet ved at straffe de privatskoler, som gør det bedre og billigere. Også på landsplan løfter privatskolerne i det hele taget eleverne bedre til færre ressourcer.
København burde derfor i stedet lære af privatskolerne. I det øvrige Danmark oprettes i disse år en del privatskoler, hvor kommunerne vil monopolisere skolevalget ved at nedlægge folkeskoler. Det accepterer befolkningen ikke.
For mig er sagen, at et samfund uden borgernes mulighed for skolevalg er et uhyggeligt samfund, og dertil et samfund med et ikke-fungerende skolevæsen, fordi monopol og centralplanlægning nu engang fremkalder mistrøstige resultater.
Vi er ikke ude på et Orwellsk overdrev
Birger Smedegaard Hansen, Humlebæk
I 1964 læste jeg med stor gru og rislen ned ad ryggen George Orwells roman 1984. I dag — 48 år senere — må jeg erkende, at der er mange eksempler på, at overvågningskameraer har været en vigtig del i opklaringen af grov kriminalitet. Ligesom dna, som er et unikt redskab.
Alle med rent mel i posen kan med sindsro afgive dna-test og lade sig fotografere eller overvåge på offentlige steder. Det er kun forbryderne, der bør frygte afsløring.
Venstre skader vores sundhed
Jens Peder Nielsen, Gilleleje
Venstres landbrugspolitik er reelt sundhedsskadelig. Det ser vi nu. At Venstre og den forrige regering ikke har beskyttet vores drikkevand bedre, er en skandale.
Uanset hvad man i øvrigt mener om Venstre, er deres beskyttelse af landbruget — direkte farlig for vores alles sundhed.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,16. januar 2012,"Alle med rent mel i posen kan med sindsro afgive dna-test og lade sig fotografere eller overvåge på offentlige steder. Det er kun forbryderne, der bør frygte afsløring."
11764,/debat/2011/08/laeserbreve-25,Læserbreve,Informations Webredaktion," Frihed er også at stille krav
Anders Samuelsen, MF (LA)
Når man er liberal, tager man altid udgangspunkt i individernes personlige frihed til at træffe valg, udvikle sig og skabe det liv, man ønsker. En liberal politik for folkeskolen har samme præmisser.
Derfor er et helt centralt princip, at pengene skal følge barnet og ikke skolen. Det er nu engang forældrene, der er bedst kvalificerede til at afgøre, hvorvidt den enkelte skole lever op til netop de krav, de har til deres barns behov, evner og udvikling.
Hvis vi skal sikre, at vores folkeskole uddanner den arbejdsstyrke og de samfundsborgere, Danmark får brug for i fremtiden, skal vi turde bruge begreber som krav, konkurrence og forskellighed, også når det gælder folkeskolen.
Det skylder vi fremtidens generationer.
Ytringsfrihed
Per Clausen, gruppeformand for Enhedslisten
Den nuværende lovgivning er tilstrækkelig til at retsforfølge ytringer, der skal retsforfølges. Derfor ønsker Enhedslisten ikke en strammere lovgivning eller hårdere straffe for at overtræde injurie- eller racismeparagrafferne.
Jeg synes, det ville være fint, hvis vi alle inklusive ledende politikere og debattører overvejede, hvad konsekvenserne af vores udtalelser kan blive, men jeg ønsker ikke at lægge yderligere juridiske begrænsninger på vores ytringsfrihed. Vi skal ikke begrænse åbenheden og demokratiet i vores samfund for at bekæmpe terrorisme. Så har terroristerne sejret.
Volden fra midten
Bjarne Gårdsvoll, København
Efter massakren i Oslo har vi fået en heftig debat om terrorismens årsager. Morderen er åbenbart påvirket af mennesker med en voldsom foragt for muslimer, deres hadefulde sprogbrug og frygt for islamisering. Det yderste højre har derfor et stort ansvar for hans ekstremistiske synspunkter.
Vi har hørt de samme argumenter om venstrefløjen. For hvorfor opstod De røde Brigader i Italien og Baader- Meinhof-gruppen i Tyskland?
Forud for deres grusomme mord på samfundets støtter, var de blevet påvirket af socialister og fyldt med had mod det bestående samfund. Det var således de rødes skyld, at disse galninge greb til vold. Men hvad med den vold, der udgår fra midten?
De militære aktioner, som iværksættes herfra, er både mere udbredte og voldsommere end nogle få personers handlinger. Det gælder krigen i Irak, Afghanistan og nu Libyen.
I Libyen var argumentet at beskytte civilbefolkningen. Men bomber redder ingen; de slår mennesker ihjel. Og langsomt siver det ind i vore hjerner, at formålet med angrebet var at frembringe et regimeskift, selv om det skulle koste tusinder af uskyldiges liv.
I Irak var påstanden, at Saddam Hussein var i besiddelse af giftgas og raketter, der kunne ramme os. I dag ved vi, at det hele var et led i den almindelige psykologiske krigsførelse, som går ud på at skabe et så grusomt og farligt billede af fjenden, at befolkningen bakker op om angrebet. Men krige drejer sig om at vinde strategiske positioner og værdier, der gemmer sig i undergrunden.
Når dem, vi normalt ser op til, og som er opinionsdannende, starter den ene krig efter den anden, er det vel ikke så mærkeligt, at accepten af vold breder sig i befolkningen.
I Libyen kunne freden for længst være genoprettet ved forhandlinger som foreslået af Forbundet af Afrikanske Stater. Men volden fortsætter.
To alen af ét stykke
Preben Wilhjelm, Frederiksberg
Hvordan kan Information dog bede Henrik Sass Larsen (S), som har gjort det til en vane at bortforklare sine bommerter med, at han er blevet misforstået, om at kommentere og kritisere Søren Pind (V), når Pind bortforklarer sine bommerter med, at han er blevet misforstået?
Tolke til døve er på vej
Sussi Kongshøj Wilson, chef for tolkeområdet, Center for Døve
Mandag 25. juli bragte Information et indlæg under titlen 'Rod med tegnsprogstolke', i hvilket indsatsen over for døve studerende kritiseredes.
Vi kan endnu ikke sige, om nogen vil mangle tolke. Vi venter på svar fra unge døve eller skolerne, så vi kan få overblik over, hvor mange timer, hver skal bruge. Vi har nu to-tre sager, hvor vi har foreslået alternativer, indtil brikkerne er på plads.
Det er ikke vores indtryk, at der er mange ledige tolke, som vi har mulighed for at indgå aftaler med. Vi har aftaler med adskillige, men har oplevet nogle få, som enten på grund af den pris, vi kan tilbyde, eller de vilkår, vi på baggrund af vores aftale med Uddannelsesstyrelsen kan tilbyde, ikke ønsker at indgå aftale.
Vi er glade for at have et fint samarbejde med adskillige private tolke og mindre firmaer og kan ikke tilbyde andre vilkår til nogle få, som i mediestormens medvind kan mene, at vi er nødt til at se bort fra den aftale, vi arbejder under, eller påføre vores virksomhed et underskud, som vi kun kan søge dækket ved takstforhøjelser hos øvrige kunder.
Det er beklageligt, at kun så få nye tolke blev uddannet i år, så der ikke er mulighed for at erstatte f.eks. tolke på barsel, men vi håber stadig, at det lykkes at skaffe tolke til alle.
Folketingets mure skal ned
Troels Munk, Frederiksberg
For nogle år siden hældte et par opskørtede idioter maling i nakken på statsministeren, mens han befandt sig på Christiansborg.
Som følge heraf omdannedes denne hidtil åbne demokratiets højborg til en fæstning, hvortil adgangen er bevogtet med så nidkære røntgenvagter som i nogen lufthavn.
Er det ikke nu, vi skal tage Stoltenbergs eksempel og lade vores demokrati mødes frit, på torv og på gade og på tinge?
Riv muren ned, hr. folketingsformand.
Ytringsbegrænsning
Lone A. Sperschneider, antropolog, Hvidovre
For 30 år siden på gaden i København blev jeg holdt op af en vred mand med en kniv. Han var rasende på »alle kvinder«. Heldigvis løb jeg fra ham, og der skete intet. Var det gået modsat, havde der stået noget om hændelsen i de københavnske aviser.
Dengang var det lokale læsere, der blev informeret, når folk gik amok. Senere voksede velfærdsstaterne i forhold til materialistisk og politisk ensretning, og informationsteknologien stormede derudaf.
Det blev muligt for politiske grupper, for eksempel Baader-Meinhof, at bruge medierne strategisk i deres politiske kamp.
I disse år er vi desværre vidner til de meningsløse massakrer begået mod studerende i USA, Tyskland, Finland og Danmark. Oftest af unge mænd, der har hentet inspiration på nettet og gerne vil gøre noget spektakulært.
Breivik skriver eksplicit i sit såkaldte manifest, at han beundrer bombemændene i USA. I uhyggelig grad har han brugt nettet til inspiration, netværk og proklamation. Andre kan let følge i hans blodspor. Retfærdiggjort af personlige nederlag eller ideologisk baseret ondskab.
Tør vi åbne for en diskussion om ubegrænset ytringsfrihed og etik på nettet, og er ytringsfrihed på nettet et uangribeligt must i vores demokratiske samfund?
Tænk også på de uhyggelige afsløringer om Murdoch-imperiets forkastelige aflytninger og manipulationer i England.
Svar til Cain
Tem Frank Andersen, Aalborg
Geoffrey Cain rejser den 30. juli spørgsmålet om, hvorfor offentligheden ikke ønsker at lytte til den norske terrorists egen forklaring på sine handlinger. Han foreslår, men argumenterer ikke for, at vi ikke ønsker at høre sandheden i terroristens forklaring.
Det er en kendsgerning, at terroristens forsvarsadvokat forsøger at gøre sin pligt ved at få gerningsmanden kendt sindssyg. Her kunne en del af svaret på spørgsmålet også ligge: Fornuftige mennesker lytter ikke til sindssyge.
Skulle det ikke være tilfældet, er terroristen normal og strafudmålingen en formssag.
Hermed svar på spørgsmålet.
Fædrelandets frelser
Tom W. Petersen, Frederiksberg
Geoffrey Cain har en vigtig pointe i sit læserbrev 30. juli: Når en borger, en patriotisk borger, ser sit fædreland blive ødelagt og inficeret, forrådt af landsforræderiske ledere, og det ser ud til, at ingen effektivt vil stoppe ødelæggelsen, så må han gribe til våben mod det onde, så sandt som, at »når uret bliver til ret, bliver modstand til pligt«.
Og når man opfatter sit fædreland som en enhed, som en stamme, hvori indvandring af folk med fremmed kultur er at opfatte som skadelig infektion og en trussel mod fædrelandets enhed og sundhed, så kan et individ med et svagt udviklet humant menneskesyn og mangel på evne til empati kombineret med drømme om at være fædrelandets frelser vel fristes til at gøre sig til frelser og skadedyrsudrydder. Det er formentlig sådan, Anders Breivik opfatter situationen.
Og der er vistnok en del flere end ham, der opfatter fædrelandet som ovenfor beskrevet.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,2. august 2011,"Riv muren ned, hr. folketingsformand."
4620,/debat/leder/2014/07/klimafiktion-virkelighed,Klimafiktion som virkelighed,Katrine Hornstrup Yde," Stakkels Lego-isbjørn, fodboldspillende Lego-børn, stakkels Lego-Julemanden og Lego-sneulven, der lever i harmoni på Lego-Arktis, indtil en cigarrygende kaptajn på et Shell-skib udstikker ordre til sine mænd om at hælde en tyk, sort væske ud i Lego-ishavet. Olien flyder ovenpå, glider hen over det hvide islandskab, den stiger op over gispende Lego-folks tårefyldte øjne, den oversvømmer alt i fed død og efterlader verden som et apokalyptisk mørkehav.
Det hysterisk glade hit »Everything Is Awesome« fra årets animationskomedie The Lego Movie er i Greenpeaces nye dystopiske kortfilm sunget af en lys kvinderøst i begravelsestempo. Alt er ikke superduper, forstås. Miljøorganisationens dramatiserede fremstilling af Shells olieboringer i Arktis kritiserer i deres ny online kampagne den erklæret miljøbevidste LEGO’s co-brandingaftale med Shell, som en ny generation af klodssamlere snarere burde stille sig kritisk over for.
Greenpeaces lille fiktionsværk tilhører en slags aktivistisk underafdeling af genrebetegnelsen cli-fi, eller ’klimafiktion’, hvis fremkomst i romaner og noveller, i sommerens Hollywood-film og i kulturforskningen blev beskrevet på mandagens kultursider. Cli-fi er fiktion, der har klimaforandringerne og den menneskeskabte globale opvarmning som præmis for fortællingen, direkte eller indirekte. Det er et tema, der ræsonnerer mere og mere med et globalt publikum, der ikke længere blot tænker naturkatastrofer og -forandringer som en trussel, men også som et nærværende vilkår for menneskeheden.
Cli-fi kan, som filminstruktør til den fremtidsdystopiske istidsthriller Snowpiercer formulerede det, fungere som en trojansk hest, der kan snige miljøbudskaber og -bevidsthed ind i folk, der ellers ikke interesserer sig for det. Cli-fi kan gøre den ofte noget abstrakte trussel konkret ved at sætte monsteransigt på opvarmningens konsekvenser, sådan som vi ser det hos de atomaffaldsædende monstre i Godzilla (2014). Eller også kan cli-fi rykke klimatologernes advarsler om fremtiden ind i nutiden – som det under monstrøs kæmpehagl sker i katastrofefilmen The Day After Tomorrow (2004).
Men mens disse katastrofefilm lærer os, at klimaforandringernes konsekvenser er vor tids farligste monster, og at det miljøsvigtende menneske er den ægte skurk, tjener klimafiktioner ikke blot til den skræk og advarsel, vi også ser i Greenpeaces Lego-film. For klimafiktion er også, kan man sige, allerede virkelighed.
I 2008 skulle Australiens daværende landbrugsminister, Tony Burkes, udtale sig om en ny rapport, der beskrev, hvordan landet i fremtiden ville blive ramt af 10 gange så mange hedebølger og dobbelt så mange tørker grundet global opvarmning.
»Nogle af disse scenarier minder mere om noget, man ville kunne læse i en katastroferoman end i en videnskabelig rapport,« svarede Burke til pressen. For at forstå landets nye virkelighed måtte ministeren altså gribe til fiktionen. Det er også det, som gør cli-fi relevant. Den kan lære os at forberede os på de klimaforandringer, som vi ikke kan forhindre, eller som allerede er her. Det gælder både i science fiction-genrens interesse for teknologiske nybrud og forestillinger om nye landskabsformer, og det gælder fiktionens undersøgelse af de helt mellemmenneskelige konsekvenser, konflikter og samfundsformer, som en klimaforandret virkelighed skaber.
Men den fiktion, der hjælper os til at reflektere kreativt over fremtiden og over en nutid, hvor Shell gøres til hyggebrand, finder også sted uden for det klimaspecifikke. Det gælder sjovt nok også The Lego Movie, som Greenpeace har bygget sin Shell-kritik over. The Lego Movie skildrer nemlig et strømlinet industrisamfund af jubelglade Lego-arbejdere, der ikke har overskud til abstrakt og kritisk tænkning, og som underordner sig den grumme kapitalist Lord Business, der vil lime al Lego fast for evigt. Det er i denne satiriske kontekst, at den originale jubeloptimistiske sang om, at alt er super-duper skal forstås.
Og i filmens slutning lærer vi netop, at mennesker altid vil være stakler, hvis ikke vi kan bruge fantasien – og dermed fiktionen – til at forberede os på den virkelighed, der venter lige foran os.
",4.0,18. juli 2014,"Cli-fi kan, som filminstruktør til den fremtidsdystopiske istidsthriller Snowpiercer formulerede det, fungere som en trojansk hest, der kan snige miljøbudskaber og -bevidsthed ind i folk, der ellers ikke interesserer sig for det. Cli-fi kan gøre den ofte noget abstrakte trussel konkret ved at sætte monsteransigt på opvarmningens konsekvenser, sådan som vi ser det hos de atomaffaldsædende monstre i Godzilla (2014). Eller også kan cli-fi rykke klimatologernes advarsler om fremtiden ind i nutiden – som det under monstrøs kæmpehagl sker i katastrofefilmen The Day After Tomorrow (2004)."
13146,/debat/2010/11/faelleseuropaeiske-politifordomme,Fælleseuropæiske politifordomme,Søren V. Larsen," Det legitime magtmonopol i de vestlige landes indre er uddelegeret til politiet. I den danske politilov hedder det i § 1, at »politiet skal virke for tryghed, sikkerhed, fred og orden i samfundet«.
Så langt så godt. Politiet arbejder imidlertid også ud fra nogle fordomme, der i større eller mindre grad definerer deres forståelse af forskellige samfundsmæssige problemstillinger og konkrete situationer. Antropologen Lars Holmberg viste i sin ph.d.-afhandling, hvordan betjentes forståelse af de potentielt problematiske borgere på den ene side og hr. og fru Danmark på den anden side var medvirkende til at formatere betjentenes møde med den enkelte borger. I udgangspunktet er der ikke noget i vejen med, at en gruppe betjente danner en fælles forståelse af de problemer, de møder, så længe denne forståelseshorisont forbliver uudtalt, og betjentene i øvrigt optræder professionelt, også når de møder de problematiske borgere. Desværre tyder meget på, at denne balance kan være svær at opretholde.
Mistænkelige udlændinge
Denne politimæssige forståelse bliver især et problem, når den bliver ekspliciteret, og politiet offentligt vedkender sig sine fordomme. Som da man i Nordsjællands Politi for nylig bad borgerne om at anmelde mistænkelige udlændinge, der medbragte værktøj i den offentlige trafik. Man formodede nemlig, at en stor del af de indbrudstyverier, der har plaget politikredsen, skyldes netop fremmede kriminelle. Dermed sættes en ganske diffus gruppe nemlig under en generel mistanke stik imod enhver tradition for retssikkerhedsmæssig forsvarlig insisteren på konkret mistanke. Nordsjællands Politi måtte kort efter beklage og trække anmodningen tilbage.
Der er dog ikke noget, der tyder på, at der er tale om en enlig svale. Desværre. I politiets døgnrapporter omtales romaer stadig som »sigøjnere«, som om de seneste års intense kritik af de europæiske stater og politistyrkers behandling af netop romaerne endnu ikke er gået op for politiet her i landet. Da en flok romaer i sommer blev udvist, agerede politiet da også politikernes ukritiske højre hånd og så bort fra de lovsikrede krav om en individuel behandling af sagerne. Det er en del af en samlet europæisk tendens. Især i Frankrig, hvor gendarmeriet for nyligt er blevet afsløret i at føre hemmelige  og ulovlige  lister over romaer.
I det hele taget præger et særligt trusselsbillede det europæiske politilandskab. Som det store CHALLENGE-forskningsprojekt har påvist, er indvandring for Europas forskellige sikkerhedsaktører blevet flettet sammen med et generaliseret trusselsbillede funderet i terrorisme og kriminalitet. Det billede spejler på forunderlig vis den politiske debat. I et verdensbillede, hvor migration af store menneskemængder kobles sammen med samfundsundergravende virksomhed, bliver politistyrkernes evne til at akkumulere viden om de mobile grupperinger imperativ. Denne viden definerer samtidig politistyrkernes evne til at handle informationer med andre institutioner, være medproducenter af det almene trusselsbillede og dermed også deres evne til at tiltrække ressourcer.
De europæiske politistyrker profilerer i stigende grad befolkningen for bedre at kunne udgrænse de grupper, de mener er problematiske. Det giver problemer. I England er det for nylig kommet frem, at sortes risiko for at blive standset af politiet i en af de såkaldte stop and  search-forretninger er 26 gange højere end hvide englænderes.
Massive registreringer
Profileringen finder også vej til systematiserede registre, ofte i form af databaser, der dermed er en slags formalisering af politiets politiserede trusselsbillede. Politiet og efterretningstjenesterne i særdeleshed opbygger større og større databaser ud fra en opfattelse, der er baseret på en fordom om sammenhængen mellem immigration og kriminalitet. Databaserne kan potentielt tendere massive registreringer af politimæssige fordomme på EU-niveau og blandt de forskellige nationale politistyrker.
Det danske politi er ikke fritstillet fra denne europæiske tendens og deltager aktivt i det fælleseuropæiske politiarbejde. Godt nok sendte Københavns politi- direktør for nylig et vigtigt signal ved at modsætte sig politikernes stigmatiserende snak om ghettoer og parallelsamfund. Men der skal mere til, før man for alvor kan sige, det danske politi adskiller sig fra tendensen til at arbejde ud fra offentlige og hemmeligholdte profileringer, der ofte er uproportionelle, illegitime og juridisk uholdbare. Det kræver en mere aktiv indsats at bryde med de fælleseuropæiske politifordomme. En indsats, der både skal komme fra politikerne og politiet selv.
Søren V. Larsen er stud.cand.merc.pol og bestyrelsesmedlem i Center for Positiv Integration (CePI)
",1.0,1. december 2010,Massive registreringer
10006,/debat/2012/05/laeserbreve-16,Læserbreve,Informations Webredaktion," Tillykke Europa
Christopher Røhl Andersen (RU)
I dag har EU fødselsdag, men hvor er stjernerne på de unges faner? Europadagen er en mærkedag, hvor vi fejrer det europæiske fællesskab. Vi er stolte over at se, hvordan EU har skabt velstand, samarbejde og fred ved at nedbryde grænsernes betydning.
Der er skabt det største europæiske udvekslingsprogram, Erasmus, der i år fylder 25 år. Det har bidraget til at fremtidssikre vores generation i det globale samfund.
Der er skabt et indre marked, der fylder 20 år. Det har skabt stadig bredere samhandel i EU og øget væksten – også i Danmark. Det europæiske fællesskab har rundet 60 år, hvilket er den længste periode uden krig i europæisk historie.
Der er mange ting at fejre, selvom EU ikke er fejlfrit. For vi løser ikke vores fælles problemer ved at vise skepsis for projektet. Vi løser det ved at være kritiske og have viljen til at udvikle det europæiske fællesskab. Radikal Ungdom markerer dagen i dag, fordi vi vil bidrage til et bedre Europa og til en bedre verden.
Køerne havde det godt, Friis
Johan Balslev, Gerrans, England
Debatprogrammet Verden ifølge Gram på P1 handlede 10. april om dansk udviklingsbistand gennem 50 år. Her berettede udviklingsminister Christian Friis Bach (R) om fejlslagne projekter i 1960’erne, såsom at sende røde køer til Indien, og sagde de blev syge og døde.
Hvem har givet ministeren disse oplysninger? Var det bare en bemærkning, han slyngede ud? Nej, de danske køer døde ikke, og der var stort set ikke større dødelighed end hos lignende besætninger i Danmark.
Og hvor ved jeg så det fra? Jo, det var såmænd mig, der sejlede alle de danske køer til Indien og var der som fodermester et år.
Jeg skal ikke nu gå ind i en debat om, hvorvidt projektet var en god idé, blot understrege, at Friis Bach er lidt hurtig på aftrækkeren og ikke opfører sig som en ansvarlig minister.
Kyklopen med de mange øjne
Jan Kirstein, Espergærde
Information bragte 26. april et essay af Thomas Hylland Eriksen med titlen ’Hvad du ser i Breivik, siger mest om dig’, illustreret med en Rorschach blækklat. Læseren bliver altså lukket ind i Eriksens ’du og dig’-boks.
Hans ene øje ser i Breivik det omsorgssvigtede barn. Det andet øje ser manden, der ser ned på kvinder. Det tredje øje ser den paranoide islamofob, og det fjerde øje ser spilentusiasten.
Inde i boksen kan man så som læser selv vælge, hvilken man synes er vigtigst. Ingen af disse bokse indeholder den mindste antydning af andre skjulte motiver.
Man kunne også vælge at se ud af boksene, og se at Breivik i praksis ramte den norske stats og det norske socialdemokratis ungdomsforbund.
Der var engang en mand, der sagde: Se på andres hænder og ikke på deres mund, eller fingre på tastaturet.
Hvor er de brune, Liste Ø?
Uwe Max Jensen, Aarhus
Danmarks mest monokulturelle parti, Enhedslisten, mødtes til årsmøde i weekenden. Selvom rammen om årsmødet var Korsgadehallen på det multikulturelle Nørrebro, havde det ikke nogen effekt på valget til partiets hovedbestyrelse: De delegerede valgte 25 pæredanske medlemmer til partiets hovedbestyrelse.
Mennesker med anden etnisk baggrund finder gradvist plads i Danmarks politiske partier. Med tanke på SF’s Özlem Sara Cekic kan det selvfølgelig diskuteres om, det overhovedet er en god idé.
Hos Enhedslisten forholder det sig derimod anderledes. På weekendens årsmøde valgte de 424 delegerede en ny hovedbestyrelse, der ifølge det genvalgte hovedbestyrelsesmedlem Jens Otto Madsen er mere rød end den tidligere.
Til gengæld kan man konstatere, at Enhedslistens ny hovedbestyrelse er akkurat så hvid som den hovedbestyrelse, den afløser.
Foden op igen
Troels V. Østergaard, Asnæs
Hvorfor i alverden breder det angelsaksiske ’at sætte foden ned’ sig i dansk, når vi har det meget mere malende ’at sætte hælene i’?
Når selv Georg Metz skriver det (5. maj), så står verden ikke længere. Det er virkelig på tide at sætte hælene i over for det uvæsen.
Fornuftig vækst
Kåre Wangel, Svendborg
Christian Jensen leverer i lederen 1. maj en meget præcis og stærk analyse af Enhedslistens udspil over for regeringen. Og han afslutter lederen med at konkludere, at regeringen og EL nu bør koncentrere sig om at opstille en kvalificeret vækstpolitik.
Jeg går naturligvis ud fra, at der henvises til vækst i livskvalitet eller i fritid eller lighed eller demokrati eller bæredygtig energi. For Jensen er vel klar over, at planeten ikke kan bære mere økonomisk vækst, uanset om vi synes, vi behøver det?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,9. maj 2012,"Hans ene øje ser i Breivik det omsorgssvigtede barn. Det andet øje ser manden, der ser ned på kvinder. Det tredje øje ser den paranoide islamofob, og det fjerde øje ser spilentusiasten."
6928,/debat/2013/08/hver-dag-mulighed-drikke,Hver dag er en mulighed for at drikke,Rasmus Elmelund," 
	Hvad har du lavet i din sommerferie,« spørger kolleger og studerende hinanden, når de i disse dage genforenes efter uger eller måneder væk fra arbejdspladser, skoler og institutioner.

	»Jeg har drukket alkohol,« lyder det typiske svar. Dog for det meste pakket ind i fortællinger om udflugter til sommerhuse og strande, svenske ødegårde og sydfynske øer, gadefester, ’chill out’-arrangementer, fodboldturneringer, open air-filmvisninger og ikke mindst: festivaler.

	Det er, som om samtlige ferieritualer herhjemme er tilknyttet moderat til heftig druk. Og egentlig har det ikke så meget at gøre med ferie. Der er snarere tale om sommer- og varmeritualer. Fra maj og – afhængigt af vejret – frem til oktober er ’Det sker’-kalenderen i hovedstaden og de fleste provinsbyer fyldt med arrangementer, hvis essens er: druk.

	Flere af mine bekendte har denne sommer givet udtryk for, at det er ved at være nok. Det skyldes måske, at de fleste repræsenterer den aldersgruppe, der er ved at vokse ud af det vilde ungdomsliv og ind i det mere ansvarsfulde voksenliv.

	I hvert fald svarede en ven, da jeg for nylig spurgte ind til, hvad han havde lavet i sin ferie, at noget af det, der har optaget ham mest, havde været, hvor vanskeligt det er at undgå spiritus om sommeren.

	En anden ven, min bofælle, havde fødselsdag dagen efter Roskilde Festival. På dagen inviterede han en lille flok venner på middag. Ni ud af de ti gæster var netop kommet hjem fra en uge på Dyrskuepladsen med musik og spirituosa, og derfor havde fødselaren tænkt sig, at aftenen skulle forløbe uden alkohol. Men efter at have tilbragt lidt tid uden våde varer, trissede selskabet alligevel i kiosken og købte en kasse øl. Der manglede ligesom noget.

	En veninde har lovet sig selv, at hun ikke vil drikke før 1. november, simpelthen fordi hun ikke kan finde ud af at skære ned på sit forbrug, siger hun.

	»Hvis det ikke var sommer, kunne det måske lade sig gøre. Men fordi det er sommer, lader det til, at hver dag er en mulighed for at drikke,« fortæller hun. Hjemvendt efter et studieophold i Madrid havde hun drukket 30 ud af 35 dage i Danmark. Den danske sommer havde været én lang rus for hende.

	Selv har jeg prøvet at tage en uge ud af min sommerkalender, hvor jeg ikke ville drikke. Men så kom en jazzfestival i vejen, og hvem gider finde sig selv foran Copenhagen Jazz House mellem fulderikker, ølboder og festklædte københavnere lyttende til 60’er-jazz med en citronvand i hånden? Jeg faldt i igen.

	Kun syv procent af danskerne drikker ifølge Sundhedsstyrelsen ikke alkohol, mens det tilsvarende tal på EU-plan er 25, og en undersøgelse foretaget af Ugebrevet Mandag Morgen viste i 2009, at 30 procent af danskerne har prøvet at servere eller drikke alkohol, selv om de ikke havde lyst. Undersøgelsen pegede samtidig på, at de mest acceptable undskyldninger, hvis man ønsker at undslå sig for et glas, er 1) at man er i bil, og 2) at man er gravid. I dén rækkefølge.

	Det er det vilkår, den hjemvendte veninde i stilhed forsøger at bekæmpe, når hun vil holde et par måneders alkoholpause. For det mærkelige er – siger hun – at man ikke bare kan holde op med at drikke. Hvis hun sidder på en fortovscafé en aften i venners lag og bestiller en hyldeblomstsaft, vil hun altid skulle forklare og forsvare det over for selskabet.

	Også over for mig, der stadig med et oprigtigt forundret: »Vil du virkelig ikke have et lille glas?« forsøger at hælde bare en smule vin i hende. Hun forklarer, at det kan være rart at flygte fra hverdagslivet, men hvis man gør det hver eneste aften, kommer man så langt væk fra det, at man helt glemmer, hvad man overhovedet lever for.

	Og den forklaring giver jo masser af mening. Men problemet er, at når hun ikke drikker, ødelægger hun vores andres virkelighedsflugt. Vi føler os overvågede eller ekstra dumme, når hun bare sidder der og er ædru. Det er, som om hun med sin ædruelighed dræner saften fra vores gode sommerrus.

	Heldigvis varer sæsonens mange festivaler og drukanledninger ikke ved. For nok er det dejligt at beruse sig, men det kan føles forkert at gøre hver dag. Men trøsten er nær: Engang i oktober tager julen over og gør vinteren til én lang alkoholrus, inden den gradvist bliver overtaget af påsken.

	 

Rasmus Elmelund er kulturjournalist på Information
",1.0,8. august 2013,"	I hvert fald svarede en ven, da jeg for nylig spurgte ind til, hvad han havde lavet i sin ferie, at noget af det, der har optaget ham mest, havde været, hvor vanskeligt det er at undgå spiritus om sommeren."
13233,/debat/2010/11/sagt-yin-maa-ogsaa-sige-yang,"Har man sagt yin, må man også sige yang",Sven Burmester," Fremtiden tilhører kineserne. Det billede har brændt sig fast på vesterlændinges nethinder de seneste år. Kinas rivende udvikling og tocifrede vækstrater giver både anledning til kuldegysninger og misundelige blikke. Landet har allerede snuppet placeringen som verdens anden største økonomi fra japanerne, og i 2027 er det USA's tur til at blive overhalet, lyder spådommen fra investeringsbanken Goldman Sachs (Information den 13-14. november). Og der er ingen tvivl om, at det er flot, hvad Kina med tredive års høj vækst har formået. Men et par tørre kommentarer er alligevel nødvendige.
Der er ti gange så mange kinesere som japanere. Så japaneren har stadig i gennemsnit ti gange flere penge til rådighed end kineseren. Dollaren køber ganske vist mere i Chengdu end i Tokyo, men selv med det in mente er gennemsnitsjapaneren mindst fem gange så rig som gennemsnitskinseren. Kinas befolkning er også fem gange så stor som den amerikanske, så selv når (ikke hvis) den kinesiske økonomi når op på siden af den amerikanske, vil gennemsnitsamerikaneren stadig have fem gange så meget at shoppe for som gennemsnitskineseren. På verdensranglisten over gennemsnitsindkomster ligger Kina stadig nede omkring nummer hundrede, mens USA, Japan og Danmark som regel er blandt de øverste ti. En halv milliard mennesker er ganske vist revet ud af fattigdom de seneste årtier. Det er en kraftpræstation uden sidestykke. Men det er værd at huske, at mange kinesere fortsat kæmper på et eksistensminimum.
Den mere nøgterne konklusion er altså, at Kina til trods for tredive års imponerende vækst er og vil forblive et udviklingsland mange år endnu - med hvad dertil hører af menneskerettighedskrænkelser, fattigdom og miljøproblemer.
Yin og yang-syndromet
Der har været både fordele og ulemper ved Kinas fantastiske udvikling. Alle er blevet rigere, men forskellen mellem rig og fattig er blevet større. Forbruget er steget, men det er forureningen også. Kina er i en 'både-og'-situation, noget kineserne er sig meget bevidste og traditionelt har udtrykt i yin og  yang-filosofien.
Alle kinesere kender således historien om bonden, hvis hest løber bort. Naboen kommer for at trøste. Bonden svarer, at det kan være både godt og dårligt.
Hesten kommer tilbage med fire vilde heste. Naboen udtrykker sin begejstring, men får samme både-og-svar.
Bondens søn falder af en af de vilde heste og brækker benet. Naboen trøster, men bondens reaktion er den samme.
Hæren kommer forbi og rekrutterer alle unge mænd, undtagen bondesønnen med det dårlige ben. Moralen er klar: stort set alt i denne verden har både gode og dårlige sider.
Historien passer perfekt til den kinesiske udvikling. Strukturforandringerne i den kinesiske økonomi er enorme. Man laver både T-shirts og højfartsjernbaner, plastiklegetøj og rumfartsfartøjer. Man fyrer mere kul af end alle andre nationer i verden og forsker samtidig mere i vedvarende energi end noget andet land. Trods grønne investeringer i verdensklasse, slår luftforureningen hundredtusindevis af kinesere ihjel om året, udledningen af industrielt spildevand i floderne gør vandet fra hanerne udrikkeligt, og giftige stoffer dukker fra tid til anden op i fødevarerne.
Fremgang på kinesisk
Verdensbanken opstiller tre grundbetingelser for økonomisk udvikling: makroøkonomisk stabilitet, god regeringsførelse og investeringer i sundhed og uddannelse. Lad os se på, hvordan Kina har klaret sig ud fra de tre kriterier.
Ifølge verdensbanken er den makroøkonomiske vej til succes at holde renten og inflationen lav, skabe ligevægt i budgettet og betalingsbalancen og sikre en nogenlunde stabil valutakurs.
Når det gælder renten, inflationen og nationalbudgettet, har Kina klaret sig godt. Men landet har kolossale overskud på betalingsbalancen og dermed store valutareserver samt en valuta, der efter amerikanernes og europæernes mening er lige lovlig stabil og giver landet urimelige eksportfordele. Problemet for Kina er, at det kan føre til handelskrig. Det vil ramme alle involverede parter hårdt, men for Kina vil det være ødelæggende, for det er netop handel med det rige Vesten, der sikrer høje vækstrater og tilfredshed i befolkningen. Så selv om Kinas økonomiske politik umiddelbart synes at være sund for landet selv, følges yin også her af yang.
Det kan ikke nægtes, at den kinesiske regering har været god til at sætte ambitiøse mål og få befolkningen til at trække på samme hammel. Det fremgår med al tydelighed af Informations artikelserie om Kinas grønne revolution. Men om Kina ligefrem skal have gode karakterer i god regeringsførelse, er en anden sag. Den økonomiske succes har medført voldsom korruption og nepotisme. Det er heller ikke alle, der accepterer den autoritære styreform, som sidst blev bekræftet, da Nobels fredspris gik til aktivisten Liu Xiaobo. Det var en kraftig vestlig påmindelse om, at vi i ikke kan godtage tingenes tilstand i Kina samtidig med, at vi taler om demokrati og menneskerettigheder som universelle værdier. Den besked vinder dog ikke megen genklang hos det store flertal af kinesere, der er godt tilfredse, så længe styret kan sikre en 10 pct. stigning i deres velstand år efter år.
Når det gælder import og udenlandske investeringer, leverer kineserne heller ikke ligefrem en opvisning i god regeringsførelse. Det er stadigvæk svært for udenlandske virksomheder at få adgang til det kinesiske marked. Gammelkommunistiske bureaukrater spænder ben. De har en noget anden opfattelse af service, end den investorerne forventer. Service er noget borgerne yder staten, ikke omvendt. Eller det er i det mindste, hvad de udenlandske investorer siger, men det kan jo selvfølgelig også være, at kineserne blot er blevet dygtigere, og de multinationale ikke længere kan konkurrere.
Skrantende sundhed
Hvad angår Verdensbankens krav om investeringer i sundhed og uddannelse, må Kinas skudsmål siges at være blandet. Der er ganske vist ni års undervisningspligt i den kinesiske folkeskole, men undervisningen er stadig baseret på udenadslæren og autoritetstroen. Mange mener, at det kan være udmærket, så længe Kinas økonomi er baseret på at kopiere vestlige produkter og ideer, men det slår ikke til i en tid, hvor Kina har ambitioner om at udvikle sig at være verdens fabrik og laboratorium. Det er dog værd at bemærke, at Kina i dag bruger lige så meget på forskning og udvikling som USA, og at unge kinesere klarer universitetsuddannelser i Vesten fint og som regel vender hjem i stedet for at søge om opholdstilladelse i uddannelseslandet.
På sundhedsfronten halter landet dog bagefter. Der er egenbetaling på sundhedsydelser, og det afskrækker folk fra at søge lægehjælp, hvilket forringer den almene sundhedstilstand. Regeringen er opmærksom på, at det er uheldigt, men hvis Kina skal nærme sig noget, der ligner skandinaviske tilstande på sundhedsområdet, skal der opkræves skat i en helt anden udstrækning end i dag, hvor knap 20 procent af bruttonationalproduktet går gennem de offentlige kasser mod mere end 50 procent i Danmark.
Man skulle tro, at Kina som et officielt kommunistisk land kunne foretage en sådan omstilling, men Kina er rent faktisk mere kapitalistisk end kommunistisk, så det kan have lange udsigter at hæve skatterne - desuden vil det være ødelæggende for landets ry som lavomkostningsland.
Alt i alt er der grund til at være imponeret over Kinas udvikling. Men inden beundringen bliver næsegrus, er det værd at holde fast i, at udviklingen langt fra har afhjulpet Kinas mange dårligdomme - på mange måder er dårligdommene rent faktisk en uomgængelig del af succesen. Yin og yang er fortsat Kinas leveregel nummer 1. Om de er i balance, kan kun fremtiden vise.
Sven Burmester er forfatter og udforsker




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",8.0,17. november 2010,Sven Burmester er forfatter og udforsker
12635,/debat/2011/02/dyr-stoette-diktatorer,Dyr støtte til diktatorer,Kamal Qureshi," Den danske ambassadør i Iran tager telefonen. I den anden ende hører han udenrigsministerens stemme hjemme fra København: »Selvfølgelig skal han have asyl,« siger hun. Tonen er bestemt, og der er ingen tvivl. Ambassadøren ånder lettet op. Han tager sin jakke, sætter sig ud bilen og drager af sted mod et hemmeligt sted i Teherans smalle gader. Det glade budskab skal overdrages.
Året er 2020. En systemkritiker i Iran - lad os kalde ham Hamed - står til dødsstraf i sit hjemland. Siden de demokratiske revolutioner i Egypten og Tunesien, har det iranske styre slået ned med stadig hårdere hånd på kritiske ryster. Hamed kan ikke længere kæmpe sin kamp inden for Irans grænser.
Sammen med sin kone og to børn har han igennem et halvt års tid boet i kælderen hos en god ven. Dagslys er der intet af. Mad og drikke får de på vennens nåde. Og børnene klarer deres rastløshed ved at rulle de to gule legetøjsbiler rundt i det trange rum. Dækkene er næsten tyndslidte. Øjnene er trætte, men ved tanken om dagslys, en gåtur og lyden af børnenes leg i det fri holder Hamed og hans kone håbet oppe.
Den danske ambassadør nærmer sig skjulestedet. En trang sidegade gør, at han må gå det sidste stykke - alligevel løber han. Udenrigsministeren har givet grønt lys, og Hamad og hans familie kan endelig se frem til et liv i sikkerhed. På vej ned ad kældertrappen strejfer tanken ham: »Hvad ville der være sket den lille familie, hvis det her var for ti år siden?«
Tilbage i 2011 måtte en dansk ambassadør ikke selv tage initiativ til at få dødsdømte systemkritikere ud. I dag er det heldigvis anderledes. I dag er ambassaderne pålagt at gøre det. Han banker på kælderdøren.
Hameds eksempel er måske tænkt, ja, men ikke usandsynligt. Der er mange som ham. Deres ytringsfrihed knægtes. Faktisk risikerer de livet ved at tale om deres politiske overbevisning.
I fremtiden håber jeg, at Danmark bliver bedre til at hjælpe personer som Hamed. Personer, der ikke kan hjælpes i nærområderne. Personer, som kæmper for deres folks frihed, men ikke længere kan gøre det fra deres eget land. Personer, som kæmper med livet som indsat for de frihedsrettigheder, vi andre tage for givet. De skal have vores hjælp og støtte. Også inden de er blevet stærke nok til i fuld offentlighed at rejse sig mod det diktatoriske regime, som holder dem nede.
Støt de progressive
Vi behøver ikke tage flere flygtninge, end vi allerede har forpligtet os til. Men vi skal turde skabe en asylpolitik, en udenrigspolitik og en udviklingspolitik som - fordi den støtter og beskytter progressive kræfter - ikke kun er til gavn for de heldige udvalgte, men for hele befolkningen i de lande, flygtningene kommer fra.
Hvis der er en ting, man kan være næsten sikker på - så er det, at diktatorer og udemokratiske regimer forgår over tid. Men hvad der afløser dem, og hvor de nye magthavere kigger hen i jagten på støtte og inspiration, afhænger i vid udstrækning af hvordan vi reagerer på den nuværende situation i Mellemøsten
Når befolkningerne gør op med deres diktatoriske regimer, skal støtten til progressive kræfter i Egypten, Tunesien, og Libyen være massiv - og hurtig. Men endnu vigtigere er de signaler, vi sender til befolkningerne og moderate kræfter i lande som Iran, Kina og Saudi- Arabien. Også her skal det være tydeligt, at vi er på deres side, på folkets side - ikke på de undertrykkende magthaveres side. Ikke på nuværende og ikke på kommende diktatorers side!
Hvis jeg var udenrigsminister, ville vi føre en udenrigspolitik, hvor Danmark kompromisløst talte imod brud på menneskerettighederne. En udenrigspolitik, hvor vi ikke plejede ukritiske diplomatiske relationer med diktatorer og udemokratiske ledere, fordi det pynter på handelsbalancen på kort sigt. Ingen flatterende kommentarer om styret i Bahrain. Ingen officielle ordener til verdens diktatorer.
Minus på lang sigt
Kort sagt: Der skal ændres i prioriteringerne. Naivt, vil nogen måske sige - politisk uigennemførligt. Men jeg er uenig. Lodret uenig. For hvad er de langsigtede konsekvenser af den politik, vi fører i dag?
Da Saddam Hussein, en nu så udskældt eks-diktator, brugte giftgas imod den kurdiske befolkning i Nordirak, prioriterede udenrigsministeren ikke en markant kritik af det irakiske styre. Tværtimod plejede man relativt venlige relationer til den olierige stat, blandt andet gennem officielle statsbesøg. Det var en forkert prioritering.
På kort sigt har det muligvis sikret Danmark adgang til lukrative handelsaftaler, men hvad har det ikke kostet os i menneskeliv og krigsmateriel at udkæmpe en langstrakt krig i Irak? Vi kan selvfølgelig aldrig vide med sikkerhed, om krigen kunne være undgået. Men der er ingen tvivl om, at chancerne havde været større, hvis vi havde støttet en intern demokratisk opposition og arbejdet for en gradvis transition af regimet.
Forhåbentlig har Danmark allerede om få måneder igen en regering, der vil være med til at påtage sig et globalt ansvar og række hånden ud til systemkritikere og frihedskæmpere, der risikerer livet for demokrati og medindflydelse på eget liv. Forhåbentlig har vi også en regering, der kæmper for menneskerettighederne og markerer sig skarpt over for regimer, der ikke gør nok. Når det kommer til menneskerettigheder, skal vi i et Danmark anno 2020 ikke længere gå på kompromis.
Tom retorik
Regeringen har siden 2001 præsenteret sig som forsvarer af ytringsfrihed og de grundlæggende menneskerettigheder. Men samtidig har man systematisk set igennem fingre med alvorlige menneskerettighedsovergreb i andre lande. Også i  lande vi har nære relationer til.
Vi har med andre ord en regering, hvis handlinger sætter spørgsmålstegn ved menneskerettighedernes universalitet, mens de ser igennem fingre med, at stoltheden over at have et dannebrogsflag på sin rejserygsæk er forsvundet. Ja, mange steder i verden er det direkte farligt.
Regeringens udenrigspolitik er ikke bare kortsigtet, men også uklog. På den lange bane er det nemlig ikke problemfrit, at Danmark - eller andre for den sags skyld - tilsidesætter menneskerettighederne og internationale organisationer af hensyn til kortsigtede taktiske overvejelser. Tværtimod!
For hvordan skal vi kunne promovere menneskerettigheder i Kina eller Iran, når vi samtidig støtter diktaturer i andre lande eller sender danske soldater i krig på falske forudsætninger? Hvem vil tage os alvorligt?
Danmark er et lille land, som ikke kan eller skal gennemtrumfe en dagsorden alene. Derfor har vi så meget desto større interesse i at understøtte de internationale organer som FN-systemet, hvor vi får mulighed for at udøve indflydelse uproportionalt til vores ringe økonomiske og militære vægt.
Vi oplever i øjeblikket, at det kan lade sig gøre at gå forrest og gøre en forskel. Det viser kampen for klimaet f.eks. For bare 25 år siden var klimaet i international sammenhæng groft sagt noget med et blåt flag på Balka Strand og en vindmølle på en mark uden for Holstebro. Dengang var klimaet ikke noget, man talte højt om. Men ved COP15 mødtes mere end hundrede statsledere og hele den samlede verdenspresse i København. Den kamp er ikke vundet endnu. Men den er heller ikke ovre endnu.
Over de næste 10 år skal menneskerettighederne sættes på den internationale dagsorden - og hvem ved? I 2020 huser København måske endnu et topmøde.
>Kamal Qureshi er SF's menneskerettigheds- og udviklingsordfører




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",7.0,26. februar 2011,"Året er 2020. En systemkritiker i Iran - lad os kalde ham Hamed - står til dødsstraf i sit hjemland. Siden de demokratiske revolutioner i Egypten og Tunesien, har det iranske styre slået ned med stadig hårdere hånd på kritiske ryster. Hamed kan ikke længere kæmpe sin kamp inden for Irans grænser."
11950,/debat/2011/06/laeserbreve-1,Læserbreve,Informations Webredaktion," Hvorfor  bevare Tivoli?
Erik Moseholm, komponist og bassist
Komponisten, dirigenten og violinisten H.C. Lumbye skabte en forunderlig musiktradition i Tivoli. Den trak utallige besøgende til haven. I hans ånd blomstrede mange fine orkestre i havens musikalske bede. Dem har mange gæster gennem årene glædet sig over.
Nydelsen af dem kostede ikke ekstra, når entreen var betalt. Musikken var Tivolis hjerte og image. Den gav liv til haven. Enestående på verdensplan og derfor søgt af folk fra alle lande.
For musikkens sprog kender ikke til landegrænser, men kommunikerer med mennesker fra alverdens riger. Den væsentligste grund til Tivolis internationale berømmelse.
I de sidste 10 år er ledelsens påskønnelse af Tivolis musikliv skrumpet. Vilkårene for musikken gødes ikke mere, og derfor dør den en langsom død. Som gæst er det svært at finde musikken:
Oversigten på plakater med det daglige program kan være fejlagtige, der er næsten kun fredagsrock tilbage blandt plæneforestillingerne, og af de faste ensembler er kun Promenadeorkestret og Tivolis Big Band tilbage.
Det ene med stadig færre musikere, det andet med stadig kortere tid; i år reduceret fra fem en halv til halvanden måneds ansættelse. En voldsom besparelse.
Til gengæld er entréen steget voldsomt og Tivoli-priserne blevet ruinerende for en børnefamilie med jævne indtægter.
Pengemaskinernes støjniveau er nu ved at overdøve musikkens lyd, og tilbage bliver kun at nedlægge Tivoli, når særpræget er ved at forsvinde.
Med masser af andre og billigere underholdningsmaskiner i byen er Tivoli ved at blive overflødig og til nedlæggelse, med mindre der atter satses på den musik, der har skabt havens liv og særpræg.
Hvad laver universitetsbestyrelserne?
Ole G. Mouritsen, professor dr. scient
I Information den 22. juni beklager RUC's bestyrelsesformand, Christian Nissen, sig over, at videnskabsministeriet vil bestemme, hvordan universiteterne skal begrænse udgifterne til administration og ledelse.
Det er på en måde befriende at høre, at der måske foregår noget i disse ellers ret anonyme bestyrelser. Men hvorfor har bestyrelserne ikke udnyttet den frihed, de åbenbart tidligere har haft til at begrænse udgifterne til administration?
Der er ellers nok at tage fat på: Administrationerne er vokset betydeligt i de  senere år, og modsat hvad man skulle forvente, har denne vækst betydet endnu større administrationsbyrder for universitetets forskere og lærere.
Bestyrelsen for en virksomhed har som hovedopgave at skabe de bedste betingelser for virksomhedens fremdrift.
Derfor er det også universitetsbestyrelsernes opgave at overbevise ministerium og centraladministration om skadevirkningerne af den syndflod af administration, parpirarbejde og detailstyring, der er blevet universiteternes hverdag, sådan som det også kunne læses i Informations kronik 21. oktober 2010.
Spørgsmålet er, om bestyrelserne har kompetencerne til at løse deres hovedopgave. Det næsten totale fravær af de videnskabsfolk, som har indsigten i universitetets kerneydelser, nemlig forskning, undervisning og formidling, er bemærkelsesværdig.
Regeringen ønsker universiteter i verdensklasse. Lad os få bestyrelser i samme klasse.
Hvad siger Søren Espersen?
Preben Wilhjelm, Frederiksberg
Israel gennemfører sanktioner mod Danmark på flytrafikken, fordi Danmark ikke vil imødekomme deres krav om bevæbnede israelske vagter i Kastrup lufthavn.
Hvorfor hører man intet fra Dansk Folkeparti og Søren Espersen?
Han hæger ellers nidkært om den nationale suverænitet, med grænsebomme, konventionsfornægtelse og omgåelse af såvel Menneskerettighedskonventionen som EU-domstolen.
Ingen er stavnsbundet
Niels O. Fruensgaard, Aalborg
21. juni er Ole Strandgaard ved at briste i gråd over, at bolighandelen er ved at gå i stå med det påståede resultat, at folk ikke kan flytte, skifte arbejde eller blive skilt. 250.000 mennesker er på den måde er blevet stavnsbundet  uhada!
Den egentlige årsag er, at huspriserne ikke er blevet ved med at stige, som de plejer, hvilket mange ellers havde regnet med var bombesikkert, hvorfor de har disponeret ud fra den forventning.
Selvfølgelig er det ærgerligt, at ens hus nu ikke kan sælges med fed fortjeneste. Men hvad gør det? Husejeren skal jo købe et andet hus, og det hus er vel blevet tilsvarende billigere, så nedgangen i de to huses priser må vel gå lige op.
Der er altså ikke  og gudskelov for det  nogen naturlov, der siger, at man skal tjene på at sælge sit hus.
Den lave udlånsrente og muligheden for afdragsfrie huslån har naturligvis fået husene til at stige i pris ud over deres reelle værdi, og den er letsindige huskøbere hoppet med på.
Så i stedet for at vente med at sælge i håbet om at huspriserne vil stige igen skulle salgslystne husejere måske hellere se at få solgt til en realistisk pris, inden renten på flexlånene begynder at stige.
For så kan de blive nødt til at sætte prisen endnu længere ned for at komme af med deres overvurderede hus.
Gaddafis  forbrydelse
Carsten Kofoed, København
Den Internationale Straffedomstol har anklaget Libyens Muammar Gaddafi for forbrydelser mod menneskeheden, fordi hans regering i nedkæmpelsen af et vestligt støttet oprør har begået »drab på og forfølgelser af hundredvis af civile«.
Når ledere som Bush, Blair og Fogh, som i Afghanistan og Irak har ført angrebskrige med over en million dræbte og systematisk tortur i for eksempel Abu Ghraib, ikke for længst sidder i Haag, så kan ingen med retfærdighedssans tage denne såkaldte domstol seriøst.
Gaddafis virkelige forbrydelse er, at han viste den tredje verden vejen ud af Vestens imperialistiske og fattigdomsskabende kvælertag, da han i 1969 styrtede det provestlige kongedømme og smed dets angloamerikanske beskyttere ud.
Han styrkede libysk kontrol med olien og brugte pengene herfra til at udvikle landet. I dag har Libyen ifølge UNDP Afrikas suverænt højeste indeks for menneskelig udvikling, som er et mål for, hvor langt og sundt liv indbyggerne kan forvente, og om de har adgang til uddannelse og en god levestandard.
SF og  skuffelser
Jonathan Schwartz, Helsingør
Da jeg den 27. juni læste andre læseres skuffelser over SF's opbakning til den 'symbolske' stramning af Danmarks indvandrerpolitik, fik jeg samme kvalmende fornemmelse af déja vu som under debatten om pointsystemet i efteråret 2010.
Pointe System var en diskriminerende opfindelse i den eksklusive Detroit-forstad Grosse Pointe, hvor grundejerforeningen i slutningen af halvtredserne via et spørgeskema lavede raceprofilering på mulige tilflyttere for at holde uønskede elementer ude.
Jeg har været aktiv medlem af SF i mange år, og har også været aktiv som demokrat i USA, før jeg emigrerede til Danmark. Siden har jeg også både ført kampagne for Kerry i 2004 og Obama i 2008.
Som mange demokrater er jeg vant til høje forhåbninger og store skuffelser. For os i 'det andet Amerika' er pragmatisk politik ikke bare det muliges kunst, men også  skuffelsens udholdenhed  the endurance of disappointment.
Mange af mine gode venner og familie i USA er blevet skuffet over Obamas første to år som præsident. Og det er mig, som prøver at trøste dem fra lille Danmark.
Men her er skuffelserne åbenbart i hurtig vækst. Skal jeg nu begynde at trøste mine kammerater i SF? Hold ud, og håb at det bliver bedre, når stemmene er talt op og skuffelserne glemt, kammerater!
Åbenhed  om Libyen
Gitte Lillelund Bech (V), forsvarsminister
Information skrev den 22. juni om offentlighed om Libyen-indsatsen, især med fokus på de episoder, hvor Gaddafi-regimet hævder, at der er civile tab. Selv om NATO's styrker gør en stor indsats for at undgå civile tab, vil der være en risiko ved en militær indsats. Det gjorde jeg også helt klart, da mandatet for Libyen-indsatsen blev vedtaget i Folketinget.
Der er betydelig åbenhed om indsatsen. Se for eksempel hændelsen natten til den 19. juni, hvor NATO åbent fortalte, at en fejl i et våbensystem muligvis havde forårsaget civile tab. Det var ikke den 30. april, som jeg ellers var taget til indtægt for i artiklen.
Der er løbende pres for, at vi fortæller specifikt om de danske flys mål, når offentligheden får indblik i vores indsats via daglige Mission Updates. Men vi kan  og skal  ikke være eksplicitte om de danske missioner, da det kan kompromittere piloternes sikkerhed og den mission vi er en del af.
Der er bred politisk opbakning til indsatsen, blandt andet fordi vi åbent fortæller om fremdriften i Libyen  senest illustreret ved Lene Espersens rejse til Benghazi med flere relevante folketingsmedlemmer. Vi gør en forskel i Libyen  politisk for at fremme et regimeskifte, militært for at beskytte civilbefolkningen.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,29. juni 2011,"Erik Moseholm, komponist og bassist"
3131,/debat/2015/02/tabuet-banaliseres,Tabuet skal banaliseres,Jens-Martin Eriksen," Det bliver interessant at se, om Lars Vilks Komiteen også vil blive angrebet for selvforskyldt at have påkaldt sig islamisters vrede og sårede følelser, sådan som det skete for Jyllands-Posten i 2005.
For det er forsætlige handlinger, som Lars Vilks og komiteen står bag. Den muntre og skarpe konceptualist vil som 1960’ernes performancekunstnere udfordre og provokere. Men han har desværre ikke taget sin voldsparate målgruppe og fjendtlige publikum i ed med sin joke. For dem er ingenting teater, og alt er virkeligt. Her er der ingen symbol-udvekslinger i sprog og kunst. Her har man ikke politiske modstandere, men derimod deciderede dødsfjender.
Det er det, som man har måttet sande på Jyllands-Posten, efter man har været ene i front i snart 10 år, forladt og forrådt af den resterende dagspresse med forlorne undskyldninger for dens tavshed og let gennemskuelige løgne om dens påståede hensyn.
Forsamlingsfrihed i fare
I de første telegrammer fra Krudttønden var det beundringsværdigt at høre ordstyrer Niels Ivar Larsen fra mødet under belejring, men sikret af politiet, give udtryk for, at diskussionen i Krudttønden ville fortsætte uanset hvad! Men ikke desto mindre står det allerede klart, at den position, som Lars Vilks Komiteen står for – fri ytringsfrihed og ret til religionskritik – må overveje andre arbejdsformer. Man kan måske ikke fortsætte sit arbejde og sin kritik af militant islamisme og et bigot islam på samme offentlige måde som hidtil med stor personlig risiko og voldelige angreb på møder og institutioner.
Den del af ytringsfriheden, som forsamlingsfriheden udgør, er i fare efter attentatet. Det er ikke nok at sige, at visse personer er i fare, for ytringsfriheden inkarneres af de selvsamme personer, der udsættes for mord og trusler, når det kommer til ikke-statslige aktører som i dette tilfælde.
Den eskalerede situation efter Krudttønden skærper tillige udfordringen til de anstændige modstandere i dagspressen, der i praksis går ind for betinget ytringsfrihed, om at besinde sig på princippet om politisk solidaritet ved at republicere det, som andre er forhindret i under trusler om vold.
Det var den manglende solidaritet, der førte til angrebet på Charlie Hebdo for nogle uger siden, idet bladet alene havde stået side om side med Jyllands-Posten – resten af dagspressen var tavshed og forløjede undskyldninger om hensyn til sårede følelser og såkaldte »redaktionelle prioriteter«. Charlie Hebdo blev alene ramt, fordi alle andre svigtede denne solidaritet. Nu bliver Lars Vilks Komiteen ramt, fordi offentligheden stadigvæk er splittet. Men hvor længe vil man fortsætte med lyve sig bort fra sit ansvar? Og hvor mange er der egentlig tilbage at lyve for?
Kun to muligheder
Vejen frem byder på to muligheder.
Det eneste, der er at gøre, er enten at indrømme, at man ikke har modet til politisk solidaritet med sine politiske modstandere og derfor afholder sig fra at publicere alt det, som islamisterne påbyder offentligheden. Det er et kompromis, ærligt og redeligt, ikke foranlediget af nogen påstået respekt – pas på dette væsel-ord! Det er et forsøg på at imødekomme voldsmændene ud fra frygt for deres trusler, i håbet om at der ikke kommer flere krav til selvcensuren over for deres udemokratiske dogmer og kultur.
Man kan også stå sammen i hele offentligheden og ved enhver given, relevant lejlighed – som nu – publicere alt det forbudte. I dette tilfælde Lars Vilks’ hund, som Information gjorde det mandag, lige efter attentatet, der var foranlediget af denne tegning. Det bør man gøre dels for at beskytte den truede ophavsmand, dels for at beskytte de andre medier, der vælger at publicere – men først og fremmest fordi det er journalistisk relevant.
Ingen påstår, at denne publiceringsstrategi i sig selv vil få terroren og truslerne mod ytringsfriheden til at gå væk. Hertil behøves først og fremmest statens voldsapparater med de udvidede beføjelser, som en konkret undtagelseslignende tilstand kræver.
Men gør man sit arbejde og publicerer det, der er værd at publicere, beskytter man også de truede synspunkter og gør det umuligt at udpege et enkelt offer for de islamistiske voldsmænd. Samtidigt er det også en strategi, der kan vikle de udpegede tegninger og karikaturer ud af frygtens og tabuets aura. For det, der fortsat gør dem forbudte og farlige, er deres sjældenhed som publicerede udtryk. Der klæber en ulyksalig, magisk aura til dem, en forbandelse, som ikke kommer fra tegningerne og karikaturerne i sig selv, men fra det forhold, at de forbindes med voldstrusler - og den tabuiserede aura ved dem fastholdes ved, at de kun omtales – nu nærmest dagligt – men ikke vises. Dermed verificeres deres farlighed. Men i sig selv er de alle sammen banale, både hunden og profeten, og profeten som hund samt alle de andre.
Banaliseringens magt
Ved republicering efter republicering kan banalisering suge al fordømt aura ud af dem, indtil ingen mere kerer sig om dem, hverken potentielle ofre eller bødler.
Det paradoksale forhold er, at når ingen trusler længere følger dem, mister de enhver interesse, og glider ind i banalitetens anonymitet.
Nogle vil spørge, om det virkelig kan være den rigtige løsning. Det er mere end det; det er den eneste løsning. Alt andet vil være at fortsætte med at give efter for voldsmandens veto. Og det er en utålelig tanke, som ikke er til at leve med. Så vil ytringsfrihedens grænse fortsat skulle bestemmes af de mest intolerante i Danmark – og udenfor.
Jens-Martin Eriksen er forfatter
",7.0,18. februar 2015,Banaliseringens magt
7768,/debat/2013/04/laeserbreve-18,Læserbreve,," Forberedelse er afgørende
Birgit Larsen, Århus
Under normale omstændigheder ville jeg i går have siddet hjemme og lagt sidste hånd på forberedelserne til ugen, der ventede forude. Men det er ikke normale omstændigheder, for jeg er lockoutet.
Jeg er 56 år og jeg har været lærer i mange år. Jeg kan høre på debatten, at jeg er en af de erfarne lærere, som Kommunernes Landsforening (KL) mener ikke skal have så megen tid til at forberede undervisningen. Jeg har svært ved at forstå, hvordan det kan hænge sammen med KL’s ønske om udvikling og forandring.
Jeg ved godt at der er nogle ting, der er nemmere for mig end for de unge lærere. Jeg har erfaring i at planlægge undervisning på mange forskellige måder, og jeg har lært at være tydelig, så det er let at være elev hos mig. Og ja, heldigvis bliver vi dygtigere undervisere, jo mere erfaring vi får. Men hvis indholdet i min undervisning skal være tidssvarende, er jeg nødt til at følge med og lære nyt. Eleverne forandrer sig, jeg forandrer mig, tiden forandrer sig, og derfor har jeg også brug for at forberede mig lige som alle andre.
 
Uanstændig behandling
Elvir Pelesevic, København
I 2005 vedtog VK-regeringen, med støtte fra DF og S, at de 500 såkaldte kvoteflygtninge, som Danmark modtager hvert år, skal sorteres efter hvor integrerbare de er, frem for deres reelle beskyttelsesbehov. Da den nuværende regering trådte til, lovede man at ændre loven, og det blev tillige indskrevet i regeringsgrundlaget. Men ligesom mange andre af regeringens løfter, er dette også blevet sparket til hjørne.
Der er tale om en umenneskelig lov, der hviler på en egoistisk og kalkuleret tankegang hos modtagerlandet. Ved at shoppe rundt mellem mange og forskellige mennesker i nød, tilsidesætter man deres behov til fordel for egen gevinst. Hensigten med at hjælpe fremstår dermed kold og kynisk, og bygger samtidig på en falsk præmis.
Regeringen tøver med at ændre loven ved blandt andet at henvise til, at ikke al lovgivning kan gennemføres på en gang. Det er muligvis rigtigt, men stadig ikke nogen undskyldning. I det konkrete tilfælde, hvor der er flertal for lovændringen, bør man ikke vente. Det kan mennesker i nød simpelthenikke være tjent med.
 
Vi vil have gaderne tilbage
Ninna Thomsen, sundheds- og omsorgsborgmester i København (SF)
Jan Dam undrer sig før påske over, hvordan man både kan gå ind for et røgfrit København og samtidig gå ind for et forsøg med legal hash, sådan som et politisk flertal i København faktisk gør.
Jeg går ind for et legalt salg af hash, fordi vi på den måde kan tage bandernes hovedindtægtskilde fra dem og dermed få sat en stopper for det lukrative ulovlige marked, der medvirker til skyderier og konflikter mellem bandemedlemmer i Københavns gader. En positiv sidegevinst er, at vi kan komme tættere på brugerne og dermed også nå flere med oplysning, forebyggelse og behandling. Samtidigkan vi i modsætning til banderne bruge hashpengene til noget positivt – for eksempel oplysning blandt unge mennesker på skoler og erhvervsuddannelser om skadevirkningerne ved et misbrug af hash.
Jeg taler jo ikke om et reklamefremstød for hash, men om at kappe den gyldne åre, som finansierer banderne. Jeg siger ikke, at hash skal legaliseres, fordi det er ufarligt. Men forbruget af rusmidlet hash er der jo, lige meget om vi synes om det eller ej, og jeg ser et forsøg med et kontrolleret, legalt salg af hash som en mulighed for at tage levebrødet fra banderne og sætte et fornuftigt arbejde i gang.
Der er ingen modstrid mellem ønsket om en røgfri by og et kontrolleret forsøg med salg af hash. Selvom røg beviseligt dræber, foreslår jeg jo ikke et forbud mod at ryge eller et forbud mod et lovligt salg af cigaretter.I stedet giver vi rygerne et tilbud om hjælp til at droppe smøgerne og børnene en mulighed for at vokse op uden for røgskyerne, for eksempel på byens legepladser og i det offentlige rum.
 
Fimm-sagen er kompliceret
Liv Holm Andersen, udlændinge- og integrationsordfører (R), Trine Bramsen, formand for integrationsudvalget (S) og Karina Dehnhardt Lorentzen, udlændinge- og integrationsordfører (SF)
Vi har flere gange været nødt til at bide os selv i tungen i forhold til sagen om den thailandske dreng Fimm og hans søster Thipsuda,der søger familiesammenføring med deres stedfar. For det er en hård sag – for de implicerede, naturligvis, men også for os, der ser det udefra.
Det er dog ikke en politisk beslutning, da der er tale om sagsbehandling af love og ikke lovændringer. I dette tilfælde behandles sagen således igen grundet en anke fra det uafhængige klagenævn, som regeringspartierne har nedsat for at opnå større uvildighed og dermed retssikkerhed. Sagen er enormt kompliceret, fordi den netop omhandler muligheden for at blive familiesammenført med en forælder, som hverken er biologisk forælder eller adoptivforælder. Det er derfor klart – selvom det er hårdt for alle – at sagen er nødt til at have en principiel afgørelse.
Derfor er det også forkert, når Enhedslisten mener, at Justitsministeren er forhippet på at få børnene smidt ud. Det samme gælder, når Venstres Inger Støjberg påklager måden, hvorpå Justitsministeriet behandler familien som ’urimelig’. Støjberg og V har desuden aldrig været bekymret for børn og familiers skæbne, når det kom til udlændingelovgivning.Tværtimod strammede man loven på området, så et utal af børn kom i klemme – noget som SRSF heldigvis har fået ryddet op i.
Dobbeltmoral? Ja, det kan man vist roligt sige.
 
Konflikt mellem ulige parter
Hans Winkel, Fredericia
Selvom Kommunernes Landsforening (KL) gerne vil overbevise offentligheden om noget andet, så har skolekonflikten intet med den såkaldte ’danske model’ at gøre. Den danske model bygger på det private arbejdsmarked, og forudsætter at arbejdsgiver på den ene side taber produktion ved konflikten,mens arbejdstager på den anden side taber løn.
I denne konflikt taber kommuner og stat intet. Kun lærerne og fagforeninger taber. Konflikten er derfor ikke mellem ligeværdig parter, og kan således ikke siges at høre under den danske model.KL og staten får i konfliktdagene et stigende troværdighedsproblem. Så læg dog det regeringsudspil på bordet i morgen.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,4. april 2013,"I denne konflikt taber kommuner og stat intet. Kun lærerne og fagforeninger taber. Konflikten er derfor ikke mellem ligeværdig parter, og kan således ikke siges at høre under den danske model.KL og staten får i konfliktdagene et stigende troværdighedsproblem. Så læg dog det regeringsudspil på bordet i morgen."
6710,/debat/2013/09/helst-hoere-historie,Jeg vil helst høre en historie om mig selv,Finn Wiedemann," 
	I historien om Peter Plys i hundredemeterskoven spørger Jacob plysbjørnen, hvilken historie han kunne tænke sig at høre. »Jeg vil helst høre en historie om mig selv,« siger Peter Plys. Sådan tror jeg, de fleste af os har det. Vi vil helst høre en historie om os selv.

	De sidste par år er der kommet flere bøger, som på forskellig vis behandler de sene 1960’ere og de tidlige 1970’ere. Tilsyneladende bliver vi aldrig færdige med den tid.

	Mest udpræget er de sene 1960’eres historie behandlet i Katrine Marie Guldagers roman Den nye tid. Her står fronterne skarpt mellem sønnen Henry, som repræsenterer den nye tid, hippietiden, og hans far, Peter, som lever i den gamle tid.

	Sønnen Henry har oplevet, at der er blevet drejet på ham. Han går til love-in, eksperimenterer med stoffer, bor i kollektiv og har en kæreste, som dyrker gruppesex. Målet er sandhed og frigørelse.

	I Anne Lise Marstrand Jørgensens Hvad man ikke ved er fronterne mellem den gamle og nye verden ikke trukket helt så skarpt op. Til gengæld fremstår de personlige omkostninger dybere beskrevet.

	Hovedpersonen Eric er tiltrukket af den nye tid. Det stille forstadsliv i Sommerfuglekvarteret med kone og tre børn, hvor sekundviseren tikker langsomt, og alt fremstår solidt og velordnet, er ikke længere nok. Eric overtaler sin smukke, usikre og hjemmegående kone, Alice, til at gå med ham i sexklub og leve i et åbent ægteskab.

	Dette bliver i bogstaveligste forstand hendes død, da hun tager livet af sig selv ved at drukne sig. Ligefrem morbidt bliver det, da Alice bliver fundet i floden næsten nøgen med kjolen trukket op til navlen. Tidens strøm har revet trusser, strømper og sko af hende.

	Det er ikke mærkeligt, at der fortsat bliver skrevet mange bøger om den periode. En række af de ideer, ritualer og symboler, som prægede tiden, virker med nutidens øjne bizarre og eksotiske, som hørte de en anden verden til. I den forstand giver det selvfølgelig god mening, at vi bliver ved med at vende tilbage til netop den periode. For hvad var det egentlig, der skete, og ikke mindst, hvorfor skete det, og hvilke konsekvenser fik det store flip for eftertiden?

	Knap så meget gruppesex

	Vi har at gøre med en periode af danmarkshistorien og de vestlige samfunds historie, hvor der bliver drejet på mangt og meget. Alle samfundets hidtidige autoriteter og bastioner bliver stormløbet. 1960’erne er et opgør med det hele. I bakspejlet kan vi dog se, at der langtfra blev gjort op med det hele, og at det langtfra var hele befolkningen, som tog del i opgøret.

	Nutidens generationer kan nemt få den opfattelse, at halvdelen af Danmarks befolkning gik til love-in, tog LSD, dyrkede fri sex og boede i kollektiv. I virkelighedens verden var det dog et fåtal.

	I den mindre provinsby, hvor jeg voksede op, var der f.eks. stort set ingen, som praktiserede den livsstil. Og dog. En af mine skolekammerater havde derhjemme et album med billeder, hvor hans forældre dyrkede sex med andre voksne, såkaldt gruppesex. Vi kunne simpelthen ikke tro, at det var rigtigt, hvorfor vi bad om at se billederne igen og igen.

	Peter Øvig Knudsen argumenterer i et interview, i forbindelse med sit stort anlagte hippie-projekt, for, at den tid og bevægelse, han skildrer, er vigtig, fordi de ideer, den rummer, breder sig til store dele af befolkningen. Antalsmæssigt var der ikke mange, men deres betydning for eftertiden blev enorm.

	Det er selvfølgelig en besnærende tanke, men spørgsmålet er, om det er rigtigt.

	God underholdning

	Spørgsmålet er, om hippiebevægelsen ikke kulturhistorisk efterfølgende kom til at spille så stor en rolle, fordi medierne tog den til sig. Medierne fik i højere og højere grad til opgave at underholde folk, i takt med at de nære og mere traditionsprægede relationer mellem mennesker fik vanskelige vilkår i forbindelse med 1960’ernes velfærdsfremgang.

	Der var masser af gode billeder i hippietiden, hvad Øvig Knudsens projekt til fulde demonstrerer.

	Hippietiden sejrede sandsynligvis også ad helvede til i medierne, fordi en række af de markante kulturpersonligheder, som var i centrum af bevægelsen, kom til at dominere den kulturelle offentlighed i årene fremefter.

	Spørgsmålet er, om hippietiden og hele 1968-perioden ikke snarere bør forstås i sammenhæng med nogle underliggende historiske ændringer, og som en delvis med- og modreaktion på det velfærds- og forbrugersamfund, som så småt vokser frem fra slutningen af 1950’erne.

	Set gennem aktuelle sociologers blik kan de sidste 50 års ændringer i samfund og kultur snarere forstås som et resultat af en lang historisk proces, hvor individualitet, forbrugerisme og refleksivitet spiller en central rolle.

	Det danske samfund ændrede sig snarere på grund af dette end på grund hippietidens avantgardetropper.

	Forsøget på at tilkende hippiebevægelsen den betydning, som f.eks. Øvig Knudsen gør, og som beskrives i de to omtalte skønlitterære bøger, er identisk med den opfattelse, som tidligere blev avantgardebevægelsen til del inden for kunsten. Forestillingen er her, at avantgarden rykker frem i første geled og viser det nye frem, som resten af samfundet derefter tøvende tilegner sig.

	»Jeg vil helst høre en historie om mig selv,« siger Peter Plys. Min og de fleste andre danskeres historie er imidlertid ikke historien om det store flip.

	Det er relevant at få fortalt, hvis vi skal forstå os selv og den verden, vi lever i, og især hvis de generationer, som ikke er vokset op i den tid, skal have et historisk stillads, der gør, at de kan forstå sig selv og deres samtid. Beklager, men vi var og blev ikke alle hippier for Vorherre.

Finn Wiedemann er lektor ved Institut for Kulturvidenskab ved Syddansk Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",12.0,10. september 2013,E-mail *
13049,/debat/leder/2010/12/italienerne-berlusconis-gidsler,Italienerne er Berlusconis gidsler,Mads Frese," Mod alle odds klarede Silvio Berlusconi tirsdag frisag i det italienske parlament og undgik med nød og næppe at blive væltet af et mistillidsvotum. Hvis mistillidsdagsordenen mod Italiens ministerpræsident havde været til afstemning, da den blev fremsat for over en måned siden, ville Berlusconi sandsynligvis være blevet væltet.
Men af hensyn til landets gældsplagede økonomi og de deraf følgende spekulationsrisici opfordrede republikkens præsident, Giorgio Napolitano, formændene for henholdsvis Senatet og Deputeretkammeret til at udskyde opgøret til efter finanslovens vedtagelse.
I den mellemliggende periode lykkedes det altså Berlusconi at overtale en håndfuld parlamentsmedlemmer til at støtte regeringen. Snarere end politiske var argumenterne tilsyneladende af økonomisk eller karrieremæssig karakter. Anklagemyndigheden i Rom har således indledt en efterforskning af handel med stemmer i parlamentet.
Men det meget spinkle flertal i Deputeretkammeret betyder reelt, at regeringen er handlingslammet og ikke vil være i stand til at gennemføre de strukturelle reformer, som den stagnerede italienske økonomi har hårdt brug for.
Forløbet i parlamentet er et symptom på den politiske og moralske krise, som Berlusconis dominans har medført i det italienske samfund: »Det moralske forfald i Italien skyldes ikke mindst, at offentlige personer, som burde være et godt eksempel, ikke lever op til deres forpligtelser,« udtalte Berlusconis tidligere partikammerat Gianfranco Fini, da han valgte at bryde med regeringen og danne et nyt parti, Futuro e Libertà (Fremtid og Frihed), som nu er en del af oppositionen.
I realiteten kommer Finis erkendelse 16 år for sent. Han har ligesom mange andre brugt Berlusconis mediemagt til at skabe sig en karriere i italiensk politik. Da mediemagnaten i 1994 gik ind i politik, skortede det ellers ikke på advarsler om konsekvenserne for det politiske liv i landet. Dengang fremsatte en af Italiens mest estimerede journalister, Indro Montanelli, følgende profeti:
»For at skabe et regime er der ikke længere brug for at marchere mod Rom, sætte ild på Rigsdagen eller storme Vinterpaladset. De såkaldte massekommunikationsmidler er nok, og blandt disse er fjernsynet det mest magtfulde og uimodståelige. Resultatet er indlysende: En svededug af konformisme og løgne vil tildække landet og reducere det til en dårlig tv-serie.«
Manglen på opposition er Berlusconis egentlige styrke. Intern splittelse i oppositionspartierne på venstrefløjen har gjort det nemt for ham at fremstå som beslutsom og handlekraftig. Samtidig har kortsigtede, personlige og taktiske interesser hos alliancepartnere som Gianfranco Fini fået Berlusconi til at ligne en troværdig politiker. Derfor er mange italienere dybt fremmedgjorte over for det politiske liv og har svært ved at få øje på et gangbart alternativ til Berlusconis medieregime.
Men nu er boblen ved at briste. Det er efterhånden blevet en udbredt opfattelse, at selvopretholdelsen er Berlusconis væsentligste politiske projekt. På det strafferetslige plan har han fået vedtaget et stort antal love, som har afkriminaliseret forbrydelser, som han eller hans venner allerede er blevet eller i fremtiden kunne blive dømt for.
De voldsomme optøjer i Roms gader efter mistillidsafstemningen er et tegn på den afgrundsdybe afstand mellem store dele af den italienske befolkning og deres repræsentanter i parlamentet. Det politiske liv følger sin egen logik, som tilsyneladende er uberørt af det seneste årtis økonomiske stagnation, der har medført øget arbejdsløshed og en konstant voksende statsgæld trods store nedskæringer i de offentlige budgetter.
Gældsbyrden og risikoen for, at Italien bliver genstand for finansmarkedernes spekulation, er blandt de mange ubekendte faktorer, som for alvor gør situationen dramatisk og uforudsigelig.
Berlusconi har formået at reducere det offentlige liv til en arena for reklamefolk og kræmmere, hvor alt kan købes for penge.
De italienske politikere vil helst klare sig uden de forhenværende borgere, som i vid udstrækning er blevet frataget sociale og kulturelle redskaber til at gøre deres autonomi gældende og derfor er hjælpeløse over for mediemagt, reklamer, korruption og klientelisme.
Alligevel ligner triumfen i parlamentet mest af alt en pyrrhussejr, selv om den på kort sigt vil virke som et politisk potensmiddel på Berlusconi. For regeringens vedkommende er der blot tale om livsforlængende behandling, men dermed forlænges Italiens politiske lidelser.
Det mest sandsynlige udfald af regeringskrisen er et skæbnevalg i løbet af foråret. Det er ikke kun ministerpræsidentens, men også det italienske samfunds skæbne, der står på spil.
",0.0,16. december 2010,"Men nu er boblen ved at briste. Det er efterhånden blevet en udbredt opfattelse, at selvopretholdelsen er Berlusconis væsentligste politiske projekt. På det strafferetslige plan har han fået vedtaget et stort antal love, som har afkriminaliseret forbrydelser, som han eller hans venner allerede er blevet eller i fremtiden kunne blive dømt for."
3050,/debat/2015/03/muslim-frygter-sikkerhed,Som muslim frygter jeg for min sikkerhed,Usman Zahoor Ahmed," Klokken er tæt på midnat mens jeg sidder og skriver dette. Mørket og roen har sænket sig over det ganske land. Men der er også mørke i mit sind – et mørke, der bringer uro med sig. Det skyldes ikke vinterdepression, ægteskabelige eller økonomiske problemer. Det er meget mere alvorligt, da jeg føler at mit og min families eksistensgrundlag og liv er i fare.
Jeg måtte i dag lide den tort at skulle instruere min søn i, hvordan han skal forholde sig, hvis han skulle blive overfaldet eller forfulgt på vej til eller fra skole. Det er som sådan ikke første gang, jeg har taget den snak med ham – tidligere har børnelokkere spillet en central rolle i mine formaninger.
Denne gang er baggrunden endnu mere alvorlig, synes jeg. Det er de seneste dags overfald på muslimer, særligt et tilfælde hvor et fireårigt barn fik en lussing af en ældre mand, som har tvunget mig til en ny snak.
Jeg tror aldrig, jeg vil glemme de store mørke øjne min søn kiggede på mig med, da han spurgte: »Baba (far), hvorfor skulle nogen overfalde eller forfølge mig?« De par sekunder, som gik, inden jeg fik svaret: »Ingen vil overfalde dig, min dreng ,« føltes som en evighed!
Længslen efter Svend og Oda
Det er let at forklare, hvorfor han skal være påpasselig med en børnelokker, hvad de gør, og hvordan de lokker.
Men hvordan forklarer man et niårigt barn, at han risikerer overfald, fordi en psykisk ustabil mand var så dum at skyde og dræbe nogle mennesker? Noget alle andre herboende muslimer nu må bøde for i dyre domme.
Hvordan forklarer man, at han skal være påpasselig med alle etniske danskere, da de alle potentielt kan forfølge, bande ad eller ligefrem overfalde ham?
Det er måske lidt groft at sige, men jeg er glad for, at angrebet blot var én gal mands værk, og at tabene kan tælles på én hånd. Tør slet ikke tænke på følgerne, hvis der havde været tale om en hel flok terrorister, som havde gennemført et velplanlagt angreb på et trafikknudepunkt med dusinvis, måske hundredevis, af dødsfald til følge. Bare tanken får det til at løbe koldt ned ad ryggen!
Hvor ville jeg ønske, at jeg kunne rejse tilbage i tiden med mine børn, tilbage til slut-90’erne, hvor jeg var en teenager, og vi havde det her ældre ægtepar, Svend Aage Jensen og Oda Bachmann, som naboer. Vi var så tætte på hinanden, at de næsten fungerede som vores reserveforældre, og vi tilbragte mange timer sammen.
Vi blev inviteret inden for til kaffe og kage, og vi kunne komme forbi til hver en tid, for døren stod altid åbent. Vi blev endda inviteret med til en dans rundt om juletræet, når det var den tid på året.
Alt dette deltog vi i med stor velvillighed og interesse. De respekterede os og vore traditioner, og vi have den største respekt for dem, og som det fremgår også for deres traditioner.
Hvor ville jeg ønske, at mine børn kunne opleve, at et liv her ikke kun er forbundet med fare, forsigtighed og evig mistænkeliggørelse, men også af ligeværd, lykke og næstekærlighed.
Voldens glidebane
For nu at vende tilbage til nutiden og virkeligheden må det være på tide, at de folkevalgte – alle sammen – viser deres uforbeholdne støtte til os muslimer, som blot ønsker at leve i fred og harmoni i dette land – vores land. Os 99,99 procent, som intet har med angrebet at gøre, og som aldrig selv kunne drømme om at gøre noget lignende. Vi fortjener ikke denne mistænkeliggørelse.
Både på Facebook og i Metroexpress kan jeg læse om, at muslimske mænd har sluttet sig sammen i vagtværn, som kan tilkaldes af muslimske kvinder, der føler sig truet.
De vil ile til og anholde overfaldsmændene. Intentionerne er uden tvivl gode, men det er dømt til at gå galt.
Der er ikke langt fra civile anholdelsesgrupper til deciderede voldsbøller, og samtidig er det trist at se, at tiltroen til systemet, politiet og befolkningen er så lav.
Den udvikling må og skal vendes, alt andet vil være en falliterklæring. Vi kan ikke gøre noget ved det enkelte menneskes holdninger og (u)gerninger, men vi skal som samfund beslutte os for, hvilken retning vi ønsker at udvikle os i.
Det hele skulle nødig ende med, at man efter et eventuelt nyt angreb føler behov for at bevæbne sig, inden man tør bevæge sig uden for en dør.
Usman Zahoor Ahmed er ansat i finanssektoren




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",24.0,2. marts 2015,"Det er let at forklare, hvorfor han skal være påpasselig med en børnelokker, hvad de gør, og hvordan de lokker."
5258,/debat/2014/04/laeserbreve-14,Læserbreve,," 
	Vildledning om vindkraft

Thorkil Søe, Gentofte

	FN’s nye klimarapport beskriver Danmarks klimasituation i dystre termer. Det er derfor interessant, at den danske klimaminister, Rasmus Helveg Petersen (R), hævder, at der i januar måned, hvor det blæste meget, da var 85 procent af den strøm, der blev brugt i Jylland, lavet på vindmøller.

	Djævlen sidder imidlertid i detaljen. Det er rigtigt, at den samlede produktion fra Vestdanmarks vindmøller svarede til 85 procent af forbruget, men bag dette tal skjuler sig, at 60 procent af vindkraften blev eksporteret.

	Desuden var januar overvejende en periode med stærk blæst, og eksportprisen var derfor knapt nok en fjerdedel af det energinet.dk betaler, når de pligtskyldigt køber strøm fra vindmøllerne. I korte perioder forærer man endda den dyre strøm væk for at komme af med overskuddet.

	Alt i alt betyder det, at vindkraft fratrukket eksporten svarede til 35 procent af forbruget – nogle meget dyre 35 procent. Når man kender den baggrund, er der ikke meget tilbage af ministerens glade budskab.

	Det rejser naturligvis mange spørgsmål. Det største er imidlertid, hvor længe vi kan skjule, at vi dummede os, da vi drømte om uanede mængder af olie i Nordsøen, og på den baggrund frasagde os kernekraft.

	Vi tvinger borgere til byen

Niels Peter Agger, Frederiksberg

	Det er interessant, at Danmark nu står over for de selv samme problemer, som Grønland har kæmpet med i årtier: Grønland har en befolkning, der bor spredt langs kysten i små bygder, hvor det ikke økonomisk kan betale sig for staten at holde liv i de små samfund. I dag er små danske landsbyer også blevet til urentable, antikapitalistiske småsamfund, der ikke burdes holde i live set fra et omkostningsperspektiv.

	I Grønland har vi ikke haft skrupler med at tvangsforflytte befolkningen og lægge byer øde. Det har kørt efter en simpel metode: Nedlæg handelsmulig-heder, sluk for varmeværker, afbryd strømmen, giv bygdebeboere fraflytningskompensation og tving dem til at rydde op efter civilisationens velsignelser. På den måde er selv de mest vedholdende blevet tvunget til at opgive deres hjem og flytte til bycentrene, hvor de måtte lære at se momsfrie naturprogrammer i fjernsynet – præcis som os andre. Nu er det danskernes tur.

	Regering øger ikke vækst nok

Kim Andersen, Erhvervsordfører for Venstre

	Hver dag taber Danmark velstand og arbejdspladser. Produktiviteten i den offentlige og private sektor er gået i stå, og samtidig falder udenlandske investeringer. Men hvis vi har viljen og modet, står Danmark til at blive 23 milliarder kroner rigere i 2020 – det viser Dansk Industris vækstplan. Alligevel forholder regeringen sig passivt, og det er gift for væksten, velfærden og beskæftigelsen i fremtiden.

	Venstre ønsker en anden vej – vi ønsker at vende udviklingen. Derfor vil vi holde igen med det offentlige forbrug. Pengene skal i stedet bruges på tiltag, der luger ud i de tidsler, der kvæler investeringer og virkelyst i dansk erhvervsliv. Især er der behov for reelle skatte- og afgiftslettelser. Afgifterne medfører ekstra høje omkostninger for danske virksomheder, og det forringer deres evne til at konkurrere internationalt. Resultatet er tabte ordrer og produktionsarbejdspladser, der aldrig kommer igen.

	Men på trods af krystalklare opfordringer fra både Produktivitetskommissionen, Dansk Erhverv og Dansk Industri, sidder regeringen fortsat med korslagte arme og ser blot til, mens væksttoget og velfærden suser forbi. Skal vi med på vognen, bør regeringen hurtigst muligt indkalde til vækstforhandlinger.

	Ukraine mangler folkeafstemning

Ib Christensen, Randers

	Man kan undre sig over, at EU og USA fuldstændigt undlader at respektere den nationale selvbestemmelsesret i Ukraine.

	Ukraine er dybt splittet mellem øst og vest – såvel politisk, økonomisk som kulturelt. Borgerne i det østlige Ukraine bør derfor få et tilbud om en demokratisk folkeafstemning, hvor det afgøres, om det østlige Ukraine skal tilslutte sig den russiske føderation eller ej.

	Hvis der er flertal for at tilslutte sig, kan det vestlige Ukraine få mulighed for frit at søge medlemskab af såvel EU som NATO. Resulterer folkeafstemningen derimod i fortsat tilknytning til Ukraine, bør Ukraine omdannes til en føderal stat med vidtgående selvstyre og holde sig uden for såvel NATO som EU. Hvis det bliver tilfældet, bør Ukraine kunne indgå vidtgående samarbejds- og frihandelsaftaler med både EU og den russiske føderation.

	At tage initiativ til et sådant forløb vil være en naturlig opgave for FN, OSCE, Europarådet, EU og NATO.

	Alternativet er en farlig optrapning af spændingen mellem NATO og EU på den ene side og den russiske føderation på den anden. Vi må derfor respektere den nationale selvbestemmelsesret, så vi ikke risikerer at ende med at skabe grobund for en borgerkrig i Ukraine.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,10. april 2014,"Thorkil Søe, Gentofte"
8150,/debat/2013/02/sex-socialt-faelles-blot-individuelt,"Sex er socialt og fælles, ikke blot individuelt",Marie Bruvik Heinskou," Fordi det er uge seks, er det oplagt at skrive om sex. Og sex er skønt, vil de fleste jo nok mene, men ikke altid uproblematisk. Derfor er denne uge – også kaldet ’Uge Sex’ også tiltrængt. ’Uge Sex ’ er foreningen Sex & Samfunds landsdækkende undervisningskampagne, som har til formål at sikre god og vedkommende seksualundervisning i grundskolen og på ungdomsuddannelserne.
Nu vil nogle måske stejle. Seksualundervisning?! Og så kan man begynde at tænke skræmt tilbage. Jeg kan f.eks. huske engang, hvor min folkeskolelærer i smarte smækbukser forsøgte at tegne en kurve over en orgasme på tavlen. Kurven startede fladt ud steg og steg og steg for til sidst at ebbe fladt ud igen. Jeg sad i klassen og forestillede mig min lærerinde kropsliggøre den kurve, men overvejede overhovedet ikke, at kurven kunne berøre mig. Måske hendes kurve alligevel var lige i overkanten. Men seksualundervisning er stadig vigtig. Det har debatten de seneste år også vist.
I 2004 var diskussionerne omkring seksualundervisning næsten hysteriske. Her blev hele kampagnen Sexstarz trukket tilbage af daværende sundhedsminister Lars Løkke Rasmussen (V). Den omtaltes som bizar og uacceptabel, fordi den i et leksikonafsnit bl.a. indeholdt opslagsord som toiletsex og dyresex. Sexstarz var lavet i samarbejde mellem Sundhedsstyrelsen og foreningen Sex & Samfund.
57.000 Sexstarz-cd’er, der skulle have været delt ud i alle 9. klasser, blev trukket tilbage. Såvel Enhedslisten som SF’s Kamal Qureshi gjorde denefterfølgende frit tilgængelig på nettet, hvor den ’forbudte’ cd selvsagt tiltrak sig en del opmærksomhed fra de unge.
Årets Uge Sex kampagne fra Sex & Samfund har også allerede vakt harme, denne gang hos Dansk Folkeparti, fordi en video om en lesbisk familie udfordrer det hegemoniske koncept om kernefamilien. Der skal åbenbart ikke så meget til, før nogen kan føle sig ramt i det område, der vedrører seksualundervisning.
Dette års Uge Sex-kampagne har også et målrettet tema på ungdomsuddannelserne om seksuelle rettigheder og seksuel grænsedragning. Det indbefatter undervisning i retten til at sige nej, hvis noget ikke føles rart – eller ja, hvis der er noget, man har lyst til. Derudover undervises der i respekt for andres grænser. Om temaet ’grænsedragning’ har Sex & Samfund produceret en fin og sensitiv undervisningsvideo. Og det er bestemt et vigtigt emne for seksualundervisning.
Som en lille krølle på ’grænse-temaet’ vil jeg blot fremhæve, at grænser også læres af, at kropslige og sanselige fornemmelser får plads i vores hverdag og også får rum til udfoldelse. Det lyder måske lidt hippieagtigt, men så lad det være det. Ved at give rum til kropslig sanselighed kan kropslige grænser blive afklaret som positive erfaringer – som afprøvning og også som subjektive grænseoverskridelser. Det betyder ikke, at man skal overskride andres grænser, men det er uomtvisteligt sådan, at personlige grænser ofte står klarest, når man står lige ved dem, eller når man lige har overskredet dem. Og det er også sådan, at man kan blive lidt klogere og lidt mere menneskelig af at udfordre sine grænser. Den gode seksualundervisning tager højde for de erfaringer og den virkelighed, de unge lever med – også i forbindelse med forebyggelse af f.eks. overgreb og seksuelle krænkelser. Derfor er det vigtigt, at talen omkring sex kan finde ord inden for vokabularet af både nydelse og fare.
Det kan være en vanskelig balanceakt, og den bør både italesættes inden for faste universelle principper, men også uden for disse principper. Den gode undervisning gør derfor opmærksom på, at sex, sammen med en anden eller sammen med flere, er relationelt – altså socialt og fælles, ikke blot individuelt. Af den grund kan sex og seksualitet bringe det enkelte menneske op på toppen af en kurve sammen med en anden. Eller helt ned i bunden hvis de sociale spilleregler og kropslige grænser overskrides. Og derfor er sex ligeså meget en fornemmelse for sig selv, som sex er socialt, situeret, sanseligt og en fornemmelse for den anden. Dermed er seksualundervisning også mere end orgasmekurver og kønsorganer. Og derfor tager jeg hatten af for, at Uge Sex taler om relationer, om familier og tillader den fordomsfri tale om lyst, grænser og de komplekse gråzoner heri. Det er tiltrængt og realistisk.
Marie Bruvik Heinskou er sociolog
",0.0,5. februar 2013,"Dette års Uge Sex-kampagne har også et målrettet tema på ungdomsuddannelserne om seksuelle rettigheder og seksuel grænsedragning. Det indbefatter undervisning i retten til at sige nej, hvis noget ikke føles rart – eller ja, hvis der er noget, man har lyst til. Derudover undervises der i respekt for andres grænser. Om temaet ’grænsedragning’ har Sex & Samfund produceret en fin og sensitiv undervisningsvideo. Og det er bestemt et vigtigt emne for seksualundervisning."
615,/debat/2016/03/kraenkede-danskere,De krænkede danskere,Jens-Martin Eriksen," Efter tv-udsendelsen om de grimme mænd i moskeen i Århus har der været afholdt debatter på flere platforme om, hvordan man slipper af med dem. Disse ønsker fremsættes i en slags selvfremstillingsseancer, hvor mange forskellige debattører og politikere får lejlighed til at pege på sig selv og fortælle, hvem de er.
En række udmærkede personer såsom Naser Khader og andre borgerlige politikere og flere fra Dansk Folkeparti opfordrer til, at man lukker moskeen, fordi det, som de grimme mænd siger, er »samfundsundergravende«. Det er et skægt og bedaget udtryk fra folk, der bare er krænket.
Andre igen besværger, at de grimme mænd ikke har noget med islam at gøre. Men dem kan alle øjeblikkeligt spotte som åbenlyse svindlere. Islamdebatten får således lejlighed til at køre et par runder mere, nu også med behjertede forslag til, hvordan man skal uddanne og opdrage de troende. Det er det marginalt nye.
Læs også: Reaktionært bavl er ikke forbeholdt radikale imamer
Nogle forestiller sig, at man f.eks. kan rive et hus ned, så går ’problemet’ væk, eller det bliver i hvert fald mindre. Andre vil sende nogle i skole og sætte dem bedre ind i den Koran, som de i forvejen tror på og læser i, men som forslagsstillerne til dette filantropiske initiativ alligevel mener indeholder mysterier, der endnu ikke er blevet opklaret. Når man får løst dem, bliver alting meget bedre.
Hvordan disse nye og rare teologer skal få søgning efter endt skolegang i hver deres lille bod er et endnu uafklaret spørgsmål. Man overser helt, at de omtalte moskeer er frikirker og selvfølgelig kun vil ansætte reaktionære imamer og ikke demokrater, der er uddannet af en fjendtlig stat som den danske.
Vi vidste det godt
Der var egentlig ingen aktuel grund til at fremføre disse diskussions- og dagdrømmeritualer, for der var intet nyt i historien om de grimme mænd. Alt var kendt i forvejen: Vi vidste i forvejen, at de grimme mænd mange gange har forsvoret, at de har opfordret unge mænd til at deltage i folkemordsvolden på kristne og yazidier og andre mindretal i den syriske borgerkrig og i Irak. Men bemærkelsesværdigt nok er mange af dem, der er taget af sted, kommet i netop de grimme mænds moské.
Vi ved, at historien om at stene kvinder, der har forbrudt sig mod ægteskabets regler, bare er et utopisk ideal af en straf, som man naturligvis ikke kan indføre, før man lever i sit fordrømte kalifat. (Under Den Kolde Krig drømte kommunisterne i øvrigt også om et totalitært og morderisk kalifat, men det fik ikke nogen politikere til at foreslå at brænde huset i Dr. Tværgade ned og lukke Land og Folk.)
Læs også: Driv ikke hadfabrikkerne under jorden
Vi vidste i øvrigt også, at de grimme mænd fra Grimhøj går ind for moderat korporlig børneopdragelse, som der blev givet råd om i de fordækte optagelser. Men at skride ind imod en trosretning og rive moskeen ned, fordi man har afvigende pædagogiske principper, er måske at overdrive. En fløj i Dansk Folkeparti, som flertallet i partiet altid høfligt siger, de respekterer, har pædagogiske synspunkter, der på lige dette område ligner de grimme mænds. Men der er forskel.
I de krænkedes rolle
Så det er ikke for meget at hævde, at viser selvfremstillingsseancerne noget generelt ud over deltagernes forblindede filantropi, så er det, hvor lidt nogle af dem har lært af de seneste 10 års debat om ytringsfrihed. For det er rørende, at de, der har forsvaret Jyllands-Postens tegninger over for muslimer, der påstod sig krænkede, ikke kan se, at de nu selv er i de krænkedes rolle og kræver præcis det samme, som muslimer har krævet hidtil. Nemlig tavshed og tilintetgørelse af de udtryk, der krænker deres dogmer og identitet.
Det gælder for alle borgerlige politikere. Men muslimerne ville dog ikke have hele Jyllands-Postens hovedkvarter jævnet med jorden for 10 år siden, kun en undskyldning og lovning på aldrig mere at tegne uden at spørge først. Inger Støjberg er anderledes radikal med støtte fra Dansk Folkeparti og har på forsiden af aviserne fremsat sit ønske om at rive moskeen ned.
Og det er da også kun, fordi vi kender disse politikere og ved, hvem de er, at vi ikke kan tage deres drakoniske drømme alvorligt på nogen måde. For ifølge hvilken lov kan man nedrive bygninger, der tilhører anderledes tænkende? Og kan politikere beslutte dette og senere tage en retssag om det, som DF foreslår man skal ud fra princippet: Shoot now, pay later. Absurd.
Læs også: ’Den skulle ikke være repræsentativ’
At udstille sin afmagt og spille politisk klovn er således også en del af selvfremstillingsseancerne nu. Det ser ud til, at man bliver nødt til at fortælle, hvem man er, med stadigt nye midler. Men denne historie viser måske også, at venstrefløjen af alle har lært noget af egne fejl i 10 års debat om ytringsfrihed? Krænkelse er ikke nogen gyldig grund til at beskære andres ytringsfrihed, endsige et legitimt argument mod noget som helst. Således må man opsummere udmeldingerne fra Enhedslisten, SF og Alternativet til Berlingske den 4. marts.
For vi har tværtimod brug for større ytringsfrihed, videre rammer, fordi vi ikke længere lever i et monokulturelt samfund med minimale forskelle i holdninger og skikke, men i et globaliseret samfund, hvor alle må affinde sig med hinandens rædselsfulde holdninger og vanvittige skikke.
Tag fjenden alvorligt
Noget andet er det tabu, som ingen af de forblindede hvide filantropister og religiøse svindlere har nævnt, og som berøres i Moskeerne bag sløret med unges vidnesbyrd på flugt i Danmark fra deres voldelige familier: Når det kommer til fysiske trusler og opfordringer til vold mod børn og unge, som enten opfører sig ’for dansk’, som det så smagfuldt hedder, eller har illegitime forbindelser med de foragtede danskere, så må man bruge den lovgivning, der findes på området. Men den omhandler ikke ytringsfrihed. Den handler om vold, trusler og tvang.
Her er der til gengæld brug for at meditere over, hvordan man behandler det helt store tabu og bekæmper det: indvandrerracismen mod den oprindelige befolkning. For det eneste prekære i udsendelserne er, hvordan de religiøse svindlere er med til at fastholde unge indvandrere i en kulturel tvang og religiøs terror ved at opfordre til hatecrimes mod børn og unge, der enten har illegitime forhold til danske unge eller overskrider deres kulturs racistiske og sexistiske tabuer.
At disse voldelige sanktioner hele tiden finder sted er et af de mange vidnesbyrd om, hvordan vores samfund fastholdes i en social, politisk og kulturel apartheid. Samfundet er først og fremmest delt på grund af aggressive og xenofobiske aspekter af muslimsk indvandrerkultur. Politisk handling må tilsige, at man adresserer disse problemer med sanktioner, der kan eliminere dem. Også selv om det er indvandrer- og islamdebattens helt store tabu, som ingen konfronterer. Terminologien skjuler ganske vist hadforbrydelser i eufemismen ’æresvold’, når muslimske unge udsættes for vold og trusler pga. deres illegitime forbindelse med de foragtede danskere.
Man må også tage sin politiske fjende alvorligt, når han fremfører sin ideologi. For det er udtryk for en paternalistisk racisme, når man tror, at sætter man ham bare i skole, så vil han indse, at det er bedst at gå ind for det liberale demokrati og være som én selv. Derudover er det også enfoldigt. For vi må vedkende os fjendskabet, det er ikke til forhandling, for det er blevet pånødet os gennem disse voldshandlinger, som unge muslimer bliver udsat for, når de forsøger at bryde ud af deres familiers xenofobiske kultur.
Men indtil videre er dette tabu endnu ikke blevet adresseret politisk. At gøre det nu kunne trods alt bringe islamdebatten videre.
Jens-Martin Eriksen er forfatter




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",38.0,9. marts 2016,"For vi har tværtimod brug for større ytringsfrihed, videre rammer, fordi vi ikke længere lever i et monokulturelt samfund med minimale forskelle i holdninger og skikke, men i et globaliseret samfund, hvor alle må affinde sig med hinandens rædselsfulde holdninger og vanvittige skikke."
11761,/debat/2011/08/ikk-ogsaa-godt-li-se-empati,Vil I ikk' også godt li' se - min empati,Ejvind Larsen," I
»Der er ingen sammenhæng mellem et debatniveau f.eks. i Koranen uanset hvor skarpt det er og vold og terror. Hvis man accepterer, at andre har bidraget til f.eks. en islamists handlinger, umyndiggør man ham.«
- Dansk Folkepartis udenrigsordfører Søren Espersen næsten i Politiken i lørdags den 30. juli 2011.
»Er det, fordi hans far rejste fra ham, fordi han fik ymer i stedet for yoghurt, fordi han blev tvunget til at spise gulerødder? Man tager selv det skridt fra debat til vold og terror. Det er ikke andre, der skal have ansvaret eller skylden.«
- Dansk Folkepartis udenrigsordfører Søren Espersen fuldstændig i Politiken i lørdags den 30. juli 2011.
»Derfor giver det ingen mening, at min kære leder, Dansk Folkepartis Pia Kjærsgaard, erklærede, da en islamist detonerede en bombe i Stockholm: 'Jeg vil gerne se de demokratiske og moderate muslimer tage entydig afstand fra terrorhandlinger'. Hvorfor skulle de dog det? Det ville jo svare til, at vi i Dansk Folkeparti skulle til at tage entydig afstand fra terrorhandlinger, blot fordi en kristen islamforskrækket nordmand og EU-modstander har øvet terror. Jeg Søren Espersen er således dybt betænkelig ved Pia Kjærsgaards udsagn, at 'det netop er muslimer, der betjener sig af disse (volds) metoder'. Efter det, der er sket i Norge, kunne man vel lige så godt sige, at det netop er kristne, der betjener sig af vold? Tænk bare på korstogene i sin tid og de efterfølgende kristne missions- og koloniserings-bestræbelser over hele kloden.«
- Dansk Folkepartis udenrigsordfører Søren Espersen slet ikke i hverken Politiken eller Information i lørdags 30. jul. 2011
Men af ren og skær empati med Søren Espersen må man tro, at han nærer et brændende om end undertrykt begær efter at udtrykke sig netop sådan. I forlængelse af de to forudgående Politiken-udtalelser, hvor kun henvisningen til Koranen og 'en islamist' er hjemmelavet her i Frie Ord.
II
Samme lørdag i lørdags offentliggør Berlingske en kronik af sognepræst og journalist Sørine Gotfredsen med titel og budskab: »Lad os bruge Anders Breivik rigtig«. Hvad vi efter kronikørens mening gør, når vi erkender, at »ideologien om mennesket som et abstrakt væsen, der ikke er afgørende forbundet med kulturelle og religiøse rødder (...) står i klar kontrast til selve menneskenaturen, så mens vi i disse dage får serveret remsen af navne på dem, der anklages for at opildne til ekstremisme heriblandt Lars Hedegaard, Karen Jespersen, Søren Krarup, Pia Kjærsgaard og Søren Pind (sidstnævnte synes desværre at have fået kolde fødder), skal man huske den anden remse. Navnene på dem, der i årevis har forkyndt, at det gode menneske kan skabe det gode multikulturelle samfund. Folk som Marianne Jelved, Svend Auken, Margrethe Vestager, Carsten Jensen og Tøger Seidenfaden. Det er utvivlsomt dem, Anders Breivik primært animeres af, fordi han afskyr tanken om det kulturløse menneske og i ren trods selv bliver helt overordentlig konkret (...) Vi kan ikke styre, hvilke skøre teorier folk sidder og udarbejder i det kujonagtige univers på nettet, men vi kan fastholde en åben og klar samtale, der anerkender, at sammenstødet mellem islam og kristen kultur er fyldt med problemer. De kan ikke løses gennem pæn tale på Jelveds lærerværelse, men skal i stedet mødes med en bestræbelse efter at hævde et folks kultur og normer så entydigt, at den enkelte kan genkende sig selv i sit eget land.«
Så er det bare, at empatien igen løber af med en: Jamen, Sørine Gotfredsen, må Marianne Jelved (m.fl.) da ikke også godt få lov til at genkende sig selv i sit eget land?
III
Endelig er der igen og igen de kære eksperter, som denne gang i artiklen Facebook: Se min empati her i bladet i fredags lufter, hvad de mange for tiden med Norge lidende mener. Nemlig som narcissister at kunne lufte deres medlidenhed for alverden:
»Facebook er i disse dage fyldt med norske flag. De sociale medier er blevet en integreret del af den kollektive sorgbearbejdelse. Men online-empatien er samtidig også en bevidst selvfremstilling, påpeger eksperter«.
I herlig selvfremstilling af sig selv og deres ekspertise.
I inderlig narcissistisk empati med alle medlidende slutter jeg derfor med et lille (yndlings) citat af en anden ekspert:
»Pas på, at I ikke viser jeres retfærdighed for øjnene af mennesker for at blive set af dem ... Når du giver almisse, så lad ikke blæse i basun for dig, som hyklerne gør det i synagoger og på gader for at prises af mennesker (...) Og når I beder, må I ikke være som hyklerne, der ynder at stå og bede i synagoger og på gadehjørner for at vise sig for mennesker. Men når du vil bede, så gå ind i dit kammer og luk din dør og bed til din fader, som er i det skjulte. Og din fader, som ser i det skjulte, skal lønne dig.«
",23.0,2. august 2011, I
4975,/debat/2014/05/venstres-haandvaerk,Venstres håndværk,Georg Metz," 
	En så sølle affære ligger i virkeligheden under værdighedsgrænsen for denne klumme. Ganske vist nævnes nu og da begrebet kreativ bogføring, men dog på niveauet over småsnyd med boxershorts og 28 skjorter.

	En af denne klummes myriader af læsere gjorde overtegnede opmærksom på mediernes konsekvent misvisende brug af ordet bilagsrod. Men Løkke Rasmussens dispositioner er jo netop ikke rod. Den bjergsomme tidligere amtsborgmester, indenrigs- og sundhedsminister, finansminister og statsminister har ikke rod i sine bilag. Her er ikke tale om en verdensfjern boheme, der uden at skænke det en tanke »udtager« et dusin underbukser og en sok eller fiser den ubevidst af på første klasse. Her drejer det sig om en person, der omhyggeligt velordnet udnytter enhver nok så lille chance for personlig gevinst. Det står nærmest i CV’et, sådan sidder pletterne på dén gårdkat.

	Bilagsrodet viser sig først i efterspillets afdækning, når panikken griber om sig. Når platuglerne ikke kan få luft af forargelse over, at pressen passer sin dont, og Søren Pind griber anledningen og sviner statsministeren til med et viderebefordret stupidt anonymt smædeskrift på facebook. Hvor i alverden bliver bare antydningen af en anstændig politiker af i Søren Pind, hvis demonstrative glæde ved at synge salmer højt og skingert kun fornøjer omgivelserne ved, at den umodne mand ikke siger noget så længe.

	’Den dygtigste håndværker’

	Hvor meget – eller hvor lidt – af venstreformandens særlige form for kreativitet er mon så kommet for dagens lys? Det spørgsmål må nødvendigvis stilles om »den dygtigste politiske håndværker på Christiansborg«. Således kaldte Venstres politiske ordfører, Inger Støjberg, sin formand tre gange i et kort interview i Politiken, repeteret til hudløshed i radioen sekunderet af Claus Hjort Frederiksen:

	»Lars Løkke Rasmussen er den bedste politiske håndværker på Christiansborg«.

	Et øjeblik fik gentagelsens gentagelser én til at tænke på Marcus Antonius’ oratoriske mesterstykke ved den myrdede Cæsars båre. Ansigt til ansigt med Roms rasende pøbel, kalder Antonius fire gange hovedmanden Brutus en hæderlig mand, an honourable man. Ordet honourable bruger taleren i skiftende betoninger ni gange. Ved gentagelsen undergraver Antonius sin fjende, vender folkestemningen og rejser oprøret.

	Mon Støjberg i virkeligheden havde denne hensigt med sin demonstrative fremhævelse af Løkke som Christiansborgs bedste politiske håndværker?

	For det er manden jo overhovedet ikke. Løkke Rasmussen har ganske vist stået i spidsen for ikke så lidt, men intet af det er særligt bemærkelsesværdigt endsige gedigent. En sjasket kommunalreform, et laset sygehusvæsen, som finansminister en uforsvarlig økonomisk politik under højkonjunkturen. For en nøgtern betragtning har det politiske format snarere vist sig i fup og gamle aviser.

	Rørende, såfremt man nu ikke vidste bedre, er de medfølgende udsagn: »Vi passer godt på vores formand i Venstre!« Det tilføjede Støjberg. Hjort Frederiksen, stablet op på en havnemole i dyrt dress og let forvekslelig med den totale måneformørkelse, erkendte sentimentalt, at formanden måske ikke var den bedste til at passe sine personlige forhold, men Lars var til gengæld verdens bedste politiker på Christiansborg, og derfor måtte man jo bære over med et par småting, osv.

	Igen pakkede venstretoppen deres anløbne førstemand ind i overbærende nænsomhed, smålig skal man endelig ikke være. Og fy for den lede med pressen hvor interne papirer med Løkkes egne ord »ligger og flyder rundt«.

	Sådan er det jo med en fri presse, den benytter sig i ny og næ af omkringflydende papirer.

	Privat privatliv

	At pæne folk kan holde ud at have noget at gøre med Venstre, som partiet ser ud nu, er ufatteligt. En kort stund orkede EU-kandidat Myrthu ikke mere. Men rettede ind som de andre i tillid til en politisk leder, om hvem man pr. definition ikke med rimelighed kan anvende dette begreb. Enhver kan sige sig selv, at netop en mand som Løkke Rasmussen, såfremt der var orden i papirerne, øjeblikkeligt og på stedet ville have lagt dem frem: at han skam havde svaret den rette skat, at han havde betalt sine klude på stedet etc. Hvorfor skulle han dog ikke fortælle det, som det er. Eller burde være? Et eventuelt sårbart privatliv afdækkes jo ikke i detaljer ved, at man fremlægger kvitteringer for en netundertrøje og skattebevis for en luderrejse.

	Men Løkke vil ikke lægge noget frem. Helle Thorning sagde jo, hun ville. Men hun fortalte alligevel ikke det hele, forklarede Løkke de forbløffede journalister. Den praksis statsministeren så skammeligt har indført, hvad hun parentetisk sagt faktisk ikke har, men selv ikke fulgte helt, vil Løkke slet ikke være med til. Hans privatliv – i modsætning til Thornings – er privat. En henrivende begrundelse, der i al sin groteske logiske invaliditet minder om Storm P.: Det har utvivlsom været en fordel, dengang der ikke var jernbaner, at man ikke skulle skifte i Hellerup.

	Den anden begrundelse burde udløse en nobelpris i hykleri. Løkke vil heller ikke fortælle om sine bilag især af hensyn til »alle de politikere, der kommer i min situation«. Sådan sagde manden sgu! Som om Løkke Rasmussen var kommet i en situation og ikke selv havde bragt sig i den ved at handle, som han gjorde, og som om andre bare venter på at gøre noget tilsvarende!

	Og igen samme tema, der fremstiller formanden som dansk politiks Einstein, i den grad distræt over for fristelser på hans vej at han slet ikke selv opdager, når han grådigt samler dem op. Eller udtager dem.

	Sådan er vel Løkke Rasmussen, og ham erklærer Venstre fuld tillid.

	Tragisk at et stort partis ledelse med åbne øjne i taktfast kor korrumperer ikke alene sig selv og landet, men også det danske sprog.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",15.0,24. maj 2014,"	Et øjeblik fik gentagelsens gentagelser én til at tænke på Marcus Antonius’ oratoriske mesterstykke ved den myrdede Cæsars båre. Ansigt til ansigt med Roms rasende pøbel, kalder Antonius fire gange hovedmanden Brutus en hæderlig mand, an honourable man. Ordet honourable bruger taleren i skiftende betoninger ni gange. Ved gentagelsen undergraver Antonius sin fjende, vender folkestemningen og rejser oprøret."
3982,/debat/2014/10/lego-brud-rammer-shell-haardt,Lego-brud rammer Shell hårdt,Sune Scheller," Fredag den 10. oktober kunne man læse Martin Breums artikel »Greenpeace vandt over LEGO – men med tvivlsom effekt«, som var en analyse af den kampagne, Greenpeace har ført mod LEGO’s samarbejde med Shell. Breum mener, at LEGO’s brud med Shell ikke vil have nogen indflydelse på olieselskabets fremtidige planer i Arktis. Blandt andet fordi selskabet for nylig fremlagde planer om at genoptage olieboringer i Alaska. Besynderligt ræsonnement. De planer gør jo LEGO’s beslutning endnu mere aktuel og sender et vigtigt signal.
Shells forretningsmodel anerkender ikke, at miljøet i Arktis og det globale klima ikke kan tåle en ny oliejagt i Alaska. Men der er blevet sendt et vigtigt signal til Shell om, at oliejagten i Arktis, har en pris. Og prisen var opsigelsen af et 50 år langt og lukrativt samarbejde med LEGO. Et samarbejde, der blandt andet gik ud på at man fik udlevere LEGO-biler, når man tankede Shell-benzin. Det kan lyde uskyldigt, men det betød de første to år en anslået PR-værdi på 638 millioner kroner, et løft i kundeloyalitet på 52 procent og et globalt mersalg af benzin på 7,5 procent. Præmissen for samarbejdet var ifølge PR-bureauet, at børn kan påvirke deres forældres adfærd. Reklamer virker, og børn er mere modtagelige end voksne. På den måde er legetøjsgiganten desværre med til at legitimere galskaben, når den lader Shell lukrere på sit stærke brand.
Indsatser verden over
Greenpeace har gennem flere år ført en kampagne for beskyttelsen af Arktis. En kampagne, der fokuserer på regler for olieboringer, den manglende miljøpolitik i Arktisk Råd, beboernes rettigheder og investorer. Alligevel forsøger Breum at reducere vores arbejde til, at vi kun har fokuseret på at lægge pres på LEGO i forbindelse med samarbejdet med Shell. Det er en unuanceret og usaglig kritik.
Breum spørger, hvorfor Greenpeace ikke indleder en kampagne mod »nye olieboringer i Texas, Saudi-Arabien eller Vietnam«. Men kære Breum, alene denne sommer har Greenpeace, sideløbende med kampagnen mod Shell, kæmpet mod dybhavsboringer i New Zealand og i Brasilien. Greenpeace-skibet Rainbow Warrior har tilbragt sommeren i Middelhavet, hvor aktivister har protesteret mod planlagte olieboringer ved Ibiza og Sicilien. Og i foråret kritiserede vi de nye olieboringer i Nordsøen.
Sune Scheller, projektleder i Greenpeace
",1.0,15. oktober 2014,"Breum spørger, hvorfor Greenpeace ikke indleder en kampagne mod »nye olieboringer i Texas, Saudi-Arabien eller Vietnam«. Men kære Breum, alene denne sommer har Greenpeace, sideløbende med kampagnen mod Shell, kæmpet mod dybhavsboringer i New Zealand og i Brasilien. Greenpeace-skibet Rainbow Warrior har tilbragt sommeren i Middelhavet, hvor aktivister har protesteret mod planlagte olieboringer ved Ibiza og Sicilien. Og i foråret kritiserede vi de nye olieboringer i Nordsøen."
10815,/debat/2012/01/nordkoreansk-sprutdiplomati,Nordkoreansk sprutdiplomati,Palle Christoffersen," En helt almindelig dag i tresserne kom to nordkoreanske diplomater ind i vores lille fotobutik i Holbergsgade for at købe et par filmfremvisere til ambassaderne her og i Stockholm.
Vi kendte godt disse diplomater. De var oprindeligt blevet henvist til os af den dansk-nordkoreanske venskabsforening, hvor en af vore kunder var formand. Vi havde tidligere lavet store billeder af ’Our Great Leader Kim Il-Sung’ iført ulastelig habit, i heltemodige situationer, hvor han f.eks. tæmmede havet.
Normalt kom de i ambassadens store Mercedes — altid to af gangen, måske af sikkerhedshensyn.
De var altid ens klædt i mørkeblå slidte habitter og med hvide skjorter og slips med noget, der lignede et nationalt symbol på. Deres sprogkundskaber var ringe, så de greb flittigt papir og blyant for at udtrykke sig. Vi havde medlidenhed med dem. De var sikkert udsendt mod deres eget ønske, tænkte vi. Men om ikke andet fik de chancen for at opleve det farverige kapitalistiske samfund for en tid.
Det hastede med at få leveret filmfremviserne, så vi måtte have dem bragt fra leverandøren i taxa. Maskinerne ankom og vores elev, Store Michael, demonstrerede og instruerede til fuld tilfredshed.
Så begyndte de at tinge om prisen. Den største af dem gestikulerede og talte højt. For at få ro i butikken, inviterede vi dem ind i baglokalet for at forhandle. Vi serverede en kop kaffe, og de så sig nysgerrigt omkring og indså måske, at vi ikke var forfærdeligt rige.
De overhørte helt vores vilde protester over deres tilbud. Men efter et par timer med hård kamp og alt for meget kaffe blev vi enige. Michael kunne ikke lide dem. Han syntes de stirrede mærkeligt på ham. Måske havde de aldrig før set en 150 kilo stor dansker med så tykke briller som Michaels.
De bad om, at regningen blev sendt direkte til ambassaden.
Det var helt almindelig praksis, så det gjorde vi selvfølgelig.
Naturalieøkonomi
Der gik en hel måned, uden at de gav livstegn fra sig. Derfor tog vi ud til ambassaden, hvor der tilsyneladende kun var fire medarbejdere i et yderst primitivt kontor. Diplomatisk aktivitet var der ingen tegn på, og elegant kontorudstyr så ikke ud til at have deres store interesse.
Da jeg kom, lovede de at betale næste dag. Jeg fortalte dem, at hvis de ikke betalte, ville jeg tale om sagen med min ven udenrigsministeren. Den trussel syntes ikke at bide på dem.
Stor var vores overraskelse, da de kom ind i butikken næste dag ved titiden med en sort plastik diplomatmappe hver under armen. Taskerne indeholdt en personlig gave til min bror og mig: To flasker koreansk brændevin med en mærkelig bleggul lille rod i, og to flasker skotsk whisky af ukendt mærke.
De sagde, at vi var »nice Biisnissman«, og at de ville betale os med whisky af dette fine mærke, da de desværre ingen penge havde. Kvaliteten var »very excellent«, forsikrede de. Flaskerne kom fra ambassadørens egen kælder, på mærkaten stod der ’Sandy Fraser’.
Vi var overbevist om, at maskinerne var over alle bjerge, så da vi ikke kunne overtale dem til at betale med hverken kroner, D-mark eller dollar, måtte vi modstræbende modtage betaling på denne måde. Efter et par timers debat og beregninger, blev vi enige om, at de skulle levere 1.326 flasker, svarende til 110, 5 kasser.
Allerede samme eftermiddag kom mr. Song og mr. Park, som de hed, kørende i deres store Mercedes fuld af whiskykasser. De var begge meget nervøse og bad om lov til at køre »le dimosine« ind i gården for aflæsning.
Vi talte kasserne. Der var for få. Koreanerne bukkede og undskyldte mange gange. De var vist kommet til at tage en forkert vogn, men ville øjeblikkeligt rette fejlen og komme med de manglende 500 flasker. Det gjorde de og takkede for vores »Pilete way to be good man«.
Revisoren: ’Drik lortet’
Kasserne fyldte godt i min brors atelier, og vi var beklemte ved situationen. Vi havde aldrig haft mere end én flaske stærk spiritus ad gangen. Gad vide, om leverandøren af al den whisky nogensinde fik penge fra koreanerne? Vi have ingen interesse i at eje al den whisky, men samtidig var vi glade for ikke at blive snydt fuldstændig. Men hvad fanden skulle vi gøre med den?
Vi ringede til vores onkel, som var vores revisor og forklarede om situationen. Han sagde, at det var en ’ikke-registrabel situation’, og at vi kun havde en mulighed: »Drik lortet og stik mig et par kasser for mit råd«.
Den uoverskuelige mængde sprut gav pladsproblemer og kunne friste svage sjæle. Den måtte fjernes og fordeles til eventuelle interesserede. Først sendte vi selvfølgelig revisoren fem-seks kasser for hans gode råd. Da han døde mange år senere, havde han en enkelt flaske tilbage i sin vinkælder. Den havde nok forputtet sig blandt bordeaux-vinene.
Personalet i vores lille firma var rigtig forstående og aftog gerne et par kasser hver. Uffe, der lavede regnskab på deltid, fyldte sin lille Morris med kasser, og Store Michael var også yderst forstående. Bogholderen, vores fætter Ken, der læste HD i regnskab, lod sig også overtale, han mente ikke, der var noget galt i et enkelt tilfælde af påtvunget naturalieøkonomi.
Lange Jørgen, vores altmuligmand begyndte at flambere store bøffer i Sandy. Ja, alle festede og var gavmilde. Ville man have Sandy, så fik man det. Selv syntes Jørgen ikke om Sandys kvaliteter. Han foretrak single malt, men han viste ofte solidaritet med os andre og nød produktet ved festlige lejligheder.
Vores mor, som ellers ikke nød stærke sager, lærte at sætte pris på en lille én. Hun drak ofte en kop kaffe om eftermiddagen på Cafe a Porta på Kongens Nytorv. En dag bad hun tjeneren om en Sandy Fraser, men den havde de ikke. Det kunne hun ikke forstå, for det var jo en af de allerbedste.
Sådan løste betroede medarbejdere og familiemedlemmer problemet i fællesskab. Ingen af os havde nogen form for synlig afhængighed af stærke drikke, så vi var alle i en rum tid komplet uinteressante for alkoholindustrien.
Moralske tømmermænd
Så en dag ramte katastrofen! Vi hørte i radioen, at koreanske diplomater var blevet udvist på grund af narkosmugling og uautoriseret distribution af ubanderolerede cigaretter og spiritus. Myndighederne havde holdt øje med dem gennem længere tid.
I avisen så vi billeder af dem, hvor de med deres sparsomme bagage i slidte papkufferter stod på toget til Gedser, for at komme videre gennem Østtyskland. Der blev ikke bevilget penge til flybilletter, så de måtte rejse i et par uger med den Transsibiriske jernbane for at komme hjem til fædrelandet. Ved hjemkomsten har de sikkert fået en officiel skideballe af The Great Leader, og bagefter et klap på skulderen for deres dåd.
Vi blev ret forskrækkede og besluttede at henvende os til politiet. Jeg blev udvalgt til at gå op på Antonigades Politistation og forklare sagen. Det gjorde jeg med bange anelser.
Jeg indrømmede svedende og rystende min affære med nordkoreanerne. Men til min store overraskelse stirrede overbetjent i skranken bare på mig og sagde: »Ud! Gå et andet sted hen med den brandert.«
Det gjorde jeg så. Ved nærmere eftertanke, kunne jeg selvfølgelig have taget lidt bevismateriale med derhen. men jeg var ikke rigtig mig selv den dag.
De forskellige aftagere af de gyldne dråber reagerede vidt forskelligt på nyheden. Uffe blegnede og kørte i nattens mulm og mørke hjem til den fædrene gård og gemte flaskerne i en høstak.
Fætter Ken festede videre sammen med sine studiekammerater, min hustru brød sammen, hver gang hun så en patruljevogn på gaden.
Vores søde mor var fortsat meget glad for sine flasker. Hun havde stillet dem på rad og række på hylden i sit køkken, og viste dem glad frem til venner og familie. Hendes veninder var forargede over diplomaternes adfærd, men de havde tilsyneladende ikke den fjerneste anelse om, at whiskyen, de drak, havde noget med nordkoreansk diplomati at gøre.
Vores anden fætter, der lige var blevet præst, nød de gyldne dråber, som han hældte over på Chevas-flasker, fordi han synes de var pænere.
Lange Jørgen murede en del af sine kasser inde oppe på loftet i det lille hus, han ejede sammen med min bror og hans kone. De blev først fundet efter Jørgens død af nogle håndværkere, der skulle reparere taget.
En dag tørrede kilden til de gyldne dråber ud. Produktionen af Sandy Fraser ophørte med at eksistere i 1986 . En gylden periode var forbi, og vi talte ikke ret meget om den sag i de næste femogtyve år.
Palle Christoffersen er tidligere direktør for Foto/C




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",8.0,3. januar 2012,"De bad om, at regningen blev sendt direkte til ambassaden."
6562,/debat/2013/09/laeserbreve-0,Læserbreve,," 
	Politisk vilje til hvad, Frank?

Jesper Hansen, Bagsværd

	Den 26. september påpeger Københavns overborgmester Frank Jensen, at der er problemer med at finde byggegrunde til almene ungdomsboliger, men at den politiske vilje skam ikke mangler for så vidt.

	Og der har da tilsyneladende været masser af politisk vilje til at plastre havnefronten til med hæslige erhvervspalæer. Sydhavnen er en fest i opførelse af ejerboliger, og iNordhavnen bygges store lejeboliger. Politisk vilje var der også, da DR partout skulle flyttes fra Søborg til en ellers bar mark i den dengang vordende Ørestad, og den megen bilpendling af blandt andre ikkekøbenhavnere har fordret inddragelse af større arealer ved Vognmandsmarken til endnu en motorvej.

	Biltrafik forsinker os alle

Jean Thierry, kommunal- og folketingskandidat (Ø)

	Det er helt vildt, at flertallet i Trængselskommissionen har foreslået flere og bredere bilveje, når al erfaring viser, at flere og bredere bilveje skaber mere biltrafik. Heldigvis har de grønne repræsentanter, herunder Enhedslistens, sagt fra.

	Endnu mere interessant er det dog, at der ikke er tal for, hvor meget selve bilkørslen og bilinfrastrukturen forsinker de øvrige trafikanter i København.

	Et helt løst overslag kan være, at 180.000 cyklister hver dag cykler 30 minutter, og at 1/3 af den tid bruges på bilskabte forhindringer og forsinkelser som for eksempel lyssignaler og ensretninger. Det giver 30.000 timer om dagen, eller 10.950.000 timer om året. Det er fuldt sammenligneligt med de tal for bilisternes tabte tid i køer, der var baggrund for Trængselskommissionens arbejde.Dertil kommer de forsinkelser, som bilerne skaber for fodgængerne og passagererne i den kollektive trafik.

	Et endnu mere spændende regnestykke er, om bilisme overhovedet samlet set sparer tid for os, der bor i selve København, når den eventuelle tidsbesparelse for de bilkørende fratrækkes de forsinkelser, som bilerne skaber for os andre.

	Studiemiljøerskal styrkes

Mette Thygesen, formand for DM Studerende

	Der er grund til bekymring over studiemiljøet på universiteterne. Selvom mange studerende glædeligvis føler, at de er på den rette hylde studiemæssigt, og glæder sig til at komme på studiet, så halter det gevaldigt med venskaber og deltagelsen i sociale arrangementer. Det viser en ny undersøgelse fra Dansk Magisterforening blandt knap 1.200 universitetsstuderende.

	Næsten halvdelen deltager i få eller ingen sociale arrangementer på studiet. Mere end hver fjerde har højst én ven på studiet. Og næsten hver femte mener, at de fysiske rammer er så dårlige, at de hellere søger hjem eller andre steder hen, efter undervisningen.

	Uddannelseskvalitet er heftigt diskuteret i disse år, mendesværre er gode studiemiljøer overset i debatten. Der skal gøres meget mere for at skabe nogle bedre studiemiljøer. Det vil gavne de studerende samt styrke kvaliteten af uddannelsen, hvis studiet bliver et sted, hvor folk mødes, omgås hinanden og udvikler deres fag. Det vil videre mindske frafaldet og på den måde spare samfundet for spildte uddannelsespenge.

	Pacifismen har trange kår i R

Henning Sørensen, Greenå

	Da FN blev stiftet kort efter 2. Verdenskrig, var der blandt mange af Radikale Venstres folk stor betænkelighed ved, at FN – modsat mellemkrigsårenes Folkeforbundet – fik mulighed for at anvende militær magt.

	Derfor sprang det i øjnene, da der ved de radikales nyligt afholdte årsmøde blev fremsat forslag om, at partiet kun ville stemme for dansk krigsdeltagelse i Syrien, hvis FN giver grønt lys for deltagelse. Forslaget blev nemlig nedstemt.

	Der er endnu pacifistiske kræfter i partiet,men en gammel militærnægter må med sorg konstatere, at de ikke får et ben til jorden – i det parti, som i 1905 blev stiftet med et programpunkt om afrustning.

	Tag fra de rige og giv til de unge

Rune Dybvad, kandidat til Borgerrepræsentation (S)

	Frank Jensen landede 12. september Københavns husholdningsbudget, hvor der blev afsat penge til cirka 600 ekstra ungdomsboliger. Mere end 1.100 er på akutliste, og endnu flere har brug for en bolig til en fair husleje. Det forslår derfor langtfra.

	Det ligger i det socialdemokratiske dna at sørge for gode boligforhold for den brede del af befolkningen. I slutningen af 1800-tallet var det arbejderne, der blev snydt af grådige bolighajer. I dag er det unge mennesker. Socialdemokraterne skal være mere offensive i deres initiativer for at skaffe unge mennesker tag over hovedet til en fair pris. En god start er at bruge de lejligheder, der lejes af rige mennesker, uden bopælspligt.

	Når boligbehovet er så stort, kan det ikke passe, at Lars Seier-typer skal have mulighed for en feriebolig i København, mens unge mennesker er tvunget til at pendle fra Jylland til deres studie i københavnsområdet.

	Byens boliger skal bruges af de, der har lyst til at bo her hele året rundt. Der er ingen meningsfuld årsag til at det røde flertal i København ikke opsiger lejemålet for rige mennesker, der ikke ønsker at bo i byen.

	Det vil skabe mere liv i de rige kvarterer,hvis unge mennesker flytter ind i blokken. Og det vil løse det presserende behov for et sted af bo til de mange unge mennesker, der studerer i byen.

	Dårlige vilkår koster job

Joachim B. Olsen, beskæftigelsesordfører (LA)

	De dårlige danske rammebetingelser er årsagen til, at flere virksomheder flytter deres produktion til udlandet. Sådan lyder resultatet fra en ny forskningsrapport, som Kraks Fond Byforskning netop har offentliggjort.

	Omkring en tredjedel af de mere end 840 danske produktionsvirksomheder, som deltog i forskningsprojektet, svarer, at det er de dårlige danske rammevilkår, der presser virksomhederne til udlandet. De høje skatter og afgifter samt det bøvlede bureaukrati forringer nemlig virksomhedernes konkurrenceevne sammenlignet med vores nabolande.

	Konsekvensen er kort sagt, at danske arbejdspladser rykker til udlandet. Det er derfor vigtigt, at vi får sænket det danske skattetryk og får effektiviseret den offentlige sektor. Det vil give vores virksomheder mulighed for at beholde deres produktion og arbejdspladser i Danmark.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,30. september 2013,"	Derfor sprang det i øjnene, da der ved de radikales nyligt afholdte årsmøde blev fremsat forslag om, at partiet kun ville stemme for dansk krigsdeltagelse i Syrien, hvis FN giver grønt lys for deltagelse. Forslaget blev nemlig nedstemt."
719,/debat/2016/02/feministerne-aabenbart-imod-kvinder,"Er man ikke med feministerne, er man åbenbart imod kvinder",Amalie Lyhne og Leny Malacinski," Nogle feminister håndterer kritik dårligt. Det kan vi konstatere efter at have læst Pia Fris Laneths klumme Kvinde er kvinde værst anno 2016 i Information den 13. februar.
Hun beskylder os – Leny Malacinski og Amalie Lyhne – for i et indlæg i Politiken at være kvinder, der er kvinder værst, og for at være »patriarkatets moralske vogtere«, som »stikker fjæset frem og hvæser af andre kvinder«.
Det ene øjeblik mener hun altså, at alle kvinder skal holde sammen, og i det næste skiller hun to skribenter ud som en slags kønsforrædere.
Det er næsten ironisk, men desværre er det en typisk reaktion i den ligestillingsdebat, der har fået nyt liv de seneste uger: Hvis man ikke er med feministerne, er man imod kvinder.
Hvorfor? Har vi foreslået at fratage kvinder stemmeretten? At sende os tilbage på en kvindetarif som i 70erne eller formene kvinder adgang til de højeste erhverv?
Ingen af delene
Vi har blot efterlyst fakta. Vi har påvist, at kvindeorganisationer cirkulerer videnskabeligt tvivlsomme rapporter, der påstår, at næsten alle danske kvinder udsættes for vold og sexisme. Vi har påpeget, at der stort set er lige løn for lige arbejde i Danmark. Vi mener, at kvindeorganisationerne bør give et mere retvisende billede af at være kvinde i Danmark.
Vi har også efterlyst, at organisationerne interesserer sig mere for at give unge kvinder gåpåmod og gode råd til at håndtere sexisme i nattelivet i stedet for at fortælle dem, at de er et svagt bytte, der intet kan stille op. Siden hvornår er fakta og handling blevet kvindefjendske? Hvorfor skulle vi ikke forvente lige så redelige undersøgelser i ligestillingsdebatten som inden for transportområdet? Hvordan er den aktivistiske kvindebevægelse, der engang brugte selvforsvarskurser og ord som empowerment, blevet til et sted, hvor det er problematisk at sige, at kvinder faktisk kan gøre en forskel i deres egne liv?
Altid et svagt offer
Pia Fris Laneth mener, at vi har »foragt« over for forulempede kvinder, men det passer selvfølgelig ikke. Vi foragter forulemperne, som stort set alle andre borgere i dette land. Vi mener bare, man skal skelne mellem overgreb mod børn og voldtægt på den ene side og såkaldt hverdagssexisme (at mænd rager på kvinder f.eks.) på den anden. Det sidste kan man nemlig ofte gøre noget ved. Det har vi begge prøvet.
Amalie reagerede på en uvelkommen berøring fra en chef ved at tage et demonstrativt skridt til siden og sige med høj og klar stemme: »Hvad laver du? Stop med det der.« Chefen blev så flov, at det aldrig gentog sig siden.
Leny var på vej hjem fra byen en tidlig morgen i Aarhus, da et par fulde fyre overhalede og klappede Lenys veninde i røven. Veninden blev så forskrækket, at hun instinktivt vappede ham en med sin taske. Det endte med, at vi råbte, at han var en taber, og at han skulle sige undskyld, og det gjorde han. Han mumlede »undskyld« og luskede af sted med halen mellem benene.
Den slags deles aldrig af kvindeorganisationerne. De er kun interesserede i historier, hvor kvinden er et svagt offer og manden en magtfuld skurk.
Argumenter er frigørelse
Pia Fris Laneth svarer i sin klumme også på det faktum, at der stort set er ligeløn i Danmark. Hun konkluderer, at den lavere løn i kvindefagene stammer fra den ‘nedarvede ringeagt for kvinder’, men hun virker uinteresseret i, at der kan være andre mekanismer på spil. Det anerkendes ellers i den løbende debat om arbejdsmarkedet.
Den private sektor er som udgangspunkt lønførende, fordi det er den private, der tjener pengene hjem til samfundet. Staten ville næppe være glad for at betale flere penge til offentligt ansatte i den nuværende økonomiske situation.
En anden forklaring er, at pædagoger og sygeplejersker ikke kan tage deres arbejdskraft hen i det private til en højere løn, på samme måde som en mandlig ingeniør kan gå til et konkurrerende firma.
Kvinder tager med andre ord uddannelser, der kun kan bruges i det offentlige og ofte uddannelser, hvor der ikke er mulighed for forfremmelse. Til gengæld har fagbevægelsen forhandlet bedre forhold som fleksibilitet og omsorgsdage, så man i dag mange steder har bedre forhold i det offentlige end i det private. Og så får man ikke mere i løn samtidig.
Vi ved ikke, hvad der forklarer kvindefagenes lavere løn, men der er andre muligheder end kvindehad. I øvrigt giver Pia Fris Laneth udtryk for en forældet opfattelse af kvindekønnet. Hun betragter det som en slags klan, hvor alle er enige, og hvis nogen er uenige, er de kvindefjendske.
Vi forventer ikke, at hun eller andre er enige med os, alene fordi de er kvinder. Argumenter og overbevisninger vægter højere end vores køn. Det er også frigørelse.
Leny Malacinski og Amalie Lyhne er henholdsvis journalist og blogger på Berlingske




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",7.0,22. februar 2016,Leave this field blank 
504,/debat/leder/2016/03/staten-sikkerheden,Staten og sikkerheden,Mathias Koch Stræde," Det juridiske slagsmål mellem de amerikanske myndigheder og Apple om at få adgang til en terrorists iPhone er foreløbigt slut. Telefonen tilhørte den nu afdøde Syed Farook, som sammen med sin kone dræbte 14 og sårede 22 mennesker i San Bernardino i USA.
Slagsmålet mellem teknologiselskabet og myndighederne handlede kort fortalt om, hvorvidt myndighederne kunne tvinge Apple til at udvikle et styresystem, som omgik de sikkerhedsforanstaltninger, der var på telefonen. Apple og uafhængige sikkerhedseksperter har frygtet, at hvis firmaet udviklede et styresystem med svækket sikkerhed, ville det ikke kun blive brugt i den konkrete sag, men måske blive stjålet, brugt i andre sammenhænge eller af autoritære regimer.
Men i denne uge offentliggjorde det amerikanske justitsministerium så, at myndighederne har fundet en anden metode til at få adgang til oplysningerne på telefonen, selv om den er beskyttet med en kode og kryptering. For de amerikanske myndigheder er det på sin vis en positiv udvikling, hvis der vel at mærke er brugbare spor på telefonen, som i øvrigt var Syed Farooks arbejdstelefon. Parrets private telefoner havde de ødelagt inden terrorangrebet.
Sagens udvikling stiller imidlertid også myndighederne i en akavet situation. De har nemlig i løbet af det juridiske slagsmål selv fremhævet, at det ene og alene var Apple, der havde den tekniske kunnen til at åbne telefonen. Det viste sig ikke at være korrekt, og det rejser spørgsmål om, hvorfor myndighederne ikke har afprøvet denne metode før nu, og om myndighederne ligefrem har vildledt retten og offentligheden i øvrigt på dette punkt.
Flere eksperter har påpeget, at sagen i virkeligheden ikke handlede om adgangen til den konkrete telefon. Men at det amerikanske forbundspoliti havde fundet en højt profileret sag, som politiet kunne bruge til at skabe juridisk præcedens for, at teknologiselskaber skal indvilge i at kompromittere sikkerheden i deres egne produkter til fordel for politiets efterforskninger. Den mistanke bliver kun bestyrket, når myndighederne tilsyneladende ikke har gjort alt, hvad der stod i deres magt for at få den konkrete telefon åbnet før nu.
Men der opstår også andre vigtige spørgsmål som følge af den bizarre afslutning på sagen: Når de amerikanske myndigheder er blevet bekendt med en metode til at omgå sikkerhedsforanstaltningerne på en iPhone, bør myndighederne så rapportere om det sikkerhedshul til Apple, så det kan blive lukket?
Indtil videre har de amerikanske myndigheder ikke udtalt sig om, hvorvidt de vil offentliggøre, hvordan de konkret har fået adgang til telefonen, der tilhørte den afdøde terrorist. Og eftersom der ikke er nogen detaljer til rådighed om sikkerhedshullet, er det svært at afgøre, hvor omfattende hullet er.
Men der kan kun være ét svar på, om myndighederne bør rapportere om sikkerhedshullet til Apple. Hvis ikke de gør det, risikerer den amerikanske stat at være medskyldig, hvis viden om sikkerhedshullet bliver misbrugt, stjålet eller falder i hænderne på autoritære regimer, der kan bruge det i jagten på eksempelvis aktivister og dissidenter.
Sædvanligvis går USA ekstremt langt for at sikre den nationale sikkerhed og sikre sig mod terrorangreb som det, der skete i San Bernardino i december sidste år. Men de amerikanske myndigheder har i denne sag også vist sig villige til at gå på kompromis med millioner af menneskers it-sikkerhed ved at forsøge at tvinge Apple til at svække sikkerheden i firmaets udbredte produkter. Det stiller borgerne i det underlige paradoks, at staten bliver en aktør, som direkte forsøger at underminere borgeres it-sikkerhed, mens det bliver en opgave for private multinationale selskaber at beskytte borgerne mod angreb fra statens side.
I mange andre forhold er det staten, der regulerer selskabers aktiviteter, så borgerne er beskyttede mod selskaberne. Men når det gælder it-sikkerhed, er borgernes bedste allierede i denne sag tilsyneladende et firma som Apple.
Det er selvsagt ikke holdbart at skulle klynge sig til et privat firma, når det gælder it-sikkerhed, som er et område, hvor den amerikanske stat aktivt burde arbejde i den anden retning.
",6.0,30. marts 2016,"Sædvanligvis går USA ekstremt langt for at sikre den nationale sikkerhed og sikre sig mod terrorangreb som det, der skete i San Bernardino i december sidste år. Men de amerikanske myndigheder har i denne sag også vist sig villige til at gå på kompromis med millioner af menneskers it-sikkerhed ved at forsøge at tvinge Apple til at svække sikkerheden i firmaets udbredte produkter. Det stiller borgerne i det underlige paradoks, at staten bliver en aktør, som direkte forsøger at underminere borgeres it-sikkerhed, mens det bliver en opgave for private multinationale selskaber at beskytte borgerne mod angreb fra statens side."
8309,/debat/2013/01/obama-helt-borgen,Obama kunne  blive en helt i ’Borgen’,Martin Kettle," Skildringer af politikere på de små og store lærreder fortæller os mange ting, især om nationen, der skildrer dem. Tag bare Præsidentens Mænd (The West Wing), der fik premiere i 1999, umiddelbart efter Monica Lewinsky-affærens uskønne forløb, der var lige ved at ende med en rigsretssag mod Bill Clinton. Seriens liberale præsident Bartlet, spillet af Martin Sheen, var åbenlyst den idealiserede demokratiske præsident, som Aaron Sorkin og hans manuskriptforfattere ville have foretrukket i Det Hvide Hus i stedet for den trængte og anløbne præsident, de i virkeligheden fik.
I den danske tv-serie Borgen er idealismen måske nok anderledes afdæmpet, men den er ikke mindre stærk. Borgen fejrer ikke storheden hos en supermagts leder, men koalitionspolitikkens vanskelige spil. Serien svælger i de dilemmaer, rivaliseringer og kalkuleringer, som opstår i et parlamentarisk system som Danmarks og sætter også fokus på den personlige pris, der må betales af statsminister Birgitte Nyborg. Nyborg må indgå kompromiser, gribe til manipulation og træffe moralsk tvivlsomme valg for at overleve i dette miljø. Men vinklen er respektfuld. Der er ingen tvivl om, at hun er Borgens helt.
Lincoln og Obama
Som Borgens manuskriptforfatter, Jeppe Gjervig Gram, udtrykker det:
»Når det gælder demokratiet, er vi idealister. Vi ville lave en tv-serie, hvor politikerne skulle være helte, ikke en politisk standardthriller, hvor ubestikkelige journalister forsøger at afsløre korrupte politikere.«
Sådanne ord ville ingen britisk manuskriptforfatter tage i sin mund. Den idealisme, som USA og Danmark på hver deres måde investerer i deres skildringer af politik, er selve antitesen til det, som de britiske forfattere tror på. De er ikke idealister på demokratiets vegne, men kynikere. De vil ikke gøre vores politikere til helte, men til skurke eller mål for satire.
Steven Spielbergs nye film Lincoln, der er nomineret til hele 12 oscarpriser, skal ses inden for samme forståelsesramme. Lincoln er mere end en historisk film om USA’s største præsident. På et dybere plan handler den om politik i almindelighed. Og implicit også om nutidig amerikansk politik.
Lincoln byder ikke på mange kampscener. Den er en film om, hvordan en talentfuld leder (der dog ikke er blottet for personlige brister) ender med at få sin vilje igennem i et spørgsmål, der virkelig betød noget – afskaffelse af negerslaveriet – igennem en politisk proces og kultur, der var fuld af formelle og uformelle barrierer for hans succes.
Men Spielberg fortæller os ikke blot alt dette for at imødekomme vores historiske interesse. Hans film bygger i vidt omfang på bogen Rivalernes hold af Doris Kearns Goodwin, der skildrer, hvordan Lincoln dygtigt opbyggede en bred alliance med gamle fjender for at styre Amerika gennem borgerkrig og slaveriets afskaffelse. Og eftersom Obama både har læst og diskuteret bogen med forfatteren, virker det tydeligt, at filmen også har en bevidst perspektivering til vores tid.
I denne måned aflægger Obama ed for sin anden valgperiode, holder tale om ’Nationens tilstand’ i den amerikanske kongres og udpeger sin nye regering. Hans opgaver bliver herefter at få et større lovprogram igennem Kongressen. Dette vil kunne omfatte både en immigrationsreform og en stramning af våbenlovgivningen, og i marts venter så nye konfrontationer om forhøjelse af forbundsstatslige gældsloft. Derudover er der store forventninger til, at Obama vil sætte mere aktivt ind imod klimaforandringerne og måske vil tage fat på at genoplive den underdrejede israelsk-palæstinensiske fredsproces.
Regn ikke med en ny Lincoln
For hans mest optimistiske tilhængere markerer alt dette begyndelsen på den store historiske stund for Obamas lederskab. For nu kan den mand, som de investerede så mange forhåbninger i tilbage i 2008, omsider føle sig fri og stærk nok til at få bugt med sine Tea Party-plageånder. De hårde opgør om sundhedsreformer er fortid. Krigene i Irak og Afghanistan er næsten et overstået kapitel. Opbygningen af et nyt Amerika, hvis demografiske forskydninger får Demokraterne til at drømme om, at de vil kunne blive dominerende i årtier fremover, kan begynde.
Det er et fascinerende scenarie. Men at få det til at blive virkelighed, vil være en gigantpræstation. Der er mere end et strejf af West Wing ønsketænkning over det, og fantasien om, at Obama er den nye Lincoln forbliver formentlig kun ved fantasien. Ret beset tyder Obamas hidtidige statsmandskunst – trods den foreløbige succes i de vanskelige finanspolitiske fiscal cliff-forhandlinger – ikke på, at han besidder politisk tæft til at manipulere og smigre sig vej til de afgørende sejre. Det er for meget at kræve af Obama, at han skal være en ny Abraham Lincoln, når han end ikke har vist tegn på at være en ny Lyndon Johnson.
Det dybereliggende problem har dog institutionel karakter: Det amerikanske politiske system må næsten forekomme at være konstrueret til at nægte ham de sejre, hans tilhængere ønsker. Obama har et stærkt folkeligt mandat, og det samme har hans parti – Demokraterne fik over en millioner flere stemmer end republikanerne, men tabte alligevel valget til Repræsentanternes Hus i november.
Men en kombination af senatsregler, en omlægning af valgkredse i republikanernes favør i 2010 (som der ikke kan pilles ved før efter 2020) og blokeringsmuligheder i en konservativt domineret højesteret, betyder at hans hånd er meget svagere, end den kunne se ud.
Politik er en ædel, men undertiden også beskidt metier. Den har lige så meget brug for manipulativ list og kompromisvilje, som det har brug for idealisme. Man må kunne indgå aftaler med de selvsamme modstandere, som man bagtaler.
Derfor må konklusionen blive, at trods de enorme forskelle på Danmark og Amerika, er Obama snarere henvist til at agere i en Borgen-verden, end i en West Wing- eller Lincoln-verden. 
Martin Kettle er lederskribent ved The Guardian
© The Guardian og Information
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,14. januar 2013,"Det dybereliggende problem har dog institutionel karakter: Det amerikanske politiske system må næsten forekomme at være konstrueret til at nægte ham de sejre, hans tilhængere ønsker. Obama har et stærkt folkeligt mandat, og det samme har hans parti – Demokraterne fik over en millioner flere stemmer end republikanerne, men tabte alligevel valget til Repræsentanternes Hus i november."
12005,/debat/2011/06/skoler-bedre-faengsler,Skoler er bedre end fængsler,Ingvald Kamarinum," Regeringens rejsehold vil lukke halvdelen af landets specialskoler, som er med til at forebygge kriminalitet blandt børn og unge med ADHD. Samtidig vil både regeringen og oppositionen åbne særlige ADHD-fængsler. Som specialskoleleder og ekspert i ADHD mener jeg, at det er en tåbelig prioritering.
ADHD er en forkortelse for Attention Deficit Hyperactivity Disorder, forstyrrelser af opmærksomhed, aktivitet og impulsivitet. Diagnosen giver problemer med at opfatte, fortolke og orientere sig. 24 procent af den voksne befolkning skønnes at have ADHD, hvilket svarer til op mod 170.000 borgere i Danmark. En stor del af dem har aldrig fået en diagnose.
Både Venstre og Konservative støtter oppositionens idé om at placere unge og voksne med ADHD i specielle fængsler for at 'få mindre kriminalitet og færre ofre.' Men disse fængsler vil hurtigt blive fyldt op, hvis regeringen følger rejseholdets anbefalinger om at lukke hver anden specialskole. På Fjordskolen, en delvist offentlig institution, hvor jeg er skoleleder, lider cirka halvdelen af eleverne af ADHD.
Landets specialskoler er netop med til at forebygge, at børn og unge med ADHD ender i kriminalitet. Det giver ikke mening at skære ned på det forebyggende arbejde og derefter kompensere ved at etablere særlige fængsler.
Gennem de seneste 10 år har man kunnet konstatere, at ungdomskriminaliteten er steget, hver gang regeringen har sparet på forebyggelsen. Både danske og internationale undersøgelser har dokumenteret en stærk sammenhæng mellem ADHD og kriminalitet.
Skolerne bør styrkes
Således viste et stort dansk studie fra 2002, at knap halvdelen af en gruppe børn med svær ADHD blev dømt for kriminalitet i voksenalderen, mens en norsk undersøgelse har vist, at en tredjedel af alle indsatte i fængslerne har symptomer på ADHD.
ADHD fører dog ikke automatisk til kriminalitet. Folk med ADHD har ganske rigtigt en øget sandsynlighed for at ende i kriminalitet, men kun hvis de ikke får den rette behandling.
Derfor er specielle ADHD-fængsler principielt set en udmærket idé. Men hvorfor vil man samtidigt lukke de forebyggende specialskoler og først sætte ind, når de ADHD-ramte er blevet kriminelle?
Cirka 90 procent af eleverne på Fjordskolen holder sig ude af kriminalitet, og de går en fremtid i møde, som ligner de fleste andres. Det tyder på, at specialskolerne ikke blot 'producerer førtidspensionister', som lederen af regeringens rejsehold har udtalt, men rent faktisk kan gøre en forskel for unge med ADHD.
Den voldsomme andel af ADHD-ramte blandt de indsatte i fængslerne burde få alle alarmklokker til at ringe. Det er tegn på, at den forebyggende indsats skal styrkes, ikke nedprioriteres.
",0.0,20. juni 2011,"Således viste et stort dansk studie fra 2002, at knap halvdelen af en gruppe børn med svær ADHD blev dømt for kriminalitet i voksenalderen, mens en norsk undersøgelse har vist, at en tredjedel af alle indsatte i fængslerne har symptomer på ADHD."
11730,/debat/2011/08/information-doemmer-socialministeriet-paa-tyndt-grundlag,Information dømmer Socialministeriet på tyndt grundlag,Benedikte Kiær," Dette indlæg er noget så sjældent som et dementi af en nekrolog i Information. Men jeg må korrigere avisens sommerserie. Trods ihærdige påstande fra avisens journalister og kilder om det modsatte er Socialministeriet ikke afgået ved døden. Vi eksisterer og udretter noget hver dag.
Siden 2001, da VK-regeringen kom til, har Socialministeriets ressortområde ændret sig. Det er der i høj grad politiske grunde til. Deri har Information ret.
Men Informations artikelserie udelader en række forhold og fakta, som, mener jeg, bør med i billedet af socialpolitikken i Danmark. Allerede ved VK-regeringens tiltræden i 2001 blev det slået fast, at målsætningen er, at dansk socialpolitik skal være med til at sikre, at alle får mulighed for at leve et aktivt og selvstændigt liv med uddannelse og job. Vi tror på, at alle ønsker at kunne klare sig selv og derfor, at vi bedst hjælper mennesker, når vi hjælper dem til at kunne tage ansvar for deres liv. Aktiv socialpolitik og beskæftigelse er derfor tæt knyttet sammen.
Ingen skal lades i stikken. Hverken af menneskelige eller økonomiske årsager. De, der har evnen og muligheden, skal ikke på offentlig forsørgelse, men i arbejde. Det er årsagen til, at kontanthjælp og andre lignende ydelser i dag styres fra Beskæftigelsesministeriet. For jo, det skal kunne betale sig at arbejde, og jeg mener, at Information alt for ensidigt fokuserer på de socialt udsatte som 'klienter', der ikke rummer potentialer og muligheder.
På Kofoeds Skole, hvor de dagligt hjælper arbejdsledige og socialt udsatte mennesker, har man den overbevisning, at ethvert menneske glædes og vokser, når det får mulighed for at skabe og tage ansvar for sit eget liv. Det, synes jeg, er et godt udgangspunkt for dansk socialpolitik. Og lad mig slå fast, at en aktiv socialpolitik ikke står i modsætning til, at de, som ikke selv kan, naturligvis skal have den hjælp og støtte, de har behov for.
Mere end beskæftigelse
Socialpolitik er imidlertid også meget mere end en indsats for øget beskæftigelse. Serviceloven, som jeg blandt andet har ansvaret for, udgør de lovgivningsmæssige rammer for, at der er hjælp og tilbud til netop den gruppe mennesker, som ikke kan selv og har brug for hjælp.
Hver dag modtager hundredtusinder af borgere hjælp efter servicelovens bestemmelser. Det er den ældre, der ikke længere selv kan komme i bad og gøre rent. Det er mennesker med et fysisk handicap og den sindslidende, der har behov for støtte og hjælp til at klare de daglige gøremål. Det er misbrugeren og den hjemløse, der har brug for at få styr på livet igen. Og så er det børn med særlige behov og børn anbragt uden for hjemmet.
Jeg synes også, at det hører med til billedet, at noget så borgernært og vigtigt for det danske samfund som dagtilbud til børn er reguleret efter Socialministeriets lovgivning.
I alt er der ca. en kvart million ansatte, der hver dag arbejder for de mål, som serviceloven og dagtilbudsloven sætter. Tilsammen leverer kommunerne ydelser efter serviceloven og dagtilbudsloven for over 110 milliarder kroner hvert år. Det glemmer Information i sit regnestykke.
Det er derfor forsimplet bare at måle Socialministeriets betydning på, hvad der er afsat på finansloven. Vi har en socialpolitisk, værdimæssig og helt konkret indflydelse på menneskers hverdag, der rækker langt videre.
Boligministerium
I sin ellers omfattende artikelserie har Information også helt overset, at et af Socialministeriets største ansvarsområder er boligområdet, der dækker over både lovgivning om bygnings- og byfornyelse, lejelovgivning og lovgivning om den almene boligsektor. Hele den almene boligsektor er en væsentlig del af socialpolitikken i Danmark og helt afgørende, når der skal skaffes gode, sunde og tidssvarende boliger til blandt andet mennesker, som ikke har andre muligheder.
Faktisk er det 20 procent af befolkningen, som bor i de almene boliger. Netop Information har brugt en stor del af sine reportager de seneste år til at skildre hele ghettoproblematikken. Det hører som bekendt under mit ansvarsområde, og jeg er glad for, at vi i forlængelse af regeringens ghettostrategi netop i disse uger kan udrulle den ene initiativaftale efter den anden om netop ghettobekæmpelse. Det hører med i billedet, som Information vil tegne.
Videnbegæret trives
Det er næsten morsomt, at vi i Socialministeriet beskrives som nogle, der er angste for at måle og veje vore indsatser. Faktisk har jeg nærmest mest fået kritik for det modsatte. Der bliver hele tiden sat projekter i gang, for at vi får mere viden om socialpolitikken og hvad der virker og ikke virker.
For at nævne blot et eksempel, så blev der sidste år sat et projekt i gang, hvor der gennemførtes en cost-benefit-analyse efter svensk model af, hvad der kan betale sig i forhold til at hjælpe udsatte og anbragte børn og unge. Ved den lejlighed roste direktøren for Det Nationale Forskningscenter for Velfærd, SFI, Jørgen Søndergaard netop denne tilgang til tingene.
Det er en udvikling, som vi har arbejdet med i årevis og som er tydeligt beskrevet i ministeriets politik og mission at ministeriet understøtter den nødvendige produktion og kommunikation af viden blandt sektorens interessenter. Vi skal vide, hvad der virker.
Tidligere har blandt andre Socialdemokraternes socialordfører, Mette Frederiksen, kritiseret Socialministeriet og dermed regeringen for, at vi bruger alt for mange ressourcer på at måle og veje sociale indsatser. Til det må jeg sige at alt kan overdrives, men både af hensyn til dem, det drejer sig om, og skatteyderne, er det vigtigt, at man kender virkningen af de ting, man gør.
Et par gode eksempler er det aktuelle arbejde i Servicestyrelsen med evidensbaserede programmer på børneområdet og Hjemløsestrategiens metodeudviklingsarbejde.
Derfor må jeg sige, at Thor Grønlykkes (S) udtalelser til Information om, at Socialministeriet ingen kærlighed har til forskning og udvikling, er forkerte. De tyder på, at Thor Grønlykke ikke har fulgt med i, hvad der foregår på det socialpolitiske område. Men det glæder mig, at Socialdemokraterne hermed endelig melder sig ind i kampen for mere fokus på effekt og forskning.
Kongen i den enkelte
Jeg ved godt, at det forstyrrer billedet, men Information kunne jo for læsernes og fuldstændighedens skyld nævne bare enkelte af de resultater, som mit ministerium har været med til at sikre: frit valg på ældreområdet og frit valg af plejebolig, plejeboliggarantien, pædagogiske læreplaner i dagtilbud, psykiatriaftalerne på det sociale område, Hjemløsestrategien, Barnets Reform, Kampen mod Narko, Civilsamfundsstrategien og Ghettostrategien samt en række boligforlig med milliardbeløb til renovering af de almene boligafdelinger og til en omfattende boligsocial indsats. Hertil kommer indsatsen for at afbureaukratisere det sociale område, udvikle velfærdsteknologi og digitale løsninger til gavn for borgere, medarbejdere og kommuner.
Det er godt og prisværdigt, at Information beskæftiger sig indgående med Socialministeriet og socialpolitikken også ud fra en kritisk vinkel. Men prøv også med lidt balance og kildekritik. Det er jo ikke sikkert, at Özlem Cekic og Thor Grønlykke, oppositionspolitikere, nødvendigvis er sandhedsvidner særligt ikke lige på tærsklen til en valgkamp.
Vi støtter ikke de socialt udsatte ved blot at indføre fattigdomsgrænser og højere ydelser. Vi gør det ved at appellere til kongen i hvert enkelt menneske. Ved at lade den enkelte få hjælp til at rejse sig og klare sig selv. Socialministeriets indflydelse skal ikke alene måles på, hvor mange penge Socialministeriet har til rådighed, men også på den lovgivning og de initiativer, der sætter rammerne for det arbejde, som kommuner, ansatte og frivillige hver dag yder over for børnefamilier, beboere i den almene boligsektor, ældre, handicappede og socialt udsatte grupper.
Benedikte Kiær (K) er socialminister




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",18.0,8. august 2011,"Tidligere har blandt andre Socialdemokraternes socialordfører, Mette Frederiksen, kritiseret Socialministeriet og dermed regeringen for, at vi bruger alt for mange ressourcer på at måle og veje sociale indsatser. Til det må jeg sige at alt kan overdrives, men både af hensyn til dem, det drejer sig om, og skatteyderne, er det vigtigt, at man kender virkningen af de ting, man gør."
12022,/debat/2011/06/intet-grundlovsbrud-sigte,Intet grundlovsbrud i sigte,Eva Ersbøll," Vi har netop fejret Grundloven. Samtidig har Folketinget drøftet et beslutningsforslag, fremsat af oppositionspartierne, om retssikkerhed i forbindelse med udlændinges erhvervelse af dansk statsborgerskab  den procedure, som også kaldes naturalisation.
Når de to begivenheder kædes sammen her, skyldes det, at beslutningsforslaget om større retssikkerhed mødte modstand under førstebehandlingen på grund af Grundlovens § 44 om, at udlændinge skal tildeles statsborgerskab  eller indfødsret, som det også hedder  ved lov. Repræsentanter for regeringen og Dansk Folkeparti ønskede at fastholde den gældende praksis, hvor Folketinget tildeler udlændinge indfødsret ved vedtagelse af en lov, hvori ansøgernes navne står nævnt. De fandt, at det fremsatte forslag om, at Folketinget skulle lovgive om naturalisationsbetingelserne og lade administrative myndigheder stå for den konkrete tildeling af indfødsret, var en form for ansvarsfralæggelse og devaluering af folkestyret.
Der foreligger nu et udkast til beretning om beslutningsforslaget. Ifølge det skal integrationsministeren komme med forslag til procedureændringer med henblik på at forbedre retssikkerheden og desuden fremlægge en juridisk vurdering af mulighederne for at gennemføre en ny naturalisationsordning inden for Grundlovens rammer.
Forhåbentlig kan der opnås enighed om dette kompromisforslag. Erfaringerne viser, at den gældende naturalisationsordning ikke lever op til de almindelige retssikkerhedskrav, der normalt betragtes som en naturlig bestanddel af dansk lovgivning. Der findes ikke andre væsentlige offentligretslige områder, hvor der er aftaleregulering i stedet for lovregulering, og hvor der er mulighed for dispensation uden klare regler og dermed uden forudsigelighedsretssikkerhed. Der er heller ikke andre eksempler på manglende begrundelsespligt og klageadgang.
Krarups bekymringer
Den danske naturalisationsordning blev fastlagt i 1850, hvor det danske samfund var et ganske andet end i dag. Ordningen er naturligvis søgt tilpasset til tiden, men den har gennem mange, mange år løbende været kritiseret både af ansøgerne og de folkevalgte, som har til opgave at administrere den. Forårets meget omtalte sag om de konventionsstridige afslag til de statsløse unge afspejler det store behov for en ændret naturalisationsprocedure.
Hovedargumentet mod det fremsatte beslutningsforslag var, at det ikke stemte med grundlovsbestemmelsen og dens historik. Argumentet er bl.a. blevet fremført af Dansk Folkepartis Søren Krarup (Information den 9. juni).
Der er grund til at imødegå den argumentation. En generel lov om betingelserne for at tildele udlændinge indfødsret er ikke fremmed for Grundloven. Folketinget vil i overensstemmelse med Grundloven kunne tillade administrative myndigheder at meddele indfødsret til ansøgere, som klart opfylder lovens betingelser. Det kan en række træk fra indfødsrettens historie illustrere.
Med Grundloven af 1849 fik den lovgivende magt  dengang kongen og Rigsdagen  kompetencen til at tildele udlændinge indfødsret. Det var en ordning med rod i »almindelige constitutionelle Begreber«.
Forbilledet var Belgien, hvor man lovgiver om betingelserne for udlændinges erhvervelse af statsborgerskab, og det var der heller ikke noget til hinder for i den danske ordning. Tværtimod. Man gik faktisk ud fra, at der skulle vedtages en ny lov om indfødsrets erhvervelse til afløsning af den dagældende lov  indfødsretsforordningen af 1776.
Der forelå også flere lovudkast, men de blev aldrig fremlagt til vedtagelse. Baggrunden var formentlig, at indfødsretsforordningen fra 1776 gjaldt for både kongeriget Danmark og hertugdømmerne, Slesvig, Holsten og Lauenborg, og at hertugdømmernes fortsatte tilknytning til kongeriget var uafklaret i 1849 på grund af den igangværende treårskrig. Tiden var således ikke til vedtagelse af en ny indfødsretslov.
Grundtvig foreslog dog, at der blev lovgivet om naturalisationsbetingelserne. Tanken var at fastsætte nogle minimumbetingelser.
Ross ønskede ændring
Spørgsmålet om generel lovgivning om naturalisationsbetingelserne blev også drøftet i tiden omkring Den Første Verdenskrig, hvor Indenrigsministeriet gav udtryk for, at det ville være muligt at overlade afgørelsen af klare sager til administrationen.
En sådan ændring blev dog ikke vedtaget, men i forbindelse med grundlovsændringen i 1953 foreslog Danmarks fremmeste statsretskyndige, professorerne Poul Andersen og Alf Ross, en ændring af grundlovsbestemmelsen om indfødsrettens erhvervelse. De fandt, at det ville være væsentligt tids-, arbejds- og udgiftsbesparende og uden ulempe at lade meddelelse af indfødsret til personer, der opfyldte naturalisationsbetingelserne, ske administrativt i henhold til loven. De foreslog derfor, at der i Grundloven blev indsat udtrykkelig hjemmel til, at der kunne lovgives om erhvervelsesbetingelserne.
Den da praktiserede ordning beskrev de således:
»Lovbehandlingen af alle de tilfælde, hvor ansøgerne opfylder de stillede betingelser, er [...] en ren formalitet, men en besværlig og kostbar formalitet. [...] Den indflydelse, som Rigsdagen har mulighed for at udøve ved meddelelse af indfødsret, ligger overvejende i deltagelsen af fastsættelse af retningslinjer for naturalisation.«
Og de konkluderede: »Denne indflydelse forekommer os naturligt at burde udøves ved lov.«
I grundlovskommissionen var der dog ikke stemning for en grundlovsændring på dette punkt, men i praksis blev der gennemført visse effektiviseringer, navnlig med henblik på at nedbringe sagsbehandlingstiden.
Den ordning, 1953-grundloven videreførte, var den ovenfor beskrevne. Man var tidligt kommet ind på at tage hensyn til ansøgerne og deres retssikkerhed. Det betød, at deres forhold ikke blev drøftet i salen, og at lovforslag om indfødsrets meddelelse blev vedtaget enstemmigt. Der var også enighed i tinget om, at medlemmerne i realiteten var bundet til at give indfødsret til de ansøgere, som ministeriet havde optaget på lovforslag.
Den faste praksis blev fulgt indtil 1980'erne, hvor indfødsretslovgivningen så at sige blev 'politiseret'.
Utidssvarende
Til trods for forsøgene på at gøre naturalisationsordningen tidssvarende har den løbende været udsat for kritik.
Fra begge sider i tinget har det været kritiseret, at naturalisationsbetingelserne forhandles bag lukkede døre. Ligeledes har det  også før sagen om de statsløse unge  været kritiseret, at Folketingets medlemmer ikke fik kendskab til ansøgere, som ministeriet meddelte afslag på indfødsret. Indfødsretsudvalget havde oprindelig fået en fortegnelse over afslagene, men med det stigende antal ansøgere blev denne fremgangsmåde upraktisk.
I det hele må man sige, at den nu praktiserede naturalisationsordning ikke er skabt til en tid med stor indvandring og et stort antal ansøgere om indfødsret. Og det vil ikke være grundlovsstridigt at ændre ordningen således, at administrative myndigheder meddeler indfødsret til ansøgere, der klart opfylder de lovkrav, som er vedtaget af Folketinget.
Helt bortset fra det ovenfor anførte har man længe haft en sådan ordning i forhold til nordiske ansøgere.
Naturligvis kan de administrative myndigheder ikke overlades nogen selvstændig afgørelseskompetence, f.eks. til at dispensere på et skønsmæssigt grundlag. De kan alene kontrollere, om ansøgerne opfylder de betingelser, som Folketinget har besluttet skal stilles ved tildeling af indfødsret.
I realiteten vil de skulle gøre det samme, som Integrationsministeriet gør i dag som sekretariat for Folketinget, men med den væsentlige forskel, at der vil blive tale om afgørelser omgærdet af almindelige retssikkerhedsgarantier.
Eva Ersbøll er seniorforsker ved Institut for Menneskerettigheder




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",4.0,16. juni 2011,"Spørgsmålet om generel lovgivning om naturalisationsbetingelserne blev også drøftet i tiden omkring Den Første Verdenskrig, hvor Indenrigsministeriet gav udtryk for, at det ville være muligt at overlade afgørelsen af klare sager til administrationen."
10613,/debat/2012/02/saeregen-journalistisk-refleksion,Særegen journalistisk refleksion,Jens Otto Kjær Hansen," I en artikel i Billeder 2. februar citerer journalist Rasmus Elmelund RUC-forskeren Rikke Andreassen for at referere specifikt til Danmarks Medie- og Journalisthøjskole i en sammenligning med journalistuddannelsen på Göteborg Universitet.
Forskeren citeres for »at den danske uddannelse stadig i nogen grad er præget af at man får nogle redskaber.
At man lærer et håndværk. At man formidler viden«, og det modstilles straks efter til, at man på uddannelsen i Sverige »reflekterer over formidlingen og at man er med til at skabe viden«.
Men netop en sådan refleksion indgår i uddannelsen af journalister i Aarhus. Det fremgår adskillige steder i studieordningen, som er offentligt tilgængelig på vores hjemmeside.
Videre gælder, at der ved prøver og eksamen sammen med de journalistiske opgaver altid skal afleveres en tilhørende refleksionsrapport.
I undren over at en forsker uden videre lægger navn til noget eksplicit ukorrekt har jeg kontaktet forskeren, der medgiver ikke at have noget som helst konkret kendskab til indholdet af journalistuddannelsen på Danmarks Medie- og Journalisthøjskole.
Hun oplyser i øvrigt, at hun ikke kan erindre at have refereret specielt til Danmarks Medie- og Journalisthøjskole, men til de tre danske journalistuddannelser i almindelighed sammenlignet med den svenske.
I angrebets tid
Det understreger kun artiklens problem, eftersom der i avisen står noget andet.
Men selv hvis der havde stået, at der blev sigtet til de danske uddannelser generelt, ville det stadig være direkte forkert hvad angår Danmarks Medie- og Journalisthøjskole.
At viderebringe en given parts forkerte og i konteksten negative informationer om en tredje part ukritisk og uden noget forsøg på at sikre sig, at informationen faktisk er rigtig, er en et journalistisk metodeniveau, som vi bestemt ikke lærer studerende på Danmarks Medie- og Journalisthøjskole.
Det ville tværtimod i en opgave- eller eksamenssituation være fatalt.
Det er lidt trist, at Informations redaktionelle kvalitetskontrol ikke opfanger noget sådant. Avisen holder på mange områder en fornem standard og må tåle høje forventninger også til korrekthed.
Det er der god brug for i en tid, hvor journalistikken angribes på mange fronter, herunder for at være metodisk ukritisk, ukorrekt og tankeløs.
 
 
Information fastholder de udsagn, RUC-forsker Rikke Andreassen er citeret for i artiklen. Red.
",0.0,4. februar 2012,"Information fastholder de udsagn, RUC-forsker Rikke Andreassen er citeret for i artiklen. Red."
2525,/debat/2015/05/europa-skizofrent-forhold-menneskerettighederne,Europa har et skizofrent forhold til menneskerettighederne,Rasmus Raun Westh," Danmark og andre rige lande har, hvad man »med et mildt ord kan kalde en skizofren attitude over for international flygtningelov«.
Sproget virker måske uvant for et juridisk tidsskrift, men sådan lyder første sætning i en artikel i Columbia Journal of Transnational Law, som Thomas Gammeltoft-Hansen, forskningschef ved Institut for Menneskerettigheder, har forfattet sammen med kollegaen James C. Hathaway, der er juraprofessor på University of Michigan.
– Jeres artikel bliver indledt med en brandtale mod det skizofrene rettighedsregime. Hvor ser i den skizofreni?
»Vi står år efter år og hylder både flygtninge- og menneskerettighedskonventionerne og vigtigheden af at have det her grundlæggende rettighedsregime for dem, der ikke kan finde beskyttelse i deres eget land. Jeg var selv med til fejringen af flygtningekonventionens 60-årsjubilæum i 2011, hvor jeg hørte glødende forsvar for de her rettighedsregimer. Men hvordan hænger det sammen med, at de selv samme lande er ved at udvikle mere og mere drakoniske måder og politikker, der skal stoppe de selv samme flygtninge fra at nå deres territorium? Dét er den skizofrene tilgang til flygtningeregimet – når man på den ene side hylder de internationale normer ved enhver lejlighed, men i øvrigt laver det, jeg kalder kreativ juridisk tænkning.«
Kreativ dansk jura
Et nyere dansk eksempel på kreativ jura blev ifølge Gammeltoft-Hansen præsenteret af statsminister Helle Thorning-Schmidt (S) i oktober, da hun fra Folketingets talerstol varslede, at regeringen ville reagere på det stigende antal flygtninge fra Syrien med en stramning af reglerne for familiesammenføring. Forslaget blev kritiseret af bl.a. FN’s Flygtningehøjkommissariat (UNHCR).
»Her så man kreativ juridisk tænkning, hvor man nægtede adgang til familiesammenføring det første år – vel vidende at det vil være nødvendigt for rigtigt mange af dem, der kommer.«
Årsagen til, at det kan lade sig gøre, er bl.a., at flygtningekonventionen, der blev skrevet i 1951, ikke længere er tidssvarende i forhold til, hvordan folk flygter fra død og ødelæggelse anno 2015.
»Der var ikke nogen, der tænkte på, at det skulle være så dyrt og farligt at flygte for 60 år siden, da man skrev flygtningekonventionen. Det er kun i moderne tid, at familiesammenføring har fået en opsamlende funktion for rigtigt mange, der tager af sted alene (fordi bådturene er dyre og farlige, red.) og så håber på, at de kan få deres familie hertil senere. Og eftersom de to regimer (familiesammenføring og flygtningekonventionen, red.) formelt set ikke har noget med hinanden at gøre, kan man udnytte den gråzone, der ligger inde imellem. Derfor kan man skabe sig mere national selvbestemmelse i forhold til familiesammenføring. Det er et godt eksempel på kreativ juridisk tænkning, hvor målet er at få så mange syriske flygtninge som muligt til at vælge andre lande end Danmark.«
Rovdrift på naboen
»Beggar thy neighbour« kalder Gammeltoft-Hansen den type politik, der i samspil med grænsekontrollen tjener det formål at holde flygtninge væk på bekostning af andre lande.
»I 1970’erne og 1980’erne så man de store flygtningestrømme. Foruden de første bådflygtninge ankom flygtninge med fly, og de kunne pludselig søge asyl langt længere væk end hidtil. Som modtræk begyndte man at tænke i forskellige kontrolløsninger. Man involverede luftfartsselskaberne ved give dem bøder, og alle luftfartsselskaber udfører i dag grænse- og dokumentkontrol i et eller andet omfang. Det er derfor, man tager en faldefærdig skude over Middelhavet, selv om det ofte er 10 gange dyrere end en flybillet.«
– Hvordan tog det sig ud med bøderne sig ud herhjemme?
»Danmark var et af de første lande – vi lavede regler om det i 1986 og implementerede dem i 1989. Derefter fik et flyselskab en bøde, hvis de tog asylansøgere uden gyldigt visum med. I dag er bøden på omkring 5.000 euro. Det gav med det samme en logik hos flyselskaberne: Hvis man er i tvivl, så lad hellere være med at tage dem med og afvis dem fra begyndelsen.«
Samtidig kopierede både EU og Australien en amerikansk model, hvor man rykkede selve ’grænse’-patruljeringen til internationalt farvand.
»Logikken var: Vi er bundet af vores nationale lovgivning og internationale konventioner på eget territorium – men det er vi ikke på internationalt farvand.«
Modellen holdt dog kun et par år, indtil en række domme ved bl.a. Den Europæiske Menneskeretsdomstol slog fast, at man ikke kunne fralægge sig ansvar ved at opholde sig i internationalt farvand.
Dansk ansvar
Derfor leder staterne efter nye måder at holde flygtninge væk, forklarer Gammeltoft-Hansen:
»Den seneste udvikling er, at man i højere grad forlader sig på internationalt samarbejde. Det er meget specielt, for grænsekontrol har altid været et nationalt anliggende og et af de ypperste symboler på statens suverænitet. Nu bliver det også udenrigspolitik, både bilateralt og i større konstruktioner som for eksempel Frontex (EU’s grænseagentur, red.). Italien indgik tidligere et samarbejde med Libyen, og mange håber, at vi måske kan få en tilsvarende aftale op at stå, hvis vi kan skabe fred i Libyen. Problemet er bare, at en række af de samarbejdslande, man udvælger, ikke har nogen effektiv beskyttelse af flygtninge.«
Men heller ikke her kan man fralægge sig ansvaret.
»Verden er kommet til et punkt, hvor stater i alle mulige sammenhænge udfører forskellige former for myndighed på andre landes territorium. Det kan være Guantánamo, afhøringer, aflytninger, militæroperationer eller fangeoverførsler. På de her andre områder viser udviklingen, at man altså også er bundet af sit ansvar i de tilfælde.«
– Hvad er det bedste eksempel på, at Danmark eller EU kan være ansvarlige på libysk, kenyansk eller andre landes territorium?
»Hvis Danmark i kraft af Frontex-samarbejdet f.eks. samler nogen op i libysk farvand. Så udløser det et dansk menneskerettighedsansvar, fuldstændig som det gør ved piratmissioner i Adenbugten. Herudover kan man have et sekundært ansvar, sådan som man f.eks. har ved overlevering af fanger i Irak eller Afghanistan.«
– Men hvad er den klareste dom, der sætter juridisk præcedens for Danmark og EU og slår fast, at man har det her sekundære ansvar?
»Der er en hel række domme på spørgsmålet om ekstraterritorielt ansvar. For eksempel slår Hirsi-sagen fra 2012 klart fast, at man hverken kan gemme sig bag havreglerne eller bag det faktum, at det foregår på internationalt territorium,« siger han.
Hirsi Jamaa blev sammen med 200 andre bådflygtninge skubbet tilbage til den libyske kyst af de italienske myndigheder – der ifølge dommen brød deres forpligtelse til at undgå at sende folk tilbage til lande, hvor de risikerer tortur.
Farvel til konventionerne?
Tilbage står, at EU-landene fortsat holder brandtaler for at overholde internationale konventioner, mens man leder efter nye måder at stoppe tilstrømningen af flygtninge.
– Hvorfor opretholder man så det her skizofrene rettighedsregime?
»Forklaringen er flerleddet. Måske sætter vi menneskerettigheder højere i Europa, fordi vi har et EU, der netop er bygget på menneskerettigheder. Derfor er det svært at forestille sig, at vi træder ud af Den Europæiske Menneskerettighedskonvention og Flygtningekonventionen uden også i samme åndedrag at måtte forlade EU. Det kan man så være tilhænger af eller ej, men det ville i hvert fald få store konsekvenser. Og hvis vi opgiver vigtige traktater på menneskerettighedsområdet, som også beskytter forhold som f.eks. ejendomsret, kan det få betydning for vores bilaterale investeringer, som vi også er afhængige af.«
»Samtidig er der internt pres. Vi har en selvforståelse om, at Danmark er et liberalt, rettighedsrespekterende land med grundlæggende menneskerettighedsforpligtelser. Man kan selvfølgelig diskutere, om alle domme på området er spot on, men kernen i det vil vi jo gerne støtte op om.«
Det mest kyniske argument er dog det vigtigste, siger Gammeltoft-Hansen:
»Den allervæsentligste grund til, at de færreste overvejer at træde ud af konventionerne, er, at uden flygtningekonventionen ville vi ikke have noget effektivt argument for, at nærområdelandene skulle blive med at huse millioner af flygtninge.«
En exit fra konventionerne ville med andre ord sende et farligt signal til nærområderne, der i årtier har huset op mod 90 procent af verdens flygtninge, pointerer Gammeltoft-Hansen:
»Konsekvenserne kunne være, at Libyen, Libanon, Jordan og andre lande lukker deres døre i og måske endda udviser dele af eller alle de millioner af flygtninge, som de i øjeblikket huser. Hvis Libanon pludselig smækker sine døre i, kunne der være en million flygtninge på vej mod Europa, inklusive Danmark.«
Knækker sammen
Thomas Gammeltoft-Hansen mener, at Danmark og EU frivilligt bør tage flere flygtninge og f.eks. lade dem søge visum på ambassader, sådan som man kunne frem til 2002.
»Lad os prøve at skabe et eller andet alternativ til at sætte sig i de her både. Selv om chancen for at få asyl stadig vil være lille, er det trods alt en chance – lige nu er der intet alternativ. Spørgsmålet er jo, om den her skizofreni i sidste ende kommer til at knække sammen. Jo hårdere man går til kontrolmuligheder, jo mere man spiller med musklerne for at sætte ind mod menneskesmuglere og brække både op, des tydeligere sender man et signal til nærområderne om, at de skal gøre det samme.«
Han mener derfor, at Danmark f.eks. kunne tage de mest udsatte flygtninge og dem, der har en tilknytning, eksempelvis hvis de før har haft et visum.
»Måske ville det kun være få procent af det samlede antal. Til gengæld kan vi tage dem, der er mest sårbare, eksempelvis religiøse, etniske eller politiske mindretal eller folk med behandlingsbehov. Så ville man have et meget mere farbart argument for at få nærområdelandene til at holde for.«
Han understreger, at forslaget ikke bør erstatte det nuværende system, blot aflaste det.
»Der er ikke noget hokuspokus i det. Det er ikke engang nødvendigvis et humanitært argument. Men den situation, vi står i nu, er resultatet af årtiers manglende handling og forsøg på dobbeltspil. Den er ikke holdbar. Det kan enhver, der kigger ud over det her system, sige sig selv.«




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",63.0,22. maj 2015,"»Hvis Danmark i kraft af Frontex-samarbejdet f.eks. samler nogen op i libysk farvand. Så udløser det et dansk menneskerettighedsansvar, fuldstændig som det gør ved piratmissioner i Adenbugten. Herudover kan man have et sekundært ansvar, sådan som man f.eks. har ved overlevering af fanger i Irak eller Afghanistan.«"
9245,/debat/2012/08/danske-universiteter-lukket-klub,De danske universiteter er en lukket klub,Anders Solitander Bohlbro," Man kan næsten mærke det i luften, når man går forbi universiteternes fakulteter. Tusindvis af friske nye ansigter går i disse dage gennem portene og ned gennem de ældgamle korridorer, og med dem kommer den årlige debat om strukturerne bag universitetssystemet. Et relevant spørgsmål i denne debat, der sjældent bliver stillet, er, hvordan man vurderer ansøgere med udenlandske kvalifikationer. Der findes nemlig i dag nogle fasttømrede principper herfor, som er formet efter de krav, der stilles i det danske gymnasium. Det er et massivt problem, ikke blot for de mange kvalificerede ansøgere med udenlandsk studiebaggrund, som dermed ikke har en lige chance for at blive optaget, men også for de danske universiteter og det danske samfund, som går glip af et væld af dygtige og visionære unge.
»Hvordan kan der være fred uden forståelse, og hvordan kan vi have forståelse for hinanden, hvis ikke vi kender hinanden?«
Sådan spurgte den tidligere canadiske premierminister Lester Pearson, og det er med dette citat, at min egen historie begynder. Pearson var nemlig, ligesom f.eks. Nelson Mandela, engageret i et skolesystem kaldet UWC, og i 2009 blev jeg som en af blot 18 optaget på denne skole sendt til USA delvist med midler fra den danske stat.
I mine to år på UWC fik jeg en gymnasieuddannelse ulig nogen anden i verden. Jeg gik med 200 elever fordelt på to årgange og 80 nationaliteter. Vi boede på værelse sammen, arbejdede frivilligt sammen og studerede sammen. Derudover fik jeg muligheden for at deltage i et væld af aktiviteter uden for undervisningen. Jeg havde endda et praktikophold hos Grameen Bank i Bangladesh, hvor jeg lærte om mikrolån og mødtes med nobelpristageren Muhammad Yunus.
Jeg tog også den internationale studentereksamen, IB, og det er med IB’en, at mit egentlige problem tager sit udgangspunkt – eller det vil sige med universiteternes syn på IB’en. For IB’en er ikke en dansk opfindelse, og som sådan opstår en mængde problemer, når det skal passes sammen med de ofte rigide optagelseskriterier hos de danske universiteter.
Der kan skrives lange kronikker alene om disse problemer. Det, der dog oftest bliver klaget over, er omregningen af karakterer. For at belyse dette til fulde kræves en længere og mere teknisk analyse, som ikke passer sig her, men man kan sige, at der er en grundlæggende forskel på måden, hvormed man giver karakterer i de to systemer. Betegnende for den forvirring, det skaber hos universiteterne, er det, at mine egne IB-karakterer er blevet oversat til så forskellige snit som 7,5 og 10,7 – afhængig af hvilket universitets studievejledning, man spørger.
Mere beskæmmende er det, at der findes lette løsningsmodeller på flere af disse problemer lige foran næsen af optagelseskontorerne. Karakterproblemet kunne for eksempel markant forbedres ved blot et kort kig på de statistikker, som IB-organisationen hvert år offentliggør. Her kan man også læse, at der i 2011 kun var knap seks procent af IB-eleverne på verdensplan, der opnåede en samlet karakter på 39 eller derover – den samme karakter som jeg fik omregnet til 7,5. Hvis jeg kan finde ud af det, så kan studievejledningen også. Man kunne måske håbe, at mit tilfælde var enestående, men det er der desværre ikke noget, der tyder på. På ivysen.dk, en hjemmeside for unge danskere, som vælger at læse i udlandet, kan man for eksempel læse om Emil, som fik »nej tak« fra RUC, »ja tak« fra Cambridge. Andre har måttet gå ad store omveje til deres interessefelter, og mange har helt droppet de danske universiteter, efter det gik op for dem, hvor besværligt det ville være at komme ind. Problemet er faktisk allerede så kendt, at det er en stående joke blandt unge danskere, som læser i udlandet, at Københavns Universitet er det sværeste i verden at komme ind på – og langt fra det mest attraktive.
Det er et problem for Danmarks image som et land, hvor knowhow er i højsædet, og hvor vi skal være »bedre, ikke billigere«. For nylig kunne Ingeniøren rapportere, at 25 procent færre kinesere i år har valgt at studere i Danmark end for fire år siden, mens Finland i dag har dobbelt så mange kinesiske studerende som Danmark. Tidligere på året kunne man i Københavns Universitets egen avis, University Post, læse, at den indflydelsesrige undersøgelse Times World University Rankings ikke havde haft plads til et eneste dansk universitet blandt de 100 universiteter i verden, der nød de bedste internationale ry. Til sammenligning havde svenskerne ikke færre end tre universiteter på listen.
Kan vi ikke gøre det lidt bedre?
Det tror jeg, vi kan, men det kræver et opgør med den kultur, der hersker på universiteterne. Studievejledningen oser af en selvfedme, som bunder i forestillingen om, at Danmark har knækket koden til verdens bedste uddannelsessystem. Symptomatisk for denne forestilling er det, at en studerende på et studium, der krævede et højt snit for år tilbage, kunne gengive, at hendes institutleder havde sagt i en tale, at her sad de dygtigste mennesker i Danmark. Dette studium havde dengang det højeste karaktergennemsnit, og da systemet bygger på, at et højt snit forudsætter en dygtig studerende, måtte disse jo være de dygtigste danskere – lidt ligesom hvorfor morlille er en sten, fordi hun ikke kan flyve.
Man har set sig blind på et system, som blev oprettet som en nem måde at skille fårene fra bukkene og ophøjet det til den absolutte målestok. Dermed har man dømt de udenlandske eksamener ude og skabt, hvad der må beskrives som et dovent optagelsessystem. Hvis man ringer til optagelseskontoret hos et Ivy League-universitet, får man ikke fat i en studentermedhjælper, man får en professionel. Men med karaktergennemsnittet og en uddannelse ’efter bogen’ som det absolutte ideal, kan man nogle gange få indtrykket af at have at gøre med en studievejleder, der har en regelbog i den ene hånd og en lommeregner i den anden.
Så var der det med, hvor min egen historie endte. Jeg søgte ind på universiteter i hele verden og blev modtaget med stor entusiasme – New York University i Abu Dhabi fløj mig endda til Emiraternes hovedstad bare for et interview. Jeg kom også ind på en af de mest eftertragtede uddannelser i verden, en dobbelt bachelorgrad mellem Sciences Po og Columbia University, som en af kun 22 det år. Jeg søgte også ind i Danmark – og kom ikke ind noget sted. Havde jeg økonomisk mulighed for at tage uddannelsen i Frankrig og USA, havde jeg slet ikke gjort mig besværet med at søge ind i Danmark.
Og det er lige præcis pointen med alt dette. Jo sværere vi gør det for de dygtige og internationalt orienterede unge at komme hjem med deres eftertragtede evner, desto færre vil ønske at gøre det. For det er svært at vende hjem. For svært. Især hvis man lettere kan komme ind på universiteter som Sciences Po, Oxford, Harvard, og Columbia end på et dansk universitet. Det ser måske overvældende ud at skulle indføre en masse ny praksis hos optagelseskontorerne rundt omkring i landet. Men uddannelsesministeren havde, uden at vide det, fuldstændig ret, da han for nylig skrev, at vi har brug for en mentalitetsændring i uddannelsessystemet. Vi har simpelthen ikke råd til at lade være. Ikke hvis Danmark fortsat skal have en rolle at spille på den internationale scene.
De danske universiteter kan ikke fortsætte med at være en lukket klub og forvente, at dem med særlige kvalifikationer retter ind. Når man står på den anden side af klubbens mur, føles det nemlig som at stå uden for hulen i Bjarne Reuters Zappa og blive tvunget til at spise en skovsnegl for at få lov at lege med de andre børn:
»Kom nu, Mulle … Du vil jo gerne være med i hulen, ikk’?«
Nej tak, jeg vælger udlandet.
 
Anders Solitander Bohlbro er optaget på et bachelorstudium på Columbia University i New York




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",42.0,1. september 2012,"Sådan spurgte den tidligere canadiske premierminister Lester Pearson, og det er med dette citat, at min egen historie begynder. Pearson var nemlig, ligesom f.eks. Nelson Mandela, engageret i et skolesystem kaldet UWC, og i 2009 blev jeg som en af blot 18 optaget på denne skole sendt til USA delvist med midler fra den danske stat."
7127,/debat/2013/07/kompetente-smagsdom,Den kompetente smagsdom,Søren Rosenberg Pedersen," 
	Anmelderdebatten raser igen. Og det er godt. For anmelderi er debatskabende og tegner ofte et billede af den litterære politik, som igen afspejler det aktuelle samfund. Mens nogle anmeldere sværger til den ofte tungere litteratur og rynker på næsen af krimien, så repræsenterer andre netop den gruppe, som godt kan lide den slags litteratur.

	Mens disse anmeldere kaster med mudder, sidder de stakkels forfattere tilbage i mudderpølen og kommer enten rene eller beskidte ud. Det er hverken nemt at være anmelder eller forfatter.

	Litteraturformidling og kritik

	Forfatteren og kritikeren Elsa Gress skrev engang i Politiken (7. august 1956), at forfatteren passivt må lade »sig ’bedømme’ af en anden slags forfattere, hvis domme staar uimodsagt, uanset hvor urimelige de er, og hvis tone ofte er ulidelig hoven og nedladende. Forfatterne plejer at trøste sig med, at bøger bestaar, mens aviser forgaar […]. Men den bitre sandhed er, at en anmeldelse læses af 100, for hver én der læser bogen, og at en slet anmeldelse kan ’dræbe’ mange eventuelle læsere.«

	Det er diskussionen i en nøddeskal. Anmelderens magt er stor, og med den magt følger et stort ansvar.

	Diskussionen kører desværre af sporet, når debatten falder på anmelderens ret til at have en smagsdom (og for forfatterne den rette smagsdom). For selvfølgelig har anmelderen ret til den! Smagsdommen er essentiel, ellers er der ikke længere tale om en anmeldelse, men om litteraturformidling. Ingen af de to discipliner har forrang for den anden. De er lige på den journalistiske rangliste, men udgør to forskellige genrer.

	Derfor skal anmeldelsen også netop være det, den er: en blåstempling af et værk. Anmelderens væsentligste spørgsmål lyder: ’Er dette noget, som læserne og jeg skal bruge tid på?’ Anmelderen fælder sin dom ud fra en forestilling om, at dennes mening også er læserens mening. Dominerer den personlige mening, er man netop ovre i kronikken.

	Den store kritiker Tom Kristensen satte i over 30 år et markant præg på dansk dagbladsanmelderi i sine over 2.000 trykte artikler i Politiken. Han var noget så sjældent som en elsket anmelder af både avislæsere og forfattere. Kristensen kaldte sig selv en impressionistisk anmelder. En anmelder, som levende refererer og giver sin oplevelse af et værk. Der er ingen smagsdom, og Kristensen blev ofte en identitetsløs anmelder.

	Der er ikke noget at sige til, at forfatterne elskede ham. Han var sjældent kritisk (dog med nogle få undtagelser). Og læserne elskede ham, fordi han skrev blændende og indlevende. Det gjorde ham dog ikke til anmelder, men mere til litteraturformidler. Og en blændende en af slagsen!

	Den demokratiske smagsdom

	Netop denne skelnen mellem kritikeren med smagsdommen og den identitetsløse ’anmelder’ som formidler er kendetegnende for den aktuelle anmelderdebat. Det kommer derfor heller ikke som nogen stor overraskelse, når f.eks. forfatteren Niels Frank i et yderst interessant essay i Weekendavisen (uge 26) slutter af med at skrive, at de »allerbedste [anmeldere] befinder sig hinsides enhver bedømmelsessyge, de lytter bare og er i stand til at videregive deres indtryk på en præcis og perspektivrig måde«.

	Han ønsker nok flere ’anmeldere’ som Tom Kristensen. Niels Frank rammer dog plet i sin kritik, når han skriver, at »enhver anmelder sidder på sin lille kæphest, som nogle gange bliver så stor som et muldyr«. Den dårlige anmelder er den, som ikke kan se ud over sin egen næsetip.

	Informations Erik Skyum-Nielsen sagde engang i en debat i litteraturtidsskriftet STANDart (nr. 3, 1997), at »med hele den dyne af meninger og reklame, som bliver hældt ud over hver eneste bog, er kritikkens opgave at be- eller afkræfte, om den overhovedet kan læses«.

	Anmelderen kan kun bedømme ud fra sine egne kriterier og ud fra den forestilling om, at når jeg som anmelder fælder min dom, så gør jeg det både på mine egne, men også på læsernes vegne. Smagsdommen er en forestilling, men netop en repræsentativ forestilling, som kan afprøves i debatspalterne og på nettet. Smagsdommen er demokratisk. Som Niels Frank pointerer, kan forestillingen netop blive pustet for meget op og blive en kæphest; en aversion. Bliver egoet for stort, skubbes forestillingen om en fælles mening til side, og anmelderen sidder med fingeren i navlen og svømmer alene rundt i sin beskidte andedam.

	Anmeldelsen som genre

	Anmeldelsen som genre bevæger sig i et grænseland mellem en journalistisk disciplin og et æstetisk, kunstnerisk og akademisk felt. Avisredaktøren står som en slavepisker og råber, at tiden løber fra anmelderen. Samtidig skal smagsdommen fældes ud fra, at anmelderen har forstand på litterær kritik og historie. Derfor går det heller ikke, at en enkelt anmelder lige pludselig skal anmelde alt, hvad der udgives inden for alle genrer.

	Når Lars Bukdahl hovedsageligt anmelder lyrik, er det, fordi hans hjerte banker for denne genre. Og selv inden for lyrikken tillader han sig at sortere samlinger fra. Den mest underholdende og ærlige anmeldelse, jeg nogensinde har læst, er en anmeldelse af Bukdahl i Weekendavisen (4. juni 2010). Det er en påtvunget anmeldelse af to bøger fra redaktøren under titlen »I mangel af muse: Piv!«. Som titlen antyder, er anmeldelsen negativ.

	Selvom Bukdahl løber fra sit ansvar som kritiker, har han en fin pointe i slutningen af anmeldelsen, når han skriver: »Og undskyld, smådigtere, at I bliver offentligt hængt ud, når ingen andre end jer selv og jeres familie ville have savnet en anmeldelse, det er ikke min skyld, det er redaktørens og en solid lille smule jeres egen.«

	Pointen er, at anmelderen er nødt til at vælge den uinteressante litteratur fra i bogbunken på redaktørens kontor. Højest kan en dårlig bog hives frem og repræsentere et eksempel på en tendens og trend, som anmelderen mener, besudler bogmarkedet for tiden.

	Redaktionel integritet

	Anmelderen står dog aldrig alene. Bag ham står en redaktion og en redaktør, som også har en væsentlig rolle at spille. To ting gør sig gældende:

	1) Redaktøren er stadig den, som i sidste ende beslutter, om anmeldelsen skal bringes eller ej.

	2) Redaktøren repræsenterer sammen med sin anmelder den pågældende avis.

	Det handler i sidste ende om autoritet og integritet. Er anmelderen ringe, eller fylder hun for meget, falder det tilbage på bladet og på redaktøren. Redaktørerne er påpasselige med, hvem der får spalteplads; og det med god grund.

	Smagsdommen er vigtig for anmelderen. Uden den er der ingen anmeldelse eller kritik. Hvad skal læserne så pejle efter? Stjerner og hjerter forklarer ikke meget, hvis ikke der følger en kritik. Denne kritik skal dog være kompetent.

	Med en smagsdom og et landsdækkende medie i ryggen følger også et stort ansvar; ikke kun over for forfatteren, men også over for læseren. Og lige så meget over for anmelderen selv og hendes egen autoritet. For nok skal anmelderen advare læseren mod at spilde tid på et værk, men anmelderen har omvendt også et ansvar for ikke at spilde læserens tid med en dårlig anmeldelse.

	 

Søren Rosenberg Pedersen er cand.public., litterat og arbejder som freelancejournalist




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",3.0,9. juli 2013,"	Smagsdommen er vigtig for anmelderen. Uden den er der ingen anmeldelse eller kritik. Hvad skal læserne så pejle efter? Stjerner og hjerter forklarer ikke meget, hvis ikke der følger en kritik. Denne kritik skal dog være kompetent."
10269,/debat/leder/2012/03/obamas-bommert,Obamas bommert,Annegrethe Rasmussen," »Jeg har brug for tid og råderum, når det gælder missilforsvaret. Det er mit sidste valg. I min anden embedsperiode kan jeg være mere fleksibel.« Barack Obama læner sig venligt ind mod Dmitrij Medvedev, og klapper ham på hånden. Den afgående præsident klapper tilbage. »Jeg lader det gå videre til Vladimir.«
Ordvekslingen fandt – som de fleste vil vide – sted i Seoul mandag, hvor de to ledere begik den klassiske fejl at tale fortroligt for åbne mikrofoner.
Hammeren over det, som blev udnævnt til »Obamas forræderi«, faldt prompte:
»Hvad må vore østeuropæiske allierede ikke tænke om en amerikansk præsident, der sælger ud af sit lands sikkerhedspolitiske interesser til Rusland, et land, der sælger våben til Syrien og er allieret med Iran,« fnøs Fran Townsend, tidligere sikkerhedspolitisk rådgiver for George W. Bush, nu kommentator på CNN. Den republikanske præsidentkandidat Mitt Romney kaldte optrinnet »alarmerende og bekymrende.«
Men det, der for alvor gør fadæsen indenrigspolitisk alarmerende for Obama, er ikke, at han svigter Europa eller viser svaghed over for Rusland. Langt værre er det, at han lyder, som om han har taget forskud på sejren ved det kommende amerikanske præsidentvalg. Obamas frejdige løfte til russerne om »min anden embedsperiode« er en ren Uffe Ellemann-Jensen, der som bekendt på forsiden af Ekstra Bladet før folketingsvalget i 1998 annoncerede, at »den er hjemme«. Hvorefter han tabte.
Der er nemlig intet, vælgerne hader mere end arrogante politikere, der tager dem for givet. Hvis Obama har glemt det, kan han se tilbage på forløbet, da Ted Kennedys senatssæde skulle genbesættes i Massachusetts i 2010. Demokraterne lænede sig tilbage og opførte sig, som om pladsen automatisk tilhørte dem. Hvorefter den undertippede republikaner Scott Brown kørte sejren hjem i sin pickup truck.
Obama skal være glad for, at der er otte måneder til valget og ikke en. Ellers kunne denne pinlige og amatøragtige fortalelse have kostet ham valgsejren.
",2.0,28. marts 2012,"Hammeren over det, som blev udnævnt til »Obamas forræderi«, faldt prompte:"
6031,/debat/2013/12/danmark-udvander-eus-finansmarkedsregulering,Danmark udvander EU’s finansmarkedsregulering,Marianne Haahr og Kenneth Haar," 
	Det er efterhånden en etableret sandhed, at en løssluppen finansiel sektor sparkede verden ud i dyb krise, og i krisens kølvand er regulering af finansmarkederne blevet et mainstream-mantra for politikere. Det danske regeringsgrundlag slår fast, at der skal presses på for stærkere og klogere international regulering af finanssektoren.

	Mens der ikke er slinger i valsen i forhold til de politiske udmeldinger, er der dømt ren slingrekurs i praksis. Danmark har nemlig sluttet sig til det dårlige selskab i EU, som forsøger at sætte målsætningerne for regulering så lavt, at der i høj grad fortsat vil være frit spil på finansmarkederne.

	Ved det seneste årsmøde i Finansrådet sammenlignede erhvervs- og vækstminister Henrik Sass Larsen regulering af finanssektoren med lysregulering af trafikken: Den sænker farten og mindsker dermed risikoen for alvorlige skader, lød det. Med udtalelsen fulgte en forsikring om, at regulering er kommet for at blive.

	I disse uger forhandler ministeren om en større EU-lovpakke, MiFID-direktivet, til regulering af selvsamme finanssektor. Her er det ikke ligefrem rødt lys, Danmark kæmper for, men snarere gult og grønt.

	Når det kommer til den del af lovgivningen, som omhandler spekulation i priser på basale fødevarer, har Danmark sluttet sig til den gruppe af lande, som går efter laveste fællesnævner. Gruppen har ansporet det litauiske formandskab til at udfærdige et kompromislovforslag, der betyder, at spekulation i kornpriser ikke for alvor stækkes.

	Den uambitiøse lovgivning risikerer at sprede sig over Atlanten og presse USA til også at slække på reguleringen af spekulation i kornpriser. USA’s gældende lovgivning lægger ellers netop låg på spekulationen. Loven sætter begrænsninger på antallet af kontrakter pr. spekulant, og på hvor meget korn der totalt set må spekuleres i. Men lovgivningen har længe været under heftig beskydning fra den amerikanske finanslobby og hænger allerede i dag i en tynd tråd. Bliver EU-lovpakken vedtaget, er det en reel risiko, at USA følger trop og slækker på reguleringen i konkurrencen om investeringerne.

	Spekulation skaber sult

	De seneste år har vi hørt nye politiske toner i indsatsen for at bekæmpe sult. Nu hedder det, at sulten skal nulstilles. Det er nyt set i forhold til retorikken i 2015-målene, som taler om at halvere antallet af sultne. Ambitionsniveauet er således skruet op, og skal det nås, er det nødvendigt at gøre noget ved kilden til problemet.

	Allerede i 1998 modtog Amartya Sen Nobelprisen i økonomi for at have vist, at folk sulter, fordi de ikke har råd til at købe mad – ikke fordi der mangler mad i verden. Fra at have anset sult for at være et knaphedsproblem blev det nu opfattet som et adgangsproblem.

	Fattige husstande bruger i forvejen mellem 60 og 80 procent af deres indkomst på mad, og har derfor ikke råd til store prisudsving. Bekæmpelsen af sult bevæger sig i sneglefart. Umiddelbart kan det lyde mærkeligt, fordi man i de seneste 20 år har formået at løfte to milliarder mennesker ud af fattigdom. Men med de nuværende høje fødevarepriser er det at kravle op over fattigdomsgrænsen ikke længere en garanti for et liv uden sult.

	Brems spekulationen

	Regeringsgrundlaget slår fast, at Danmark ikke vil lave politikker, som spænder ben for udviklingslandenes muligheder for at bekæmpe fattigdom. Det gør spekulation i fødevarer.

	Det system, som blev etableret for at skabe sikkerhed for landmænd, er i dag blevet en legeplads for spekulanter med sult til følge. Det drejer sig om de såkaldte ’fødevare-futures’, hvor en landmand kan sælge sin høst til en garanteret pris, før den er i hus. I løbet af de seneste år er dette marked vokset støt, og efter boligboblens brist eksploderede spekulationen i kontrakter af den type med voldsomme prisstigninger til følge. Det betød, at det ikke længere er de faktiske produktionsforhold, der bestemmer prisudviklingen på fødevarer, men finansmarkederne.

	Den udvikling har Danmark mulighed for at være med til at vende ved gennem den kommende EU-lovpakke at bidrage til at lægge loft over spekulation i fødevarer. Det er skuffende, at den danske regering ikke benytter sig af den mulighed.

	 

Marianne Haahr er politisk koordinator hos Care Danmark.

Kenneth Haar er researcher hos Corporate Europe Observatory
",2.0,16. december 2013,	Brems spekulationen
2171,/debat/2015/07/laeserbreve-10,Læserbreve,Informations Debatredaktion," Hvilken kristen kulturarv?
Anders Liljensøe, Glamsbjerg
Danmarks nye uddannelses- og forskningsminister, Esben Lunde Larsen fra Venstre, påstår, at Gud skabte Jorden. Stopper den religiøse fundamentalisme her?
Nej. Søren Espersen (DF) taler om »vores 2.000-årige kristne kulturarv«. Jeg finder det skammeligt, at en repræsentant for det danske folkestyre er kulturelt analfabet. De historiske kendsgerninger viser, at kristendommen først slår rigtigt igennem i slutningen af 1100-tallet og starten af 1200-tallet. Alle vores gamle landsbykirker er fra denne periode. Med andre ord: Vores religiøse kulturarv er asatroen. Så når Søren Espersen igen og igen fremturer med vores kristne kulturarv, tænker han så på middelalderens tortur og heksebrændinger, stavnsbåndet med adelens brug af træhesten eller Danmarks slavehandel?
Det tåbelige er, at debatten ikke burde dreje sig om religion eller kulturarv. Den form for usaglige argumenter anvendes til at afspore debatten. Det ville være klogt, om man i respekt for folkestyret begyndte at anvende begrebet ’dansk kultur’ og dertil spurgte, hvad den bygger på. Svaret er demokrati. I det danske demokrati må man skrive, hvad man vil; man må læse, hvad man vil; tegne, hvad man vil; stemme på, hvem man vil; tro, hvad man vil og man må klæde sig, som man vil.
Udnyt vindkraften fuldt ud
Bodil Kornbek, formand for VedvarendeEnergi
Landmøller giver i dag så billig strøm, at landvinden ikke bare er blandt de billigste former for vedvarende energi, men en af de billigste former for el overhovedet.
I dag øger landmøllerne kun elprisen med omkring 1,5 øre/kWh, når man medregner den prisreduktion, som møllerne giver ved at presse elmarkedsprisen ned. Merprisen er nødvendig, fordi møllerne primært skal konkurrere med afskrevne kul- og vandkraftværker. Det er derfor helt forkert, når Lars Klottrup i et læserbrev den 9. juli skriver, at flere landmøller sætter forbrugernes økonomi under pres. Tværtimod.
Der er god fornuft i at fortsætte udbygningen af vindmøller på land. Og hvis man følger vores forslag i VedvarendeEnergi til hurtig omstilling til vedvarende energi, giver det billigere energi for de danske forbrugere end at fortsætte ad den fossile blindgyde. Derudover skal vi udnytte vindkraften til transport og varme med varmepumper, og vi skal sørge for, at vindmøllerne opstilles, så de gavner deres lokalområder og naboer.
V vælger beton frem for natur
Zeb Meier Watz, hovedbestyrelsesmedlem i Radikale Venstre
Noget af det særlige ved Danmark er, at vi altid har passet godt på vores natur. Skov og strand har været tilgængeligt og ønsket. Det billede vil den nye Venstre-regering nu gøre op med.
Der er ingen tvivl om, at Venstre aldrig har været et miljøparti. Men alligevel er det chokerende at opleve, hvordan Venstre melder så hårdt ud i forhold til at ville fremme beton frem for natur. Planloven har sat grænser for, hvor meget der må bygges i åbent land og hvor tæt på kysterne. De grænser ønsker Venstre nu at rykke.
Vi må spørge os selv, om vi virkelig ønsker at bebygge vores land fra kyst til kyst, eller om vi vil værne om vores natur – og det er nu, vi skal træffe beslutningen, for snart er den umulig at gøre om. Svaret burde være enkelt – naturens værdi kan ikke skiftes ud med beton.
",0.0,11. juli 2015,"Der er ingen tvivl om, at Venstre aldrig har været et miljøparti. Men alligevel er det chokerende at opleve, hvordan Venstre melder så hårdt ud i forhold til at ville fremme beton frem for natur. Planloven har sat grænser for, hvor meget der må bygges i åbent land og hvor tæt på kysterne. De grænser ønsker Venstre nu at rykke."
11052,/debat/2011/11/vej-krisen,Er der en vej ud af krisen?,Anders Lundkvist," Efter mødet for en måneds tid siden, hvor halvdelen af Grækenlands gæld blev afskrevet, udtalte Jens Rohde (V), at han måtte vente på markedets reaktion, før han kunne sige, om aftalen var fornuftig eller ej. Tydeligere kan det ikke siges, at den ’rigtige’ politik er finanskapitalens politik.
Men der er to problemer ved en sådan økonomisk politik.
Det første problem er politisk. Den almindelige europæer er jo ikke økonom, men modsat de fleste inden for denne profession kan hun se ud af vinduet og lægge to og to sammen. Og det, hun ser, er, at alle ofrene, alle nedskæringerne, ikke bebuder en lysere fremtid. Væksten aftager eller forsvinder, arbejdsløsheden øges — og statsunderskuddet vokser. Den herskende politik synes at være problemet snarere end løsningen (dog ikke for de tyske og franske banker, hvis aktier strøg ca. 15 procent i vejret efter den nylige aftale, hvor de tabte 50 procent på deres græske lån; de vurderede korrekt, at det som sædvanlig er befolkningen, der dækker tabet).
Sydeuropæerne og Occupy-bevægelsen er derfor klogere end økonomerne, når de revolterer med strejker og demonstrationer. Hvornår når befolkningernes mistillid den kritiske masse? Når finanskapitalens umiddelbare repræsentanter overtager den politiske styring, således som det allerede er sket i Grækenland og Italien?
En planlagt krise
Det andet problem er økonomisk, nemlig at den herskende økonomiske politik simpelthen ikke fungerer, uanset hvad succeskriteriet er.
Når nedskæringerne gør folk fattigere, betaler de mindre i skat, hvorved det oprindelige problem, nemlig for stort statsunderskud, forværres; det véd enhver, så den stigende arbejdsløshed og faldende vækst i Europa er en planlagt krise.
Men denne realøkonomiske tilbagegang skulle så kompenseres af, at finans- kapitalen fatter tillid til lande, der fører en sådan ’ansvarlig’ økonomisk politik, så den strømmer til og dækker underskuddet. Men ligegyldigt hvor barske tiltag, f.eks. Grækenland gennemfører, synes banker og fonde aldrig tilfredse; tværtimod har kapitalflugten siden sidste forår forvandlet et alvorligt underskud til et helt uhåndterbart ét.
I kølvandet på krise- udbruddet i efteråret 2008 førte man den modsatte økonomiske politik, nemlig ekspansiv finanspolitik, og den virkede faktisk, med pæn vækst i 2010. Denne politik gav naturligvis (også) stigende offentlige underskud, hvilket er, som det skal være i krisetider. For når hjulene igen begynder at dreje, stiger indkomsterne og dermed skattebetalingerne, således at underskuddet reparerer sig selv.
Problemet med den politik var og er imidlertid, at finanskapitalen tænker meget kortsigtet; den vil have sine rentebetalinger i morgen, hvor der ikke er penge i kassen — ikke om tre år, når der er. Den definerer den ’ansvarlige’ økonomiske politik som en meget kortsigtet politik, hvor pengene skal skrabes ind nu og her. Og det er finanskapitalens interesser, der har førsteprioritet.
I parentes bemærket skal man i øvrigt ikke gøre sig kritikken af det herskende økonomiske system for let ved at dæmonisere denne finanskapital.
Dens kilde er opsparingen, og den kommer også fra almindelige mennesker. I Danmark har ’folkekapitalismen’ bredt sig, idet kapital- indkomster — fra aktier, friværdi og private pensioner — udgør en stadig større andel af almindelige menneskers indkomst (mens lønnens andel falder). Menigmands indflydelse på bankers og fondes gøren og laden er minimal, men han har en interesse i et godt afkast. Det gør det naturligvis vanskeligere for politikere, der måtte ønske at begrænse kapitalens magt.
Skæv fordeling
Dog skal vi også have med i billedet, at fordelingen af kapitalen er blevet meget mere skæv, i hvert fald fra 1996 til 2003 (de sidste tal, jeg har): I denne periode øgede de 20 procent med de højeste indkomster deres andel af den danske formue fra 43,6 procent til 48,6 procent, altså med fem procentpoint, mens alle andre tabte terræn. Hvis den tendens fortsætter, nærmer vi os et marxistisk klassekampsscenarium med ’rene’ lønmodtagere over for ’rene’ kapitalister.
Tilbage til hovedsporet: En økonomisk politik på finanskapitalens betingelser fungerer ikke.
Er der nogen udvej?
Gennem de sidste 20-30 år er reallønnen vokset langt mindre end produktiviteten, så almindelige lønmodtagere har modtaget en stadig mindre andel af nationalindkomsten. Men hvordan skal varerne afsættes, når købekraften på denne måde udhules? Det går ikke, så derfor måtte forbrugerne låne, dvs. stifte gæld, typisk i boligens friværdi. Boligboblerne frem til 2008 — fremelsket af lave renter, flexlån mm. — var ikke (blot) udtryk for uansvarlig økonomisk politik, men nødvendige for, at systemet kunne køre rundt.
Så brast boblerne, men så længe reallønnen holdes nede, er eneste udvej atter at puste et lånefinansieret forbrug op. Men hvem skal man nu låne af? Marsmændene?
Der er ingen synlig vej ud af krisen.
 
Anders Lundkvist er politisk økonom ved Aalborg Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",36.0,23. november 2011,Tilbage til hovedsporet: En økonomisk politik på finanskapitalens betingelser fungerer ikke.
10134,/debat/2012/04/laeserbreve-8,Læserbreve,Informations Webredaktion," Fagforeningen er gået fallit
Michael Christiansen, Borup
Fagbevægelsen har været med til at ødelægge den danske velfærd. De har givet udtryk for, at de ville os det bedste ved at give os mere i løn og mere fritid.
Men de har sovet i timen, alt imens arbejdspladser forsvinder ud af landet og den arbejdskraftens frie bevægelighed gør, at det vælter ind over grænsen med villige og billige hænder.
Fagbevægelsen har spillet fallit, luk den, der er intet sammenhold. Alle tænker kun på sig selv og fagforeningerne prøver desperat at overbevise os om, at de gør alt for at organisere den fremmede arbejdskraft.
Men det er for lidt, og fagbevægelsen bør indrømme, at det bare er for egen vindings skyld, da det jo efterhånden kniber med danske medlemmer.
Fagbevægelsen har en stor del af skylden for, at det danske arbejdsmarked ser ud som det gør.
Nødvendigt med en regulering af boligmarkedet 
Benny Normind, Farum
 
Den private boligøkonomi udgør en betydelig del af nationaløkonomien, og den har derfor stor indflydelse på finansmarkedet.
Uden at skabe reel merværdi i samfundet har vi set, at økonomien kan pustes op, når attraktive finansieringsprodukter skaber øget efterspørgsel i et ureguleret marked.
Økonomiske bobler kan undgås ved at regulere boligmarkedet således, at værdien samlet set udgør en passende andel af den samlede nationaløkonomi. Lad bare priserne stige på ejendomme i udlandet, det må blive deres eget problem på længere sigt.
Regulering af boligøkonomien er nødvendig – nu og i fremtiden. Ja, man kan kalde det rettidig omhu.
Beskidte penge fra minkavlere
Dodo Marit Astrup, København
Information må have tjent gode penge på den store helsidesannonce for de danske minkavlere der blev bragt 17. april. Men det er triste penge for en usmagelig annonce.
Dels fordi avisen modtager penge fra en branche, som tjener tykt på vilde dyrs fangenskab og usle liv. Information viser dermed igen sin flagrende etik i forhold til sin holdning til dyrevelfærd. Dels fordi annoncen er ganske løgnagtig.
Der er ikke dyrevelfærd på minkfarmene, det kan der i princippet ikke være, når man holder vilde rovdyr i små trådnetbure, og når der kan være op til 20.000 dyr på en enkelt farm.
Her er nogle facts fra Fødevarestyrelsens Veterinærrejsehold for 2011:
58 procent af de kontrollerede minkfarme har modtaget sanktioner, og mere end hver femte avler er politianmeldt for uforsvarlig eller grov behandling af dyr. Mange dyr var svært skadede.
Hvad værre er: Det er blandt andet branchens egne topfolk som har været politianmeldt.
Branchen tjener fedt, og politikerne holder hånden over dem, også selvom det ifølge P1 kun var 6 millarder kroner og ikke 8 milliarder kroner man eksporterede for i 2011.
Støj er skadeligt for sundheden
Per Højbjerre, formand, Ingeniørforeningens Teknologiudvalg
Med nedsættelsen af trængselskommissionen har indbyggerne i hovedstadsområdet en mulig udsigt til at komme hurtigt og nemt på arbejde, en smukkere by for turisterne og ikke mindst en sund by for københavnerne.
Med massiv fokus på støj, trængsel og luftforurening i kommissoriet kan man i hvert fald håbe, at det bliver konklusionen.
Støj er eksempelvis ikke et irritationsmoment, men påvirker helbredet direkte i form af søvnforstyrrelser, koncentrationsproblemer, forhøjet blodtryk og hjerte-karsygdomme. Støj koster det danske samfund 2,6 milliarder kroner i sundhedsudgifter, og det er vel værd at have med i den store finansieringskabale.
Anløbne medier lyver om Syrien
Per Dørup Jensen, Aalborg
18. april blev det oplyst, at Danmark sender 10 observatører til FN’s nye observationskorps i Syrien. Men der har jo allerede været en observatørmission i Syrien, oven i købet udsendt af den Arabiske Liga.
Da observatørerne observerede, at de bølle- og terroristbander, der er finansieret og udrustet af NATO og den Arabiske Liga, mildt sagt var medansvarlige for volden, blev dens konklusioner fortiet af de vestlige politikere og medier.
Det nye observationskorpsblev en realitet efter at USA og NATO som forventet fik vredet armen om på Rusland.
Formålet med korpet er, at det klokkeklart skal meddele, at det er det pressede Assad-styre, der sætter ild til bydele, skoler og hospitaler, står bag bilbomber og andre massakrer, der normalt tilskrives terroristisk praksis.
Drejebogen er derefter, at Nato føler sig moralsk forpligtet til at rykke ind i Syrien for at beskytte de civile. Føj for de moralsk anløbne vestlige politikere og medier!




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,20. april 2012, Fagforeningen er gået fallit
3076,/debat/2015/02/giv-skilsmissekonflikten-tilbage-parterne,Giv skilsmissekonflikten tilbage til parterne,Ruth Juul," Onsdag den 18. februar skriver Nanna Bolund i en kronik i Information om den juridiske jungle, som forældre kastes ud i efter en skilsmisse. Nanna Bolund argumenterer for, at man bør oprette en familiedomstol – et organ, som gennem forældreevneundersøgelser automatisk sikrer, at bopælsforælderen er den med bedst forældreevner.
Der tales og skrives meget om størrelserne ’forældreevne’ og ’barnet bedste’. Ofte som var de entydige, objektive og klart definerbare størrelser.
Men hvad er gode forældreevner, og hvad er barnets bedste? Skal barnet passes hjemme, gå i skovbørnehave, eller skal det gå i en integreret institution?
Skal barnet gå i folkeskole, på en mindre friskole eller på en større privatskole?
Når ikke vi taler om forældre uden forældreevne – altså den gruppe af forældre, som vi alle har underretningspligt i forhold til – hvilke parametre vurderer vi så forældreevne på baggrund af? Egne normer, samfundets normer eller tidligere tiders normer? Der er ikke noget objektivt givent svar på de disse spørgsmål.
Det er netop forældres opgave, forpligtelse, ansvar og glæde at træffe alle disse valg.
Valg, der har til formål at skabe det, netop disse forældre vurderer er de bedst tænkelige betingelser for, at et sundt og livskraftigt barn kan udvikle sig og vokse op som et harmonisk og levedygtigt voksent menneske.
Det er ikke og har aldrig været enkelt, når to forældre med hver deres erfaringer for, hvad der er det gode børneliv, og hvad der absolut ikke er det, skal finde fælles fodslag i opdragelsen af det fælles barn.
Uenigheder, uoverensstemmelser og konflikter opstår, og da det vedrører noget af det mest betydningsfulde i vore liv, vores børn, rører det ved de stærkeste følelser. Når denne vanskelige opgave så krydres med kampen om, hvad der er mest retfærdigt for de voksne, og hvad der er mest ligestillingspolitisk korrekt, hopper kæden af, og slagord som ’forældreevne’ og ’barnets bedste’ sættes ind.
Juraen får overtaget, forældre tildeles etiketter som bopælsforældre eller samværsforældre, som lige så vel kunne kaldes det, de i realiteten betyder: første- og andenrangsforældre, forældre med reel indflydelse og forældre med ret til samvær.
Mægling frem for jura
Den generation, som bliver forældre i dag, er den første generation, hvor størsteparten reelt lever i ligestillede relationer. Ligestillede i forhold til at tage ansvar både i forhold til omsorg og forsørgelse. Det er udfordrende, for der er langt færre fastlagte roller, end i de forudgående generationer, og alt er til forhandling. Men det er også opmuntrende, for det er det, vi har tilstræbt i årtier: kønnenes ligestilling.
Den norske sociolog og samfundsdebattør Nils Christie taler i sin artikel »Konflikt som ejendom« om at give konflikten tilbage til parterne. Han taler om, hvordan magtesløsheden tager over, når konflikten flyttes fra at være en konflikt parterne imellem til at være en konflikt mellem den enkelte og samfundet. Mange skilte forældre vil kunne skrive under på følelsen af, at uvirkelighed og magtesløshed tager over, når kampen om børnenes liv og egen forældrerolle skal udspille sig i et uigennemskueligt juridisk system, og det er ikke vanskeligt at forestille sig, hvordan det vil påvirke konfliktniveauet, såfremt den ene forælder får officielt papir på at have de bedste forældreevner.
Der er behov for at give konflikten tilbage til parterne. Det er tid til at ruste vor tids individualistiske voksne til at drøfte uenigheder og sammen finde løsninger. Der er grund til at tage hånd om den indbyggede konflikt, at skulle samarbejde efter en skilsmisse og skulle enes om de mange vanskelige valg, der ingen entydige svar er på.
Mange forældre oplever, at uenighederne hurtigt overgår fra at være en uenighed med én, med hvem de trods alt har en fælles sag, til at det bliver en kamp mod et ansigtsløst system.
Der er brug for hjælp og redskaber i form af tilbud om konfliktløsning, mægling og undervisning, uden at der er en underliggende trussel om, at hvis ikke parterne retter ind, så træffer statsforvaltningen, domstolen og fogedretten afgørelsen.
Ingen kan samarbejde med en pistol for brystet. Hjælp og jura må skilles ad.
Hvad, der er barnets bedste, skal i langt de fleste tilfælde afgøres af barnets forældre. Lad os give dem den hjælp, det kræver. Det fortjener børnene.
Ruth Juul er leder af Center for Kontakt og Dialog




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,26. februar 2015,"Den generation, som bliver forældre i dag, er den første generation, hvor størsteparten reelt lever i ligestillede relationer. Ligestillede i forhold til at tage ansvar både i forhold til omsorg og forsørgelse. Det er udfordrende, for der er langt færre fastlagte roller, end i de forudgående generationer, og alt er til forhandling. Men det er også opmuntrende, for det er det, vi har tilstræbt i årtier: kønnenes ligestilling."
5594,/debat/2014/02/sex-pornoforskraekkelse,Sex- og pornoforskrækkelse,Eini Carina Grønvold," 
	I femte blev der indkaldt til krisemøde blandt pigerne i min klasse og deres mødre. Vi skulle alle mødes hjemme hos vores klasselærerinde og tale alvorligt sammen. Krisen var udløst af, at det var kommet nogle af mødrene for øre, at jeg og en anden pige fra klassen havde set internetporno hjemme hos mig.

	Jeg husker ikke ret meget fra mødet, kun at mange talte højt, og at hende den anden pige græd. Vi havde faktisk ikke set porno, krisen var allermest udløst af halvfemsernes hysteriske internetskræk, men hele episoden lærte mig i hvert fald, at porno var noget skidt, man skulle skamme sig over at se.

	’Det er ren porno’, kan man nedsættende sige om noget, der ikke har en ’højere’ erkendelsesmæssig eller kunstnerisk værdi, men lefler for de kropslige og dermed laverestående lyster i os. Kroppen er i den sammenhæng det underlødige, vi bør distancere os fra. Det ligner næsten en fortsættelse af den kristen-protestantiske dyrkelse af gejstligheden som ideal og kroppen som syndigt hylster.

	Denne adskillelse af krop og sind ligger måske mere grundlæggende i vores moderne kultur, end vi vil stå ved. Der er ikke meget status forbundet med kropslige erhverv, sammenlignet med de erhverv, der binder sig til erkendelsen. Alle vil være akademikere. Lavest i hierarkiet er dem, der arbejder med sex.

	Hvis du eksempelvis er åben om, at du arbejder eller har arbejdet i porno, kan det være svært at få arbejde andre steder, fordi folk antager, at du må mangle noget rigtigt talent, hvis du er villig til at udstille din seksualitet på den måde.

	Seksualiteten er ikke noget, man stolt viser frem – den skal så vidt muligt at gemmes væk. Den sex, der er til stede i det offentlige rum, er en kontrolleret og trimmet seksualitet. Æstetisk tilpasset vores distancering.

	Se bare på vores forhold til censur. Vi griner overbærende af amerikanere, når deres sexforskrækkelse tager overhånd, men hvor meget bedre er vi egentlig selv? Afsløres vores grundlæggende forræderi mod den seksuelle frihed ikke, når vi så relativt protestløst accepterer, at skellene mellem amerikansk og dansk censur udviskes i takt med, at vi bruger medier som Facebook, Google, iTunes og Spotify, hvor amerikansk censurpolitik er gældende? Godt nok bliver vi ophidsede, når seksualcensuren rammer andre områder end pornografien – f.eks. Peter Øvigs hippienudistbilleder – men vi accepterer tilsyneladende, at den rendyrkede pornografi er no go.

	I 2010 nedlagde Apple forbud mod apps med pornografisk indhold på deres tablets og iPhones. Steve Jobs udtalte, at vi havde en moralsk forpligtelse til at holde porno væk fra apparaterne. Dermed blev pornoproducenterne af moralske årsager afskåret totalt fra en af de mest afgørende nye indtjeningsplatforme. En handling, der var ekstremt kontroversiel, men mest af alt blev behandlet som en kuriøs nyhedshistorie, der ikke ligefrem blev bifaldet, men i hvert fald tolereret.

	Porno er noget, de fleste af os bruger og endda ofte, men vi udviser ingen respekt for pornoens vilkår eller dem, der fremstiller det. Pornografi behandles mest af alt som et nødvendigt onde, som ingen ønsker at forsvare. Pornoforbruget er præget af en ’brug og smid væk’-kultur. Alt det, vi har det med at klandre pornoen for at repræsentere: Det underlødige, letforbrugelige, overfladiske, er i sidste ende den måde, vi selv bruger det på. Pornoen er mest af alt en afspejling af vores forhold til den. Og det forhold afspejler igen vores grundlæggende fremmedgørelse over for kroppen. For måske er det ikke så meget pornoen og den såkaldte pornoficering, der er problemet, men at vi har et grundlæggende forskruet og splittet forhold til krop og sind, seksualitet og kærlighed.

	Efter 1970’ernes eksperimenterende idealer om fri kærlighed og yderligtgående seksuel frigørelse kom en forståelig modreaktion. Men 1970’ernes grundlæggende tanker om sex og kærlighed var ikke bare latterlige hippiefloskler, men derimodudtryk for et nødvendigt opgør med en kristent funderet seksualmoral – et opgør, som aldrig blev ført til ende. I dag er den seksuelle frigørelse nærmest gået i stå.

	Det er som om, vi ukritisk køber præmissen, at hele samfundet bryder sammen, hvis ikke vi holder seksualiteten i stram snor. Og måske er det rigtigt. Men måske medvirker fordømmelsen af pornografien til at fastholde os i et afstumpet forhold til kroppen og seksualiteten.

Eini Carina Grønvold er manuskriptforfatter
",12.0,21. februar 2014,"	Efter 1970’ernes eksperimenterende idealer om fri kærlighed og yderligtgående seksuel frigørelse kom en forståelig modreaktion. Men 1970’ernes grundlæggende tanker om sex og kærlighed var ikke bare latterlige hippiefloskler, men derimodudtryk for et nødvendigt opgør med en kristent funderet seksualmoral – et opgør, som aldrig blev ført til ende. I dag er den seksuelle frigørelse nærmest gået i stå."
10467,/debat/leder/2012/02/messefald-medlemsfald-maskefald,"Messefald, medlemsfald, maskefald",David Rehling," Hvor flovt: Man indbyder til fest, og så kommer der ikke nogen. En gudstjeneste er en fest for at fejre skabelsens rigdom og livets mening. Hvad gør folkekirkens medlemmer? De holder sig væk. Det fremgår af mistrøstige, aktuelle tal.
Hvis ingen kirkegængere tropper op, er der i folkekirkens sprogbrug tale om ’messefald’: Gudstjenesten falder væk. Hvis én eller to møder frem, vælger nogle præster at gennemføre den kirkelige handling uanfægtet af det ringe fremmøde. Andre præster vælger at spørge den ene eller de to, om de er indforstået med messefald, eller om de foretrækker en light-version af tjenesten.
Messefald forekommer jævnt hen. Kristeligt Dagblad har opsporet, at Lolland-Falsters kirkeklokker i 2011 ringede forgæves 108 gange. I Fangel Kirke på Fyn må præsten lade højmessen søndag morgen kl. halv ti falde i ni ud af ti tilfælde, oplyser præsten.
Hvor meget messerne falder landet over, er umuligt at gøre op. Tre biskopper gør intet for at tælle fald, og fem gør det kun lemfældigt. Kun to holder tjek, blandt dem Lollands-Falsters.
Når messefaldenes samlede antal er ukendt, skyldes det, at Venstre-kirkeminister og sognepræst Tove Fergo i 2001 lod en officiel totaloptælling falde – med den fromme begrundelse, at optællingen var for bekostelig.
Fyns biskop, Kresten Drejergaard, hører til dem, der ikke tæller. Til Kristeligt Dagblad forklarer han: »Min fornemmelse er, at antallet af aflyste gudstjenester er faldet, fordi jeg i 2007 gav præsterne lov til at aflyse på forhånd, hvis de ikke synes, der er behov for det.« (Altså behov for gudstjenesten, må bispens ord underforstås.)
Biskop Drejergaard tilføjer: »Men samtidig er der kommet et ikke ubetydeligt antal gudstjenester til i form af kravlegudstjenester, ølgudstjenester og rollatorgudstjenester, og hvad ved jeg. Om de fører til flere eller færre aflyste gudstjenester, tør jeg ikke sige.«
Kirkens kvaler er understreget i en rapport, der er fremlagt af Kirkefondet, en selvstændig analyseenhed under folkekirken. Rapporten fastslår, at mere end halvdelen af Danmarks 2.123 sogne er for små til at begrunde fortsat kirkedrift. Hele 1.144 sogne har under 1.000 medlemmer, og Morgenavisen Jyllands-Posten har beregnet, at 40 sogne har færre end 100 medlemmer.
Folkekirken skumper. Medlemstallet svarer nu til 80,4 procent af befolkningen. I 1990 var procenttallet 89,3. Værst dratter det i hovedstaden: Her er tilslutningen 63,2 procent. Dåbstallene lover grumt: I 1990 blev 80,6 procent af alle landets nyfødte døbt i folkekirken. I dag er tallet 70,4. I Kø-benhavn 46,1.
Nogle folkekirketroende vil trøste sig med, at deres kirkehus jo er surret til rigets grundlov. Men den trøst er skrøbelig. Folketingets tidligere om-budsmand, den særdeles kirkekyndige juraprofesor Hans Gammeltoft-Hansen, anfører i Folketingets Festskrift i anledningen af grundlovens 150-års dag, at folkekirken uanset sit grundlovsophæng falder til jorden af sig selv, »såfremt kun halvdelen af befolkningen eller derunder opretholder medlemskabet af folkekirken«.
Som hånden ildevarslende skriver på væggen i Det Gamle Testamentes Daniels bog, femte kapitel: »Mené, mené, teqél, ufarsin«: »Gud har talt dit kongeriges dage og gjort ende på det.«
Tilmed plages folkekirken af en række selvskabte sorger. Det giver knas i forhold til andre trossamfund og internationale konventioner, når kirken insisterer på sit monopol på at registrere fødsler, navngivning, vielser, navneændringer og dødsfald, uanset de pågældendes tro. Det kunne kommunekontoret klare – sådan som det gør i Sønderjylland, hvor man efter genforeningen i 1920 antog, at den prøjsiske registreringsordning senere ville blive indført over hele Danmark.
Galt er det også med grundlovens § 68: »Ingen er pligtig at yde personlige bidrag til nogen anden gudsdyrkelse end den, som er hans egen.«
Danskere uden for folkekirken må nemlig tåle, at de over skatten betaler 40 procent af folkekirkepræsternes løn og hele deres pension samt fuld løn og pension til biskopperne.
Dette statstilskud kunne fornuftigere føres over til vedligeholdelse af bevaringsværdige kirkebygninger – og gælde alle trossamfund.
Men maskerne holder de statsbærende partier, når det drejer sig om folkekirken: Vi lever – stort set – i den bedste af alle verdener: Åbne kirker, oplyste præster, skånsom service ved livets vendepunkter. »Min sjæl, hvad vil du mer’? Lad Gud kun råde,« – som salmedigteren Kingo anbefaler.
Ubehaget ved at tage fat på folkekirkens åbenlyse skrøbeligheder skyldes også angsten for at give Dansk Folkeparti en sag at huje rundt med. DF anholder med vellyst ethvert andet partis anfægtelser over folkekirkens nuværende forhold.
Den 1. marts er der over hele landet 27 åbne debatmøder om folkekirkens fremtid. Det er på tide, at alle med interesse i kirken lader masken falde og møder kirkekrisen med åbent åsyn.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,28. februar 2012,Ubehaget ved at tage fat på folkekirkens åbenlyse skrøbeligheder skyldes også angsten for at give Dansk Folkeparti en sag at huje rundt med. DF anholder med vellyst ethvert andet partis anfægtelser over folkekirkens nuværende forhold.
3484,/debat/leder/2014/12/frederiksens-aar,Frederiksens år,Christian Jensen," Hun bærer Socialdemokraternes fortvivlelse og partiets håb i én person. Fra skiftende ministerposter løser Mette Frederiksen de tungeste af regeringspartiets selvskabte problemer: først dagpengereformen som beskæftigelsesminister, og lige nu rets- og udlændingepolitikken som justitsminister.
Mette Frederiksen skal på den ene side forklare og forsvare en politik, rigtig mange kernevælgere for længst har vendt ryggen. På den anden side skal hun over for de selvsamme vælgere rejse sig som en alternativ socialdemokratisk lederskikkelse.
Hun skal være den, der plejer partiets ideologiske rodnet og nærer håbet for alle dem, der har glemt, hvorfor de er socialdemokrater. Mette Frederiksen skal således på de ydre linjer være en central og loyal leder, mens hun på de indre linjer skal udgøre en lydefri opposition til den siddende leder. Hun skal være ministeriel administrator og visionær strateg på samme tid. Det er to bevægelser, der for de fleste ville gå i hver sin retning. Men ikke i tilfældet Mette Frederiksen.
Mens det socialdemokratiske re- geringsprojekt i 2014 er blevet stedse mere upopulært, bevæger Mette Frederiksens personlige troværdighed sig opad. Danskerne placerede hende således på førstepladsen i Berlingskes seneste måling over ministrenes troværdighed.
Og målingen blev vel at mærke offentliggjort midt i skandalen om omdiskuterede Eritrea-rapport, som såvel Mette Frederiksen som Helle Thorning-Schmidt nåede at omfavne, inden grundlaget for bærende dele af rapportens konklusioner blev pillet fra hinanden.
Men Mette Frederiksen viste handlekraft over Udlændingestyrelsen, der ad to omgange måtte aflevere en redegørelse, inden ministeren var tilfreds. Et tabersag blev afmonteret. Ikke nødvendigvis for regeringen og slet ikke for Udlændingestyrelsen – men for Mette Frederiksen personligt.
Akkurat som Mette Frederiksen formåede at gøre det, da hun som beskæftigelsesminister igennem det mest af 2014 skulle håndtere den dagpengereform, der til stadighed sender tusindvis af typisk socialdemokratiske kernevælgere ud af dagpengesystemet.
Utrætteligt repeterede Mette Frederiksen sit omkvæd om ’ret og pligt’, og her i avisen tilføjede hun i februar: »Jeg mener ganske enkelt ikke, at mennesker skal overlades til at ligge i hængekøjen. Det får mennesker det ikke bedre af.«
Det blev de vrede vælgere formentlig ikke mindre vrede af at høre, men igen: Vreden gik ikke nævneværdigt ud over Mette Frederiksen.
Men tænk engang, hvis de samme ord var kommet ud fra Helle Thorning-Schmidts mund? Så havde det været historien om en statsminister, der lever et dekadent overklasseliv langt fra sine vælgeres hverdag og virkelighed.
Som nyslået justitsminister betonede Mette Frederiksen en ny balance i udlændingepolitikken. På den ene side skal Danmark påtage sig et medmenneskeligt ansvar for at hjælpe de flygtninge, der kommer til Danmark. På den anden side skal der findes en realisme i forhold til, at landets kommuner kan håndtere opgaven.
Foreløbig har det været ord uden nævneværdig handling. Mette Frederiksen har placeret sig solidt i den rullende overbudspolitik, som regeringen selv har givet ny hastighed med det omdiskuterede lovforslag, der vil afskære flygtninge fra blandt andet Syrien i at blive familiesammenført med deres børn og ægtefæller før tidligst efter et års ophold.
Men heller ikke det har foreløbig kostet på troværdigheden. Noget kunne altså tyde på, at det i såvel parti som blandt vælgerne ikke synes at være, hvad der bliver sagt, men hvem der siger det.
Mette Frederiksen tænder det håb, der kan få socialdemokrater til at føle sig som en del af en fælles bevægelse baseret på et værdifællesskab. Også selv om hun reelt fører en politik, der på centrale områder går i den stik modsatte retning.
Ikke mange socialdemokrater var eksempelvis sluppet nådigt fra at implementere en dagpengereform og stadig blive betragtet som en ægte socialdemokrat. På den måde har Mette Frederiksen i 2014 vist en særligt politisk smidighed, som formentlig vil blive foldet yderligere ud i det valgår, vi står foran.
",0.0,27. december 2014,"Men tænk engang, hvis de samme ord var kommet ud fra Helle Thorning-Schmidts mund? Så havde det været historien om en statsminister, der lever et dekadent overklasseliv langt fra sine vælgeres hverdag og virkelighed."
8947,/debat/2012/10/foerst-fremmest-mennesker,Først og fremmest mennesker,Tine Byrckel," Det er efterår, og det er snart tid til at tænke lidt på tulipanløg. Engang i 2005 havde jeg fået den fikse idé at plante hvide og sorte tulipaner i haven ved mit forfaldne hus i Frankrig.
Som jeg lå der på knæ en oktoberdag, ringede telefonen. Jeg løb ind og greb den med snavsede fingre. Det var min lillesøster, der fortalte, at vores storesøster var død. Hun blev kun 49, hovedpulsåren var sprunget.
Min søster havde i over 20 år været svingdørspatient i det danske psykiatriske system. Med et enormt medicinforbrug og temmelig meget spiritus var hendes vægt efterhånden over 100 kg. Jeg ved ikke, om det var derfor, at aorta sprang. Jeg havde et par år tidligere skrevet i denne avis om, hvorledes man som pårørende bliver en slags psykisk donor. Det var omsider lykkedes hende at få invalidepension, men det var aldrig lykkedes hende at få et godt liv. Hun havde skiftende diagnoser, der var aldrig tale om psykose, ikke desto mindre var hun på medicin med voldsomme bivirkninger. Hun klagede næsten altid over uro og havde trækninger i ansigtet. Selvmordsforsøgene var hyppige.
Men hvis der var noget, der aldrig nogensinde blev prøvet, var det langvarig psykologhjælp. Kortere terapiforløb var der mange af, men den faste støtte fra en person, hun var fortrolig med, var der aldrig råd til i systemet. Det forekom mig allerede dengang, at adskillige meget omkostningsfulde indlæggelser kunne have været undgået, om der havde været en fast person, der havde været tovholder. Nu er aviserne atter fulde af historier om overmedicinering af især psykotiske og grænsepsykotiske mennesker. Det er i bogstaveligste forstand livsfarligt på grund af effekterne på hjerte og lever. Dertil kommer, at de såkaldte bivirkninger kan være så uudholdelige, at patienterne tager deres eget liv.
Som del af en psykiatrisk hårdt belastet familie har jeg ’uddannet’ mig til psykoanalytiker. Det gør man først og fremmest gennem sin egen analyse og så ved at følge en række seminarer og arbejde sammen med andre analytikere. For så vidt en psykoanalytisk tilgang stadig mange steder er del af psykiatrien i Frankrig, har jeg min faste gang på et sindssygehospital. Her deltager man sammen med plejepersonale, læger og analytikere i samtaler med patienter. Det går simpelthen ud på at lytte til, hvad patienten selv har at sige om sin sygdom. Om grundene til den ifølge ham eller hende selv. Hvordan den opleves. Ikke kun, hvorvidt der høres stemmer, men også, hvordan disse stemmer er, og hvad de siger. Og ikke kun for at diagnosticere og give medicin – om end det selvfølgelig også gives.
Disse samtaler foregår i respekt for, at det er mennesker, som har ondt i netop det, som det er at være menneske. At det sind, de er syge i, stadig er dem selv. Som Gnarls Barkley synger i sangen »Crazy«, er det ikke, fordi man ikke ved noget. Man ved for meget. Man har dørene stående pivåbne til noget, vi andre såkaldt normale ikke har adgang til.
Hjælper det så at tale? Måske ikke på den måde, som nu kaldes ’evidensbaseret,’ eller så det gør en forskel for helbredelsen. Men selvfølgelig hjælper det på livskvaliteten. Både mens man er meget syg og senere. Det kan faktisk være temmelig traumatiserende at mindes, at man har troet, at man var Jesus, eller er gået nøgen rundt i gaderne eller ment at ens naboer var spioner. Nogle gange skal man måske lære at leve med stemmerne til en vis grad for netop ikke at ende i en medicinfælde, hvor medicinen nærmest er mere invaliderende end sygdommen. I visse lande findes der nu foreninger for ’stemmehørere’, hvor ’patienter’ i fællesskab finder frem til at forlige sig med tilstande, vi udelukkende har vænnet os til at kalde sygelige.
Her i sommer var jeg i Danmark vidne til, at en ung psykotisk mand, der havde været indlagt i flere måneder på lukket afdeling, blev lukket ud og først havde møde med en læge i distriktspsykiatrien næsten tre uger efter. Familien var der heldigvis, men familien er der bare ikke altid. Kan det virkelig ’betale sig’, at der ikke tages hånd om de mennesker, som psykiatriske patienter først og fremmest er? Kan det ikke gøres bedre?
Da tulipanerne kom op i foråret 2006, efter at min søster var død og begravet, viste de sig i øvrigt alle at være sorte. Hvordan det gik til, har jeg aldrig fundet ud af.
 
Tine Byrckel er psykoanalytiker og manuskriptforfatter
Ugens personlige klummer: Mandag: Derudefra Tirsdag: 10’erne Onsdag: I medierne Torsdag: I kulturen Fredag: Kampzoner Lørdag: Borgen
",4.0,12. oktober 2012,"Her i sommer var jeg i Danmark vidne til, at en ung psykotisk mand, der havde været indlagt i flere måneder på lukket afdeling, blev lukket ud og først havde møde med en læge i distriktspsykiatrien næsten tre uger efter. Familien var der heldigvis, men familien er der bare ikke altid. Kan det virkelig ’betale sig’, at der ikke tages hånd om de mennesker, som psykiatriske patienter først og fremmest er? Kan det ikke gøres bedre?"
11361,/debat/2011/10/reklamer-jagter-vores-hjerner,Reklamer jagter vores hjerner,Thomas Scharff," Både i kulturen og i naturen foregår der et uafbrudt evolutionært kapløb mellem evnen til at jage og evnen til at flygte. I naturen handler det om at æde uden selv at blive ædt. I kulturen handler det om evnen til at udnytte andre uden selv at blive udnyttet.
Evolutionen drives i vid udstrækning af naturens mægtige kapløb mellem rovdyr og byttedyr. De rovdyr, der har de skarpeste sanser og løber hurtigst, fanger flest byttedyr. Med tiden vil de have større held til at få afkom og på den måde føre deres gener videre.
Blandt byttedyrene foregår samme kapløb. Individer, der hurtigst vejrer farer, løber hurtigst og så videre undgår i højere grad blive ædt. På længere sigt vil de individer vinde frem på bekostning af individer med mindre heldige egenskaber. Derfor hviler evolutionen aldrig.
I den moderne kultur er der i en vis forstand opstået et lignende evolutionært kapløb. Her handler det på den ene side om vores evne til at koble af og finde små øer af ro, på den anden side om vores evne til at bryde ind i andre menneskers ro og få deres opmærksomhed. Heller ikke her ligger udviklingen af metoder til at fange andres opmærksomhed stille. En særlig avanceret fortrop i de kapløb er reklamebranchen.
Hjerneovergreb
Alle pattedyr har brug for at hvile deres hjerne ved at hvile deres synssans. Det er derfor, vi lukker øjnene om natten.
Øret derimod hviler aldrig. Når vi ikke vågner af enhver lyd, er det fordi vores hjerne for hvert eneste modtagne signal vurderer, om vi skal vågne og være på vagt, eller vi bare skal sove videre. Det er denne mekanisme, der overhovedet gør det muligt for et byttedyr at sove. Havde vi ikke den, ville enhver middagslur i naturen betyde døden.
De fleste reklamer prøver at bryde igennem vores naturlige modstand mod at beskæftige os med noget, der er os uvedkommende. Samtidigt skal den enkelte reklame udskille sig fra de andre ved i styrke og intensitet at overgå dem. Alt sammen blot for at vinde kapløbet om at tiltuske sig vores opmærksomhed.
Så længe reklamens forsøg på at skille sig ud består i malplacerede udråbstegn eller i at bruge farver, der er så infantile, at de burde forbeholdes børnefødselsdage, kan den måske opfattes som et tilbud.
Men så snart reklamen benytter sig af bevægelse eller lyd, mener jeg, at vi er ude i noget, der har karakter af overgreb.
Hvorfor det? Jo, man kan vende sig væk fra et syn, man kan lade være med at læse en tekst, men man kan ikke vende sig væk fra en lyd. Derfor er brug af lyd i reklamer en form for overgreb mod vores hjerne og dermed vores eksistens.
Fare på færde
Knapt så voldsomme som reklamer med lyd er bevægelige reklamer. De tvinger os ganske vist ikke til at se dem til ende, men ved deres bevægelighed tvinger de dog vores hjerne til at forholde sig til dem for at afgøre, hvilket fænomen synsindtrykket dækker over.
I de lag af vores hjerne, der populært kaldes reptilhjernen, er der nedlagt en dyb tilbøjelighed til at forholde sig opmærksomt til enhver visuel bevægelse i omgivelserne. Det gør vi for straks at afgøre, om det, der bevæger sig, repræsenterer en trussel.
Hvor meget vi end forsøger at bilde os selv ind, at vores 'nysgerrighed' er frivillig, er den ikke desto mindre en dyrisk fællesreaktion, som vi som individer slet ikke er herre over.
Vi kan ganske vist vende os bort når vi har vurderet synsindtrykket, men selve den første reaktion er vi ikke herre over.
Så selv om bevægelige billeder i reklamer måske kan anses for at være mindre aggressive end reklamer med lyd, er de en form for henvendelse, der tangerer overgrebet, fordi vi i en vis forstand ikke er i stand til at værge os imod den.
Uafladelig forstyrrelse
Når jeg taler om overgreb, mener jeg ikke et overgreb på min frihed til at købe de produkter, jeg ønsker. Jeg taler om det, der burde ophøjes til at være en ukrænkelig rettighed: retten til ikke at blive kontaktet uafbrudt i det offentlige rum, til ikke at blive tvunget til at skulle forholde sig, til ikke uafladeligt at blive forstyrret i de naturlige tankerækker, som roligt strømmer igennem os.
Hvis du ikke tror, at omverdenens uafbrudte forsøg på at få din opmærksomhed har nogen dybere betydning for din tænkning og for, hvordan du befinder dig, så prøv at tage en togtur med DSB. Gå derefter en tur i skoven — og sammenlign så.
I naturen mødes du ganske vist også af indtryk hele tiden. Når vi alligevel ikke oplever at skulle gå i dækning for dem, skyldes det nok, at de kommer af sig selv og ikke er forårsaget af, at der er nogen, der henvender sig for at afkræve os vores opmærksomhed.
Naturen tilbyder sine indtryk som en invitation. Storbyen og dens reklamer pådutter os dens indtryk som en aggression. Det er forskellen.
Forhindringsløb i S-toget
Netop dette kapløb om at få vores opmærksomhed og derved få adgang til annoncekroner har på få år forvandlet den engang så behagelige togrejse med DSB til et utåleligt forhindringsløb mellem sansebombardementer.
Et forhindringsløb, der bevirker, at kun de stærkeste — eller sløveste — formår at rejse uden at behøve at gå i dækning bag aviser og magasiner.
Det starter allerede på perronen: Fra store skærme sendes fragmentariske nyheder, og fra de store bevægelige reklameskilte ruller skiftende billeder ned over standeren.
Når vi kommer ind i togvognen, er der installeret tv-apparater, som gør, at det lige akkurat ikke er muligt at sidde sådan, at man ikke kan se en skærm ud af øjenkrogen.
Kig blot på dine medpassagerer: De fleste vender blikket hurtigt op hver gang, lyset eller billedet skifter på skærmen. Vores hjerne kan simpelthen ikke lade være med at reagere.
Ny reklameetik, tak
I stedet for alene at spekulere over, om den ene eller anden reklame har overtrådt en eller anden etisk eller kønspolitisk grænse, er det måske på tide, at der nedsættes et reklameetisk råd, hvis overvejende kommissorium består i at redefinere lovlige reklamer på baggrund af den grad af sansemæssig stimulation, de benytter sig af.
Helt forvises fra det offentlige rum kan reklamer vel ikke, men så burde der i det mindste lovgives, sådan at de sansemæssigt aggressive reklamer helt henvises til bestemte og afgrænsede steder i det offentlige rum.
Med DSB som eksempel kunne dette nemt lade sig arrangere, hvis man ligesom dengang, der fandtes kupeer for både rygere og ikke rygere, kunne reservere halvdelen af kupeerne til folk, der ikke ønsker informationer af nogen art, med mindre de vedrører togdriften.
Og skulle DSB's ledelse nu erklære, at det ikke er muligt, fordi de er så afhængige af reklameindtægterne, vil jeg straks sige, at jeg skam er villig til at betale en høj pris for min billet, hvis jeg må nyde det udsøgte privilegium at blive fri for at blive mentalt befamlet og få min opmærksomhed beslaglagt ved hjælp af sansemæssig vold.
Vores viden om naturens evolutionære kapløb efterlader ingen tvivl om, at mere og mere effektive jagtredskaber til at fange vores opmærksomhed hele tiden vil udvikles, selv om grænsen for kampen om vores opmærksomhed kan synes at være nået.
Det er vel uvist, om vi som byttedyr for jagten på vores opmærksomhed med tiden vil udvikle endnu mere forfinede barriere til at modstå presset, eller om det mentale økosystem til sidst bryder sammen.
Men overskrides denne grænse, vil alle forskelle sandsynligvis forsvinde, så vores hjerne enten ofrer hele den ydre verden en mekanisk højspændt opmærksomhed eller helt mister evnen til overhovedet at koncentrere sig om omverdenen. Døm selv, hvilken konsekvens der er værst.
 
Thomas Scharff er bibliotekar




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",67.0,5. oktober 2011,"Når vi kommer ind i togvognen, er der installeret tv-apparater, som gør, at det lige akkurat ikke er muligt at sidde sådan, at man ikke kan se en skærm ud af øjenkrogen."
8022,/debat/2013/02/latinamerikanske-alternativer,De latinamerikanske alternativer,Seumas Milne," Lige siden finanskrakket i 2008 afslørede en falleret økonomisk models rådne kerne, har vi fået at vide, at alternativer ikke findes. Mens Europa synker stedse dybere ned i krisen, vrages regeringspartier rutinemæssigt af desillusionerede vælgere. Kun for, uanset partifarve, at blive erstattet af andre, som gennemfører endnu mere drastiske velfærdsnedskæringer, privatiseringer og øget ulighed.
På et andet kontinent findes imidlertid regeringer, der har vendt ryggen til denne model; regeringer, som stræber efter at reducere fattigdom og ulighed, som har taget industrier og ressourcer tilbage fra private koncerners kontrol; som har udbygget de offentlige tjenester massivt og udvidet den demokratiske deltagelse; og som oven i alt dette præsterer at blive genvalgt ved det ene valg efter det andet.
Sidste weekend opnåede den socialistiske økonom Rafael Correa genvalg som præsident for Ecuador og kunne endda øge sin stemmeandel til 57 procent. Samtidig fik Correas parti absolut flertal i parlamentet.
Ecuador indskriver sig i et veletableret mønster. I oktober 2012 år blev den udskældte, men stadig folkekære Hugo Chávez genvalgt som præsident for Venezuela med 55 procent af stemmerne efter 14 år ved magten. Forud for dette var der også genvalg til Bolivias Evo Morales – Latinamerikas første indianske præsident – i 2009, til den socialdemokratiske Lulas efterfølger Dilma Rousseff i Brasilien i 2010 og til Cristina Fernandez i Argentina i 2011.
Latinamerikas nationer oplevede som de første de katastrofale følger af de neoliberale dogmer og blev de første til at gøre oprør mod det. Correa blev første gang valgt i kølvandet på et økonomisk sammenbrud, der var så ødelæggende, at hver tiende borger valgte at forlade landet. Siden da har hans ’borgerrevolution’ nedbragt fattigdommen med næsten en tredjedel og den ekstreme fattigdom med 45 procent. Arbejdsløsheden er mindsket, mens sociale sikringsordninger er blevet stærkt udvidet. Gratis sundhedspleje og gratis adgang til uddannelse, herunder til videregående studier, er nu en forfatningsmæssigt sikret ret. Outsourcing af arbejdspladser er forbudt.
Forandring er mulig
Disse resultater er vel at mærke ikke alene skabt ved at udnytte Ecuadors forholdsvis beskedne olierigdomme til gavn for flertallet. Fremgangsmåden har også været at få private selskaber og velhavere til at betale skat og afgifter (statens indtægter er på tre år blevet tredoblet), hæve de offentlige investeringer til 15 procent af nationalindkomsten, udvide det offentlige ejerskab, genforhandle oliekontrakterne med udenlandske selskaber og skærpe reguleringen af banksystemet.
Ifølge den konventionelle ortodoksi om ’det frie marked’ skulle sådanne tiltag jo føre lige lukt ud i ruin. I stedet har de leveret hurtig vækst og sociale fremskridt. Correa-regeringen har også lukket den amerikanske militærbase på Manta (han ville genoverveje beslutningen, sagde han, hvis USA »lader os oprette en militærbase i Miami«), udvidet rettighederne for homoseksuelle, handicappede og oprindelige folk og vedtaget nogle af de mest vidtgående miljøpolitikker i verden. Blandt disse er Yasuni-initiativet, hvor Ecuador opgiver at bruge sin ret til at udvinde olie i et område af Amazonlandet med enestående biodiversitet mod til gengæld at få international bistand til vedvarende energiprojekter.
Hvad der sker i Ecuador, er en del af et større progressivt tidevand, der er skyllet ind over Latinamerika, hvor en række socialdemokratiske og socialistiske regeringer har sat ind imod social og racemæssig ulighed, udfordret USA’s dominans og er begyndt at skabe reel regional integration. I betragtning af de resultater, de allerede har leveret, er der derfor intet overraskende i, at disse regeringer bliver ved med at opnå genvalg.
Det siger mere om vestlige mediers forudfattede meninger, at regeringer som Ecuadors og Venezuelas rutinemæssigt skildres som diktatoriske. En del af denne tendentiøsitet kan formentlig føres tilbage til USA’s fjendtlighed. I tilfældet Ecuador er denne fjendtlighed blevet næret af raseri over Correas beslutning om at give asyl til Wikileaks-stifter Julian Assange. I virkeligheden stammer den antidemokratiske trussel fra USA og dets latinamerikanske allierede, der har forsøgt sig med mislykkede kup mod både Chávez og Correa – og med vellykkede i Honduras i 2009 og i Paraguay sidste år.
Selvfølgelig kan der også rettes kritikpunkter imod Latinamerikas venstreorienterede regeringer, f.eks. halter både korruptions- og kriminalitetsbekæmpelse. I Ecuador og andre steder stiger spændingerne mellem kravene til udvikling, hensynet til miljøet og respekten for oprindelige folks rettigheder. De latinamerikanske erfaringer er også så blandede, at de næppe kan sammenfattes i nogen entydig social eller økonomisk alternativ model.
Ikke blot én model
Hertil kommer spørgsmålet om, hvorvidt fremdriften kan fastholdes. I Venezuela forventes den kræftsyge Chávez, den nye latinamerikanske socialismes absolutte pioner, at træde tilbage inden for de nærmeste uger. Og ganske vist er hans salvede efterfølger, den tidligere fagforeningsmand Nicolás Maduro, i en stærk position til at vinde et nyt valg. Men hverken han eller den karismatiske Correa vil kunne matche Chávez’ rolle som katalysator for regionen.
Ikke desto mindre er Latinamerikas transformation dybt forankret og populær, hvorimod disse landes miskrediterede højrefløj har meget lidt at byde på.
For resten af verden er der en lære at drage: Fem år inde i finanskrisen må vi indse, at løsningen ikke er mere af det samme. Nok befinder de latinamerikanske økonomier og samfund sig på et andet økonomisk udviklingstrin, hvorfor deres erfaringer ikke uden videre kan kopieres andre steder. Alligevel har de påvist, at der findes alternativer til den neoliberale masochisme – som endda kan genvinde regeringsmagten.
© The Guardian og Information Oversat af Niels Ivar Larsen
",32.0,23. februar 2013,"Selvfølgelig kan der også rettes kritikpunkter imod Latinamerikas venstreorienterede regeringer, f.eks. halter både korruptions- og kriminalitetsbekæmpelse. I Ecuador og andre steder stiger spændingerne mellem kravene til udvikling, hensynet til miljøet og respekten for oprindelige folks rettigheder. De latinamerikanske erfaringer er også så blandede, at de næppe kan sammenfattes i nogen entydig social eller økonomisk alternativ model."
8123,/debat/2013/02/rigdommens-vaerdi-ligger-dens-eksklusivitet,Rigdommens værdi ligger i dens eksklusivitet,Kristian Thorup," I en af de introducerende scener i filmen American Psycho glider kameraet stille igennem hovedpersonen Patrick Batemans lejlighed på en solrig hverdagsmorgen. Det er den perfekte lejlighed: Den er placeret på West 81st Street på Manhattan med udsigt over Central Park, og den er indrettet simpelt, men stilfuldt. Gennem sine morgenritualer modellerer Bateman sit ydre til perfektion med gymnastikøvelser og velduftende kosmetiske produkter i tubevis.
Filmen – og bogen, den er baseret på – skal egentlig være en kritik af yuppiekulturens overfladiske forbrugerisme, men samtidigt viser den også en vis fascination med dette overklasseliv: Livsstilen, hvori der sigtes mod en perfektionisme, som menigmand aldrig ville kunne komme i kontakt med.
Restauranterne, yuppierne besøger, er, som alt andet i deres kultur, ikke interessant i kraft af menukortet, men i kraft af at næsten ingen kan få reservationer. Det er en fuldstændig eksklusiv livsstil.
Rig og fattig hører sammen
Da fattigdomsdebatten herhjemme var på sit højeste (før den slog over i konklusionen om, at Robert bare var doven), ønskede nogle sociologer og debattører at minde os om, at fattigdom er et socialt fænomen: I Danmark handler fattigdom ikke om, at folk er ved at dø at sult, men at de lider under ikke at have adgang til de samme muligheder som de mennesker, de møder i skolerne og i andre sociale sammenhænge.
Ved blot at vende denne indsigt på hovedet, finder man den relativt banale indsigt, at rigdom ligeledes er social. Denne består ligesom fattigdommen ikke i, om man har råd til denne eller hint. Den består i en sammenligning med de andre borgere.
Det ligger selvfølgelig analytisk i begrebet rigdom, at det indgår i dikotomien rigdom-fattigdom. Den ene kan ikke eksistere uden den anden. Men pointen er, at oplevelsen af rigdom ingen værdi har, når den tages ud af sin sociale kontekst. Selvom selve livsstilen bibeholdes, så mister den (næsten) al sin værdi, så snart den ikke er bedre end alle andre sociale positioner. Velstandens materialitet er værdiløs i sig selv og har kun relativ værdi.
På et tidspunkt i menneskets historie har ét kilo kød været godt, og to kilo dobbelt så godt. Det har i sig selv haft en værdi for den simple dyriske overlevelse. Men da vi, i hvert fald i visse dele af verden, opnåede et velstandsniveau, hvor ingen sultede eller frøs ihjel, havde varerne næsten kun en social værdi tilbage. Den sociale værdi er relationel: En bil er god, hvis ingen andre har en og mindre god, hvis alle har en. Oplevelsen af at være bilejer kan umuligt isoleres fra resten af samfundet.
Kampen for rigdom handler ikke om at opnå et konkret velstandsniveau. Den handler om at få det, de andre ikke kan få. Som enhver form for elite er den konstitueret gennem eksklusivitet.
Eksklusivitet
Spørgsmålet om, hvorvidt de rigeste da ikke har nok, er en misforstået tilgang, for det er ikke et spørgsmål om at have nok. Der er ikke noget absolut mål. Aldrig vil vi nå et punkt, hvor overklassen er mættet på velstand og kan sige: ’Nu kan I andre tage den vækst, der kommer fremover.’
Når Patrick Bateman modellerer sit liv til materiel perfektion, er det ikke interessant i sig selv. Det er interessant og værdifuldt, fordi han gør det, de fleste andre ikke kan gøre.
Der har udbredt sig en forestilling om, at fattigdom og rigdom kan isoleres til at være hvert sit fænomen. Denne tankegang var eksempelvis meget klart artikuleret i Tony Blairs ’Third way’. Man skulle både slå ned på fattigdom og skabe mere rigdom. Antagonismen mellem rigdom og fattigdom købte han ikke.
Blairs misforståelse udsprang af en idé om både fattigdom og rigdom som absolutte frem for relationelle størrelser. Men det er en naiv misforståelse at tro, at det er to uafhængige felter, og at vi kan opnå fremskridt i begge, hvis vi er heldige. Disse to poler afspejler hinanden, så ingen bliver rigere, uden at andre bliver fattigere. Det er sådan, en helhed fungerer.
Afskaf rigdom
I forbindelse med diskussionen om en dansk fattigdomsgrænse, som netop ville være en relativ måleenhed, sagde Venstres Ellen Trane Nørby: »Krakker aktiemarkedet, hvorved de mest velhavende mister formuer, vil fattigdommen i den model blive mindre, selv om enhver kan se, at de, der har mindst, ikke får det bedre.« Selvfølgelig har hun ret i, at de fattige ikke øjeblikkeligt får det bedre dagen efter en dårlig dag på børsen. Men hvis man forestillede sig, at den mindskede ulighed ville vare ved i årtier efter, og krakket ikke ødelagde den samlede økonomi, så ville de fattige bestemt få det bedre. Den afstand til den gennemsnitlige levevis, der piner dem, ville være blevet mindre. Ærgrelsen over ikke at have fjernsyn opstod først, da nogle andre i samfundet fik fjernsyn.
Da rigdommen forudsætter fattigdommen, bør man måske vende fokusset mod rigdommen frem for at komme haltende efter og forsøge at reparere lidt på skaderne i bunden af samfundet. Vil man afskaffe fattigdommen, må man afskaffe rigdommen.
I et herre-slave-forhold håndterer man ikke slaveproblemet ved at se, om alle kan være herrer. Det giver ingen mening. Man ophæver den orden, som nødvendiggør begge positioner.
At afskaffe rigdom er ikke at afskaffe materiel velstand. Det er at mindske uligheden ned til en ubetydelig størrelse.
Defekte forbrugere
Så længe vi har et forbrugeristisk samfund, må målet være at muliggøre adgangen til forbrugsgoderne for alle. De reklamer, der fordrer af os, at vi skal finde lykken i et nyt køkken eller et enormt fladskærmsfjernsyn, rammer ikke kun dem, der har råd. De rammer alle og enhver og efterlader de fattigste i en anspændt situation, hvor de ikke har mulighed for at realisere sig på den måde, reklamerne fordrer – medmindre de selvfølgelig bryder ind i butikken og tager fladskærmen uden at betale, som det skete med optøjerne i England i 2011.
De fattige pines af at være forbrugere, der ikke kan udfylde deres rolle. ’Defekte forbrugere,’ som sociologen Zygmunt Bauman kalder dem.
Argumentet om at denne ulighed skal agere dynamo for økonomien, da alle forsøger at komme op i toppen af hierarkiet, ændrer ikke på, at der kun er nogle få, der kan være på toppen. Disse skal billedlig talt stå på ryggen af alle de andre.
Derudover er det selvfølgelig en latterlig idé, at kun udsigten til rigdom igangsætter menneskelig skabelse.
Økonomisk lighed har hverken noget at gøre med statsejet produktion eller åndsforladte, komplet ensformige liv for alle borgere. Markedet foretager sig ikke andet end at skabe flere valg, end der er tid til at vælge. Det handler om at give frihed via muligheder for at deltage i dette væld af forbrugsvalg, ikke om at underkaste befolkningen en bestemt formel for livet.
At rigdom forudsætter fattigdom kan synes at være en ulidelig banal konklusion. En af de store forhindringer for en progressiv samfundsudvikling i dag er dog, at flere og flere mener det modsatte.
Kristian Thorup er RUC-studerende i socialvidenskab og filosofi




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",49.0,9. februar 2013,"I forbindelse med diskussionen om en dansk fattigdomsgrænse, som netop ville være en relativ måleenhed, sagde Venstres Ellen Trane Nørby: »Krakker aktiemarkedet, hvorved de mest velhavende mister formuer, vil fattigdommen i den model blive mindre, selv om enhver kan se, at de, der har mindst, ikke får det bedre.« Selvfølgelig har hun ret i, at de fattige ikke øjeblikkeligt får det bedre dagen efter en dårlig dag på børsen. Men hvis man forestillede sig, at den mindskede ulighed ville vare ved i årtier efter, og krakket ikke ødelagde den samlede økonomi, så ville de fattige bestemt få det bedre. Den afstand til den gennemsnitlige levevis, der piner dem, ville være blevet mindre. Ærgrelsen over ikke at have fjernsyn opstod først, da nogle andre i samfundet fik fjernsyn."
6683,/debat/2013/09/luk-verdens-fattigste-paa-nettet,Luk verdens fattigste ind på nettet,Peter Singer," 
	For 50 år siden drømte Martin Luther King om et Amerika, der en dag ville indfri sit løfte om lighed for alle borgere, sorte som hvide. I dag har Facebooks grundlægger, Mark Zuckerberg, fostret en ny slags drøm: Han vil skaffe internetadgang til de fem milliarder mennesker i verden, der endnu ikke har det.

	Zuckerbergs vision kunne måske lyde som et af egeninteresse motiveret fremstød for at skaffe endnu flere Facebook-brugere. Men ret beset står verden for øjeblikket over for en voksende teknologiske kløft – med enorme implikationer for lighed, frihed og retten til at stræbe efter lykke. Den kløft er ikke mindre destruktiv end de raceskel, King bekæmpede.

	I dag lever mere end to milliarder mennesker verden over i den digitale tidsalder. Vi kan uden videre skaffe os adgang til et enormt univers af informationer, kommunikere for stort set ingen penge med venner og familie og knytte forbindelser til alle mulige andre og samarbejde med dem på nye måder. Men klodens øvrige fem milliarder sidder stadig fast i den gamle ’Papiralder’, som min egen generation voksede op i.

	Ville man dengang skaffe sig ny viden, og havde man ikke råd til et dyrt leksikon (eller havde man et bedaget et af slagsen), måtte man på biblioteket og bruge timer på at lede efter de oplysninger, man søgte. Ville man kontakte venner eller kolleger i udlandet, måtte man skrive et brev til dem og vente på svar i mindst to uger. Internationale telefonopkald var uoverkommeligt dyre. Tanken om, at man kunne se sin samtalepartner på en skærm i realtid, var ren science fiction.

	Nu har internet.org – et nyt globalt partnerskab lanceret sidste måned af Zuckerberg – formuleret en ambitiøs plan om føre de to tredjedele af verdens befolkning uden adgang til internettet ind i den digitale tidsalder. Partnerskabet består af syv store informationsteknologiske selskaber såvel som af nonprofitorganisationer og lokalsamfund. I erkendelse af, at man dårligt kan være bekendt at bede denne verdens fattige masser om at vælge mellem at købe mad og købe data, vil partnerskabet søge at udvikle nye og billigere metoder til at forbinde flere ved hjælp af mere dataeffektive computere, ny software og nye forretningsmodeller.

	Malariapiller eller Facebook?

	Microsofts grundlægger, Bill Gates, har ikke samme tilgang. For ham er det vigtigere at bekæmpe diarré og malaria end at sikre adgang til internettet. Jeg har kun lovord tilovers for Gates’ humanitære bestræbelser. Alligevel mener jeg, at han overser, hvordan internettet vil kunne ændre tilværelsen radikalt for de fattigste af os. Hvis f.eks. afrikanske bønder kunne få mere præcise forudsigelser om vejret, ny viden om mere effektive dyrkningsmetoder eller oplysning om, hvordan de kan få højere priser for deres høst, ville de kunne øge deres indkomst og dermed få bedre råd til at forbedre de sanitære forhold, så deres børn ikke får diarré. Måske vil de også købe myggenet, så de kan beskytte sig selv og deres familier mod malaria.

	En veninde, som arbejder med at give råd om familieplanlægning til fattige kenyanere fortalte mig for nylig, at så mange kvinder besøger hendes klinik, at hun kun kan afse fem minutter til hver. De har kun én sparsomt tilgængelig kilde til rådgivning. Havde de adgang til internettet, ville de relevante oplysninger være til at få fat på, når de ønskede det.

	Desuden vil onlinekonsultationer kunne spare kvinder for tidskrævende ture til nærmeste klinik. Med internetadgang ville man også få lettere ved at overvinde de problemer, der skyldes den udbredte analfabetisme, ved at bygge på de mundtlige traditioner, der er så stærke i mange landbokulturer. Lokalsamfund vil få lettere ved at skabe selvhjælpsgrupper og dele deres erfaringer med grupper i andre landsbyer.

	Det, som gælder for familieplanlægning, gælder også for en meget bred vifte af andre spørgsmål – især for dem, det kan være svært at tale om – for eksempel homoseksualitet og vold i hjemmet. Internettet kan hjælpe folk til at forstå, at de ikke er alene, og at de kan lære af andres erfaringer.

	Skype med et sultoffer

	Det er ikke urealistisk, at fattige med internetadgang vil få lettere ved kommunikere med mere velhavende mennesker. Det vil kunne resultere i mere hjælp. Forskning viser, at mennesker hellere vil give til en velgørende organisation, der hjælper sultramte, hvis de kan identificere modtageren, f.eks. ved hjælp af et foto forsynet med navn af et barn. Hvis et simpelt foto og nogle få personoplysninger kan gøre en sådan forskel, hvad vil det så ikke betyde at kunne skype med personen?

	At sikre en virkelig universel adgang til internettet er et projekt af samme størrelsesorden som sekventeringen af det menneskelige genom. Og som Det Humane Genom-projekt vil det involvere nye risici og rejse etiske spørgsmål. Onlinedemagoger og fupmagere vil få sig et nyt og muligvis mere godtroende publikum. Overtrædelser af ophavsretten vil blive mere udbredt (men koste rettighedshaverne relativt lidt, eftersom fattige næppe ville have haft råd til legitimt at købe bøger eller andet ophavsretsligt beskyttet materiale).

	Desuden er der risiko for, at lokale kulturers særpræg udviskes. Men i det omfang disse kulturer måtte begrænse frihed eller nægte lige muligheder, er dette dog ikke nødvendigvis en dårlig ting. Og ud fra en overordnet betragtning har vi gode grunde til at forvente, at adgang for klodens fattigste til viden og mulighed for at oprette forbindelse sig med mennesker overalt i verden, vil på meget positiv vis kunne resultere i en social transformation.

	 

© Project Syndicate og Information

Oversat af Niels Ivar Larsen
",0.0,13. september 2013,"	Det er ikke urealistisk, at fattige med internetadgang vil få lettere ved kommunikere med mere velhavende mennesker. Det vil kunne resultere i mere hjælp. Forskning viser, at mennesker hellere vil give til en velgørende organisation, der hjælper sultramte, hvis de kan identificere modtageren, f.eks. ved hjælp af et foto forsynet med navn af et barn. Hvis et simpelt foto og nogle få personoplysninger kan gøre en sådan forskel, hvad vil det så ikke betyde at kunne skype med personen?"
11935,/debat/2011/06/godt-naar-sjovt,"Godt, når det er sjovt",David Rehling," Godt, at der er nogen, der gider at lave sjovt skuespil til at muntre os andre op med. Gå i biografen og se den franske film
Potiche.Catherine Deneuve beviser, at man kan nå en alder af 67 år og stadig bedåre. Hendes medspiller Gérard Dépardieu ser også ud, som han altid har gjort: Grim som arvesynden. Til gengæld er han beviset på, at man kan ligne klokkeren fra Notre Dame og alligevel være betagende. Tilsammen løfter de to filmen op i en klasse af vægtløshed, også når de svinger sig i disco-dans.
Og hvis man ikke føler sig løftet tilstrækkeligt af fransk farce, kan man gå til dansk komedie, nemlig i Grønnegårds Teateret og se Ludvig Holbergs
Henrik og Pernillemed Jens Jacob Tychsen og Ann Eleonora Jørgensen i titelrollerne. De spyr replikkerne ad hinanden, vekselvis i gejlhed og spot.

Spøjse Holberg?

Holberg er en spøjs skæbne. Den højlærde mand havde gjort universitetskarriere som professor i metafysik og logik, men i 1720 blev han som 35-årig flyttet over i et professorat i veltalenhed. Det indebar, at han skulle gennemgå de klassisk romerske forfattere, herunder satirikerne og komedieskriverne. Det satte noget i gang inden i ham. Han blev grebet af en poetisk raptus og sprang ud som komediedigter. Endda en højst original en af slagsen.
Som litteraturprofessor Billeskov Jansen har noteret, er der i Holbergs bedste skikkelser et moment af vanvid, der går videre, end andre europæiske komedieskrivere har drevet det til.
Det er netop dette vanvid, der udraset af den rette skuespillerskikkelse gør Holberg så nutidig. De 287 år, der er gået, siden Holberg spruttede
Henrik og Pernilleud af gåsepennen, svinder ind til ingenting, når løjerne ruller over scenen.
Hvis man efter at have diverteret sig med både fransk farce og dansk komedie stadig har sorg i sinde, kan man følge opfordringen fra Chr. Winthers versroman Hjortens Flugt: »Du, som har sorg i sinde, gak ud i mark og lund, og lade de svale vinde dig vifte karsk og sund.«
Den kan man tilmed synge på J.P.E. Hartmanns sorgløse 1856-melodi.

Glæde over tysken

Og hjælper det stadig ikke på nedtryktheden, så kan man glæde sig over Tyskland. Det gør de f.eks. i Dansk Folkeparti. Hvis ikke Dansk Folkeparti havde tyskerne, hvem af Danmarks naboer skulle de ellers tale grimt om?
Som Jesper Langballe har udtrykt det om skyggen fra tyskernes forfædre:
»Det går ud over os andre, at Tyskland har det problem og skal bevise, at de er stuerene. Hvorfor skal de begynde at diktere et lille naboland og prædike moral over os?«
Man må forstå Langballes beklagelse sådan: Fordi tyskerne førhen har sagt og sidenhen gjort nogle rædselsvækkende ting, vil de ikke give Langballe lov til at sige de rædselsvækkende ting, han har lyst til.
Og det skal man ikke nødvendigvis være ked af. I Informations tillæg Moderne Tider i lørdags erklærede den tidligere leder af det tyske kulturinstitut i København, Christoph Bartmann:
»Måske er det ikke så dumt, at der er en politisk kultur, hvor bestemte udsagn, der er tabuiserede. Man kan sige, at det er politisk korrekthed, men personligt mener jeg ikke, at det er skadeligt for debatten, at der er ting, man ikke siger. Tværtimod.«
Det ironiske ved situationen er jo, at hvis der i Tyskland opstod et højrenationalt parti, der talte lige så grimt om Danmark, som Dansk Folkeparti taler om Tyskland så ville Dansk Folkeparti gå amok i forargelse. Og forlange, at Danmark på alle diplomatiske planer protesterede mod »den tyske hetz«.

Nul nationalisme?
Der er bedre grunde til at glæde sig over Tyskland end Dansk Folkepartis. Som Christoph Bartmann udtrykker det:
»I dag er Tyskland det eneste land i Europa, hvor højrenationalistiske partier ikke har en chance i parlamentet. Det virker ikke, som om befolkningen er modtagelige over for nationale spørgsmål, og f.eks. er det min fornemmelse, at miljøspørgsmål formår at mobilisere langt flere.«
Bartmann suppleres af Siegfried Matlok, chefredaktøren for Der Nordschleswiger, avisen for det tyske mindretal i Danmark:
»Efter krigen var Tyskland færdig som nationalstat, og derfor var Europa det halmstrå, som gjorde Tyskland og tyskerne stuerene igen. Europa var et mål i sig selv, og da jeg selv voksede op, fik jeg at vide: 'Du har ingen nation længere. Din nye stedmor hedder Europa'.«
Heri ligger måske den største glæde for et lille naboland til Tyskland: Tyskerne er oprigtigt og entusiastisk forpligtet på et tæt europæisk samarbejde. Franskmændene er kun entusiastiske, når EU kan bruges som løft for fransk storhed. Briterne er overhovedet ikke entusiastiske om EU. Briterne ville helst, at EU var noget, der gik væk af sig selv.

Kassemesteren?

Den tyske entusiasme for EU har også indebåret en vilje til at dække EU's regninger. Tyskland er som det siges 'Europas kassemester'. Men hvilken kassemester har nerver til at blive ved med at løfte sin herligt fyldte kasse og hælde den i rendestenen?
Og rendestenen er efterhånden det billede, der tegner sig af de græske statsfinanser. Der synes at være konsensus om, at Grækenland er uhjælpeligt bankerot. Uenigheden går kun på, hvornår man skal erklære det officielt over for indehaverne af landets gældsbeviser: Nu eller om to år, hvor verdensøkonomien måske er mere robust?
Metaforsøgende journalister griber ofte til at omtale det finansielle nedbrud i Athen som 'den græske tragedie'.
Nuvel, hvis det, der opføres, er et oldgræsk drama, hvem har da rollerne som talekoret den kollektive røst, der gennem sine udsagn sikrer handlingens fremdrift og ved forudsigelser skærper publikums oplevelse af drama?
Her synes de internationale kreditvurderingsbureauers talsmænd oplagte. Skæbnesvangert messer den anonyme flok i kor: 'De hidtil trufne foranstaltninger mindsker ikke markedets nervøsitet. De hidtil trufne foranstaltninger mindsker ikke markedets nervøsitet'.
Men også her kan det sorgfyldte sind søge trøst i skuespil. I det antikke Grækenland optrådte talekoret ikke bare i tragedier. Det var lige så uundværligt i komedier.
Derfor: Le hjerteligt ad markedets anonyme røst. Det er det bedste, man kan gøre med den.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,1. juli 2011," Godt, at der er nogen, der gider at lave sjovt skuespil til at muntre os andre op med. Gå i biografen og se den franske film"
10975,/debat/2011/12/laeserbreve-20,Læserbreve,Informations Webredaktion," Generationstyveri
Gorm Petersen, Hornslet
Når man tænker på, hvor stor betydning den lille efterlønsreform fra 2006 har haft for ungdomsarbejdsløsheden, er det en skandale, at man fortsat vil gennemføre den store. De unge kommer til at arbejde studiegælden af ved at fungere som billig ufaglært arbejdskraft for rige pensionister og fortaber derved deres dyre uddannelse.
Læg mærke til, hvordan reformen er timet, så de forkælede 1968’ere går fri, mens stopskiltet sættes op for de små generationer, der fulgte lige efter. Både de små generationer fra 1950’erne, hvor mange aldrig kom til at arbejde inden for deres uddannelse, fordi efterlønnen først fik ungdomsarbejdsløsheden til at falde fra 1984 og frem, og de, der er unge i dag, skal ofres, for at sikre købekraften for 1968’ernes store pensionsformuer.
Uden rigeligt udbud af billig ufaglært arbejdskraft til at tage sig af de rige pensionisters behov som rengøring, personlig pleje og vedligeholdelse ville prisen på ufaglært arbejde nemlig stige og formuernes købekraft udhules.
Sociologer bør undersøge, hvordan det gik de nu 50 — 55-årige på arbejdsmarkedet og lægge resultatet frem, så de nye unge kan se, hvad de har i vente, hvis den store tilbagetrækningsreform gennemføres.
Arbejde er også livet
Tobias Moberg Naver, Gymnasieelev, Brønshøj
30. november bragte Aftenshowet på DR1 en debat, der handlede om, at regeringen planlægger at fjerne kontanthjælpsloftet. Inger Støjberg (V) sagde under debatten, at det bedre kan betale sig at være på kontanthjælp, underforstået end at have et arbejde.
Jeg mener, at fokus er afsporet i denne debat, da man udlægger det som om, at det eneste incitament mennesker har til at gå på arbejde, er for at tjene penge. Jeg tror ikke på, at dette er sandt.
Jeg mener, at man overser værdier som livsglæde, det sociale samspil på en arbejdsplads, følelsen af, at man udretter noget og ikke mindst det at slippe for den stigmatisering som følger med titlen arbejdsløs eller kontanthjælpsmodtager.
Jeg tror, at sammenholdet på en arbejdsplads, og den identitet man danner, er godt for de fleste. Udfordringerne i forbindelse med et arbejde er også sundt, da det er med til at udvikle os om mennesker.
Den menneskelige faktor er simpelthen blevet vasket væk under politikernes pengestrømme, og man tænker i denne sag udelukkende på kroner og ører. Man tager på ingen måde de pågældende personers situation eller livskvalitet op, og derfor er politikerne med til at gøre, at man i denne debat ikke har givet livskvalitet nogen betydning. Det syntes jeg er forkert.
Hvor skal fedtkronerne hen?
Anders Johansen, Humlebæk
Socialdemokraterne mener ikke, at indtægten fra fedtafgiften som foreslået af Enhedslisten, skal bruges til at reducere momsen på frugt og grønt. De henviser til Velfærdskommissionens rapport, som konkluderer, at halvering af momsen ikke vil have synderlig effekt på danskernes forbrug af frugt og grønt.
Det er forunderligt, at Socialdemokratiet på den ene side mener, at en afgift, altså en straf, vil have en effekt, men samtidig ikke mener, at en reduktion af en afgift, altså en belønning, vil have nogen effekt. Derimod mener de, at der skal en øget oplysning til samt sund mad i børnehaver, skoler og arbejdspladser.
Overordnet set har de sidste 30—40 år vist, at det eneste adfærdsregulerende middel, der virker, er penge. Man har oplyst op og ned ad væggene, uden nogen synderlig effekt.
Mere konkret er børns og unges fremtidige kostvaner som voksne betingede af deres forældres kostvaner. Hvad nytter det, at børnene spiser sund frokost, hvis de til aftensmad får flæsk og sovs hjemme? Og med hensyn til sund mad på arbejdspladsen, så kender jeg mange arbejdspladser, som har salatbuffet. Der er bare ikke mange, der tager af den.
Det bliver spændende at se, hvad pengene fra fedtafgiften kommer til at gå til. Måske er det bare endnu en skjult skat for at forøge statens indtægter.
Overgreb på skoleskemaet
Lene Timmermann, Sønderborg
I forbindelse med artiklen om voldtægt 3. december er det nødvendigt, at der skrives og tales meget mere om emnet, for drengene, der begik overgrebet mod Marie, mener sikkert ikke selv, at de begik noget særligt forkert.
Det vil være godt, hvis lærere på ungdomsuddannelserne og 9. og 10. klasse tager emnet op — måske i forbindelse med litteraturlæsning i fagene dansk eller engelsk.
Forvirring i fattigdomsbegreberne
Erik Jørgen Hansen, København
Den aktuelle diskussion om fattigdom er præget af en vedvarende begrebsforvirring, hvor man ikke skelner mellem lavindkomst og fattigdom. Man henviser til fattigdomsgrænser baseret på for eksempel OECD’s eller EU’s statistik. Her udskilles de fattige som dem, der har mindre end 50 eller 60 procent af den midterste indkomst.
Det er et mål på indkomstulighed, som det selvsagt er vigtigt at måle. Imidlertid kan man ikke kalde personer fattige ’bare’ fordi, de har en mindre indkomst end andre, uanset hvor mange behov de således udskilte ’fattige’ kan få dækket gennem deres faktiske indkomst.
Man slår ikke kraftigt nok fast, at fattigdom simpelthen er mangel på penge til at klare dagen og vejen, såvel materielt som socialt. Sådan har befolkningen også gennem generationer forstået begrebet. Drop derfor disse misforståede internationale definitioner på fattigdom. Og mål fattigdom ved at sammenholde basale minimumbudgetter med personers og familiers disponible indkomster.
Det er nemt at pege på svagheder ved denne metode, men de ser ud til at være færre end i andre af de tilgængelige metoder. Og samtidig opfylder denne fremgangsmåde det videnskabelige krav om definitioner, der skelner mellem indkomstulighed og fattigdom.
Kirkens krokodilletårer
Gudmund Rask Pedersen, Sognepræst, Horsens
Dennis Nørmark slutter sin kronik 1. december om ’Den kastrerede folkekirke’ med ordene: »Og præsterne, de kan græde krokodilletårer hele vejen ned til kirkebøssen. For hvilken gejstlig med øje for sin egen privatøkonomi tør reelt sige det, som det er?«
Dennis Nørmark kan selv græde krokodilletårer. Med tørre tårer beskriver han folkekirken som en ceremonianstalt uden tro og religiøsitet præget af præsternes åndelige dovenskab og troløshed. Tonen og pointerne tillige hos ateisten Dennis Nørmark er ikke til at skelne fra en sur og tvær gammel/ung missionsmand, som har forlæst sig på døde bogstaver uden fornemmelse for ånd.
Jeg er på 24. år sognepræst i Folkekirken, og jeg tør godt, uden tårer af nogen art, det skulle da lige være en enkelt glædeståre, sige det, som det er: Hvor er det dog godt, at vi har kirken. Folkekirken og dens søndagsgudstjeneste som for eksempel nu i adventstiden med kirkens og gudstjenestens rum som åndehul og venteværelse. Det bedste af dem alle, fordi vi her får at vide, at vi har godt i vente.
Godt udsyn midt i mørket trods nok så sure mørkemænds undergangsprofetier.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,6. december 2011,Hvor skal fedtkronerne hen?
477,/debat/2016/04/venter-ved-telefonen-kvoteringen-saetter,"Jeg venter ved telefonen, til kvoteringen sætter ind",Sebastian Dorset," Jeg havde ellers været tilfreds i op mod 43 år. Faktisk lige siden jeg fik en bevidsthed. Sovet trygt hver nat ved tanken om, hvor fantastisk morgendagen ville blive. For det kunne jo kun være et spørgsmål om tid, før jeg vågnede op til en vidtfavnende vifte af jobtilbud, inklusive bestyrelsesposter i betydelige virksomheder. Ja, C20 eller bedre, og selvfølgelig en garanti for invitationer til festlige loger og tænketanke.
Det nød jeg meget i de 43 år! Jeg glædede mig over, at jeg alene på grund af mit køn ville blive løftet mod tinderne, og jeg ventede bare på, hvordan min hvide, (mere eller mindre) mandlige heteroseksualitet ville føre mig til den dér forventelige luksusbolig, i stedet for de små, gnidrede lejligheder jeg indtil nu har haft.
Jeg tænkte selvfølgelig, at de patriarkalske strukturer godt kunne have virket lidt hurtigere, men som jeg forstår det, har de også en del undertrykkelse at se til, så jeg gav dem arbejdsro.
Lige til det gik op for mig, at jeg på grund af mit erhverv var nået et godt stykke over halvvejen i mit liv, og selv om jeg kan forstå, at det heteronormative samfund i særlig grad tilgodeser ÆLDRE mænd (i de få år, de har tilbage), så blev jeg alligevel lidt utålmodig.
Så på det seneste har jeg ageret proaktivt og dynamisk og alt dét, man ellers skal for at være garanteret succes: Jeg har selv henvendt mig til en lang række bestyrelser og kommissioner, og den slags man sidder på flæsket i, og bedt om at blive optaget.
Og nu er jeg nødt til at dele min forargelse med dig, kære læser: De hævder samstemmende, at jeg på en eller anden måde burde have forsøgt at kvalificere mig. Hallo – jeg har en pik! Skulle det ikke være både ansøgning og kvalifikation i samme, stærk begrænsede, legemsdel? Det har jeg da ellers ladet mig fortælle talløse gange i dette ellers så troværdige dagblad.
Så da sidste ansøgning var afvist, og telefonen tavsere end nogensinde, gik det op for mig, at verden simpelthen er anti-sebastianistisk. Nogle meget magtfulde strukturer kæmper for at holde lige netop os nede.
Pludselig gav det hele mening: Havde jeg leveret dårligt, når jeg blev fyret? Nej da! Det var voldsom, målrettet anti-sebastianisme! Når mine ansøgninger blev afvist, så havde det intet med mine manglende kvalifikationer at gøre.
Det handler om, at erhvervslivet i hundredvis af år har så mange ikke-Sebastianer ansat, at deres sprog og kultur simpelthen ikke kan rumme mig. På uretfærdig vis så vægter de mennesker højere, der taler det fagsprog, man anvender hos dem, end sproget hos mig, der ikke har den fjerneste indsigt i, hvad de foretager sig!
Vi lever i et samfund, der ikke honorerer de sebastianske værdier på lige fod med de dominerende. Sidder der måske en eneste Sebastian i Folketinget? Nej, nul procent. Og jeg har endda tjekket hos Alternativet! Hører man Sebastianer klage over det? Ikke før nu, og jeg skyder skylden på flinkeskolen. Vi har simpelthen ikke sagt fra i tide, fordi vi er for gode og selvopofrende mennesker, alle Sebastianer.
Den tanke har gjort mig glad igen. Jeg sidder stadig i en meget lille lejlighed uden bestyrelsesposter af nogen art, men nu er jeg fri for skyld og ansvar. Ikke kun karrieremæssigt: Når jeg er blevet slået på eller harmødt modstand privat, har det jo intet haft med min egen adfærd at gøre: Det er samfundets underlæggende anti-sebastianisme, der har manifesteret sig.
Så nu vil jeg vente ved telefonen, til kvoteringen sætter ind, og der skal være Sebastianer overalt. Men først vil jeg opsøge nogle andre Sebastianer, så vi kan støtte hinanden i, hvor slemt vi har det. Det lader til at være vigtigt.
Sebastian Dorset er komiker. Klummen er udtryk for skribentens egen holdning
",6.0,4. april 2016,Sebastian Dorset er komiker. Klummen er udtryk for skribentens egen holdning
1265,/debat/2015/11/hvornaar-maa-immigranter-blande,Hvornår må vi immigranter blande os?,Mette Rodgers," Jeg udtaler mig næsten dagligt i migrationsdebatten i Storbritannien, men alligevel glemmer jeg det ofte: Jeg er immigrant. Jeg bor i et andet land, end det hvor jeg blev født og er statsborger. Mine ideer er i høj grad præget af den måde, alt fungerer på i Danmark: det politiske system, skolesystemet, retssystemet, forholdet mellem kirke og stat. Dét er umuligt at undertrykke selv efter mange år i et andet land, og fra samtaler med ældre dansk-boende borgere i London er det gået op for mig, at det aldrig vil forsvinde helt.
Det betyder ikke, at jeg mener, alt er galt i det britiske samfund, eller at jeg ikke har ændret holdning i forhold til visse måder at gøre ting på. Jeg har det f.eks. helt fint med, at mine børn startede i skole et år tidligere end i Danmark. Visse dele af det politiske system er forbilledligt – f.eks. at hver eneste parlamentariker repræsenterer et bestemt valgdistrikt og en gang om måneden holder åbent hus for borgerne, der kan møde op med deres problemer.
Men der er selvfølgelig også en masse ting, der får mig til at flyve op af sofaen, og min stakkels mand må ofte høre på, hvor udemokratisk jeg finder hans lands politiske valgsystem; hvor uacceptabelt det er, at elever fra dyre privatskoler er overrepræsenteret på landets topuniversiteter og i landets topjob; hvorfor det ikke er mærkeligt, at der ikke er råd til et ordentligt sundhedssystem eller flisefortorve, når skatteniveauet er så lavt osv.
I sjov (tror jeg nok …) svarer han som regel, at jeg ikke skal komme herover med mine skandinaviske ideer og ændre den måde, briterne altid har gjort tingene på.
Det griner vi så af. Men i lyset af migrationskrisen, hvor debatten igen raser i Europa om den mulige påvirkning af vores samfund af ideer fra fremmede kulturer, er jeg blevet oprigtigt i tvivl. I hvor høj grad bør jeg egentlig blande mig i samfundsdebatten i et land, der ikke er mit?
For indvandrerfjendske partier har argumentationen i det seneste år taget en drejning fra det økonomiske til det kulturelle. I Storbritannien peger de f.eks. på Birmingham, hvor en gruppe muslimske mænd formåede at blive valgt til et skoleråd og gennem pres på ledelsen gennemtrumfede en fundamentalistisk version af Islam på skolen. Og der er byer som Boston i Lincolnshire, hvor migrantbefolkningen – primært fra Central- og Østeuropa – er vokset med 460 procent på et årti.
Det ville være hyklerisk af mig at påstå, at jeg ville finde det helt problemløst, hvis det var min bydel, der på kort tid fuldstændigt ændrede karakter. Men samtidig vil jeg som indvandrer gerne hjælpe det britiske samfund til at blive mere lige og retfærdigt – bl.a. for mine børns skyld – ved at pege på succeser fra mit eget land.
Men hvornår kan man som indvandrer tillade sig at tale for markante samfundsændringer?
Skal man have boet i landet et bestemt antal år? Bør man være statsborger? Er der emner, der er mere eller mindre acceptable at blande sig i? Klimaforandring er måske ok, da det er et globalt problem, mens afviklingen af det britiske Overhus er et no go area, da det er en britisk tradition, der ikke berører nogen uden for landets grænser?
Lovgivningen fastsætter heldigvis nogle rammer: Man må ikke stemme, hvis man ikke er statsborger. Det er ulovligt at diskriminere med henvisning til religion, seksualitet og køn. Visse praksisser såsom omskæring og tvangsægteskaber er nu strafbare i Storbritannien.
Alligevel er det ikke helt fyldestgørende, for hvad med dem, der bor et helt liv i et andet land uden at blive statsborger?
Rent lovmæssigt er der naturligvis ytringsfrihed, men debatten om, hvornår det er social acceptabelt for os immigranter at blande os, er vigtig at overveje og diskutere, for det er det – tror jeg – der er grundlaget for i hvert fald mange briters modstand mod immigration: At vi, der kommer udefra, vil pådutte dem vores ideer.
Mette Rodgers er Informations korrespondent i London. 
Klummen er udtryk for skribentens egen holdning
",4.0,24. november 2015,"Rent lovmæssigt er der naturligvis ytringsfrihed, men debatten om, hvornår det er social acceptabelt for os immigranter at blande os, er vigtig at overveje og diskutere, for det er det – tror jeg – der er grundlaget for i hvert fald mange briters modstand mod immigration: At vi, der kommer udefra, vil pådutte dem vores ideer."
8474,/debat/2012/12/overhoert-london,Overhørt i London,Mette Rodgers," London – og resten af de britiske øer – jubler! Kate er gravid. Barnet vil blive nummer tre i tronfølgen, hvad end det bliver en pige eller en dreng. Spekulationerne er i gang. The Daily Mail henviser til videnskabelige undersøgelser:
»Hyperemesis gravidrum (voldsom morgenkvalme, som Kate blev indlagt for, red.) er mere almindelig blandt kvinder, der venter piger« og
»Undersøgelse viser, at kvinder, som indtog en kalorielet diet, har større chance for at få piger.«
Men knap var selvsvinget kommet op i omdrejninger, før det blev bragt til en brat ende. Under sin indlæggelse for morgenkvalme blev Kate ringet op af selveste dronning Elizabeth, der ville forhøre sig om hendes tilstand. Naturligvis blev hun sendt direkte fra omstillingen ind til den ansvarlige sygeplejerske og fik uddybende besked. Imidlertid var det ikke dronningen, men to australske radioværter, der ringede, og snart vidste de australske lyttere alt om Kates behandling.
Ha, ha, lød det ude, hjemme og fra bedstefar prins Charles. Indtil sygeplejersken, der sendte opkaldet videre, begik selvmord dagen derpå.
Og så hurtigt kan interessen – og sympatien – vende, må både Kate og Daily Mail sande.
»Det er ufatteligt, at den historie stadigvæk er her (på hjemmesiden, red.). En mor – og sygeplejerske – har mistet livet på grund af denne dumme kvindes ’morgenkvalme’ … Guys, det eneste, der kan få Daily Mail til at fjerne denne artikel, er, hvis ingen af os kommenterer mere,« skriver 56-årige Anon fra London efter en artikel om Kates morgenkvalme.
En hel del læsere følte sig dog tvunget til at udtrykke deres enighed.
EU og Storbritannien
»Jeg må også se at finde ud af det der med dobbelt statsborgerskab, før Storbritannien forlader EU, og jeg risikerer at blive smidt ud,« erklærer en tysk kvinde, bosat i London, til sin bordherre på en lille italiensk restaurant. Hun griner, men at sætningen er alvorligt ment bliver klart, da hun fortsætter med at forklare, hvordan hun har undersøgt sagen før, men ikke gjorde mere ud af det dengang.
Diskussionen om britisk EU-medlemskab har i den seneste måned taget en stadig mere alvorlig drejning med to EU-topmøder i Bruxelles. Det vil også sige to muligheder for premierminister David Cameron for at nedlægge veto og dermed isolere landet yderligere. I den britiske offentlighed er sympatien for EU faldet til et lavpunkt, hvor selv genforhandling om et ’nyt forhold’ mellem landet og EU nu afvises af mange. De vil helt ud.
»Cameron – læs skriften på væggen! Giv os en folkeafstemning nu, før vi spilder mere tid og penge på dette (…) Fri os fra alt på nær medlemskab af frihandelsområdet! EU vil gøre hvad som helst for at sikre et samarbejde med Storbritannien, fordi de har brug for vores penge,« skriver DJR fra Putney i London.
Enkelte er dog begyndt at pippe lidt EU-støtte ind i debatten:
»Sendte for nylig nogle gaver til venner i Holland fra Australien. De stolte og glade modtagere måtte betale 41 pct. i importskat og andre afgifter på indholdet. Jeg antager, at ’Ud af EU’-flokken har indregnet sådanne skatter tilføjet al import (…) i deres regnestykke,« skriver en læser i Financial Times.
Kun for drenge
En rasende debat om ligestilling er brudt ud, efter at det lykkes et lille mindretal af lægmænd at forhindre den anglikanske kirke i at godkende indsættelse af kvindelige biskopper. Rasende politikere har efterfølgende truet med at fjerne kirkens undtagelse fra landets love om diskrimination, der hidtil har sikret, at de kunne nægte kvinder lige adgang til kirkens topjob og nægte at vie homoseksuelle par i kirken.
»Endelig begynder folk at forstå, at kirkernes synspunkter på noget som helst i dagens samfund er komplet irrelevant,« mener Alex fra Glasgow.
Men traditionalisterne holder fast i deres modstand.
»Jeg byder kvindelige præster velkommen, men ikke som biskopper. Der er en grund til, at Gud skabte manden først og skabte kvinden som mandens hjælper,« skriver (kvinden) Angel Falese i The Daily Telegraph.
Imidlertid er der dem, der påpeger, at kirken allerede har et kvindeligt overhoved.
»Hvis dronningen kan lede den anglikanske kirke, hvorfor kan vi så ikke have kvindelige biskopper,« spørger Chukka Ummuna, Labours erhvervstalsmand.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,14. december 2012,"Imidlertid er der dem, der påpeger, at kirken allerede har et kvindeligt overhoved."
9894,/debat/2012/05/laeserbreve-3,Læserbreve,Informations Webredaktion," Lad børn om at lære selv
Lotte Secher, Aarhus
Der er også pædagoger, som gør andet end at drikke kaffe. Der er meget, børn skal lære i de første år af deres liv. Det mest grundlæggende er selvdannelsen – det at opdage, udfolde og udvikle sine potentialer som menneske.
Det kan de kun gøre i samspil med andre mennesker. Derfor er der pædagoger, som lægger hovedvægten i deres arbejde på samspillet med børnene, og på at støtte det enkelte barn i at blive klogere på sig selv og sin omverden. Som taler med barnet, fordi de interesserer sig for det – ikke fordi de vil lære det sprog.
De erfaringer, børn gør sig i disse første år, er afgørende for deres mod, vilje og evne til at kaste sig ud i livet, til at lære, til at arbejde, til at glæde sig og til at bære mulige sorger.
Hvis pædagoger og forældre støtter børnene, og ikke forstyrrer dem med egne planer og skemaer, bliver børnene selvberoende og tilpas i livet. Det vil bryde negativ social arv og færre børn vil skulle i specialinstitutioner. Der vil være større lærelyst, og flere bliver gode forældre for den næste generation.
Privatisér ikke skatten
Simon Emil Ammitzbøll, politisk ordfører (LA)
Hvis man bestiller en håndværker til at udføre et stykke arbejde og betaler ham mere end 10.000 kroner kontant for opgaven, men han betaler ikke skat og moms af pengene, er det så køberens ansvar at inddrive pengene til Skat?
I Liberal Alliance går vi ind for privatisering af mange ting, men ikke når det gælder inddrivelse af skatter og moms, som regeringen og Enhedslisten lægger op til.
Det er en myndighedsopgave at sørge for, at borgere og forretningsdrivende betaler deres skat. Vi skal ikke have privatpersoner til at rende rundt og lege politimand og sørge for, at virksomheder overholder loven.
Det er et skråplan, og Advo-katrådet har også advaret mod at gøre op med helt fundamentale retsprincipper. Desværre blæser regeringen både på eksperterne og danskernes retssikkerhed i kampen mod sort arbejde.
Den nye tids dagsorden
Robert Refby, Vanløse
19. maj bragte Information en artikel med beskeden om, at Karl Marx ikke er død, og hans biografi genudgives på Informations Forlag. I samme avis var der en artikel om The end of Leader-ship, fra en professor, der hidtil har været leverandør af, og hyldet, teorier om moderne lederskab, men som nu er blevet klogere. Og yderligere var der en artikel om Europas krise mobiliserer de intellektuelle.
Svaret på disse tre artikler må være indlysende; en invitation til vore intellektuelle til at sætte moderne tids dagsorden: Socialisme og demokrati på arbejdspladsen.
I fængsel med de gamle
Thure Barsøe-Carnfeldt, Dronninglund
Tiden er inde til, at vi gamle vrisne borgere i Danmark hjælper med til at ordne økonomien:
Tap alle pensioner for den skat, som de ellers skal betale ved udbetaling af pensionen. Det vil give mere end 150 milliarder kroner til den slunkne statskasse. Og sæt så pensionisterne i arresterne og de kriminelle på plejehjem.
Pensionisterne vil herefter få omgående nødvendige læge- og tandlægebesøg, og være overvåget døgnet rundt og få omgående hjælp, hvis denne er ønsket. De vil få bad, blive luftet dagligt og få tre daglige måltider.
De vil have daglig adgang til bibliotek og til en præst, og hver pensionist vil have tv og alle nødvendigheder på rummet. Der vil være en tilsynsførende myndighed og en ansvarlig daglig leder hvortil man kan klage over manglende omsorg.
De kriminelle vil så til gengæld få lov til at sidde alene, blive glemt på toilettet eller i sengen, få kold mad, blive fejlmedicineret og i det hele taget passe sig selv imedens robotstøvsugeren bryder stilheden og de soner deres brøde.
Vækst i Europa
Jens Joel, MF (S)
I disse dage træffes afgørende politiske beslutninger om EU’s kriseexit. Alt for længe har Europa været i økonomisk skyttegravskrig mellem støtter af Merkels sparekurs og modstanderne af finanspagten.
Den modsætning skal overvindes. Med valget af Hollande er der for alvor skabt momentum for en sund og balanceret krisepolitik. Som i Danmark, hvor strukturreformer og investeringer i nye arbejdspladser går hånd i hånd.
Nu skal der kød på hensigts-erklæringerne. Finanspagten skal suppleres med en vækstpakke. EU’s ubrugte strukturmidler skal overføres til bekæmpelse af ungdomsarbejdsløshed.
Der skal rejses nye penge til investeringer i infrastruktur via projektobligationer, vi skal have en plan for forbedring af det indre marked og om muligt tildele den Europæiske Investeringsbank en mere aktiv rolle for at skabe nye arbejdspladser.
De første skridt mod en ny, vækstorienteret krisepolitik i EU er taget.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,26. maj 2012,"Det kan de kun gøre i samspil med andre mennesker. Derfor er der pædagoger, som lægger hovedvægten i deres arbejde på samspillet med børnene, og på at støtte det enkelte barn i at blive klogere på sig selv og sin omverden. Som taler med barnet, fordi de interesserer sig for det – ikke fordi de vil lære det sprog."
3220,/debat/2015/02/laeserbreve-19,Læserbreve,Redaktionen," Skal økonomisk kaos ties ihjel?
Artiklen »Kronen vakler under Danmark« den 3. februar, der beskriver fygten for at tale om kronens usikre fremtid, udløste stor debat på information.dk. Her er et udpluk af kommentarerne:
Olav Hessellund, information.dk
Man kan vælge at være skrækslagen eller ligeglad, men man kan også vælge at være bekymret for vores folkestyre. Sagen er, at man skal gøre sig klart, at de kræfter, der her er i spil, vil til enhver tid – hvis det passer dem – kunne sætte politikerne på Christiansborg ud af spillet. Så meget for det politiske demokrati. Et demokrati uden folkelig indflydelse på de økonomiske kræfter er kun et halvt demokrati. Hvilket jo er tilstanden i størstedelen af det, vi med en eufemisme kalder den frie verden.
###
Karsten Kølliker, information.dk
Nu er Danmark ikke kendt for at være en first mover i nogen henseender, og uanset hvor voldsomt presset bliver på kronen, er det meget lidt sandsynligt, at der vil blive taget fat på årsagerne til al den uro.
Vi har gennemlevet en kapitalistisk epoke, hvor alle aktører og aktiviteter i verdens lande er blevet kvantificerede, værdisat og gældsat i en stadig accelererende proces. Det har gjort, at den internationale finanskapital på papiret er mange gange større end de enkelte nationalstater. Og således driver denne kapital om som vilde ulve, der søger nyt bytte. Om nationalstaterne bryder sammen under deres angreb, er finanskapitalen komplet ligeglad med. Den har sine egne snævre succesparametre. Snævre i en sådan grad, at de må betegnes som sociopatiske.
Forsvaret mod disse angreb er derfor ikke at frigøre kronen fra euroen, for det vil ikke ændre magtforholdet det mindste. Forsvaret mod disse angreb hedder nationaliseringer, kapitalrestriktioner, revurdering af ejendomsretten, med en enkelt overordnet betegnelse: deglobalisering.
Danmark har før overlevet på mottoet ‘Hvad udadtil tabes, skal indadtil vindes’. Denne strategi er i dag mere påtrængende end nogensinde før. Vi skal rette vores fokus imod, hvordan vi overhovedet får vores samfund til at hænge nogenlunde sammen i en deglobaliseret verden. Festen er forbi, og alle er på vej hver til sit.
###
Søren Blaabjerg, information.dk
Noget af det mest betænkelige er selve nervøsiten over situationen.
En eksplosiv udvikling kan komme til at blive et lavineskred med uoverskuelige konsekvenser, hvor alle på et kritisk tidspunkt prøver at komme først til at redde sig selv og give sorteper videre til de andre, der ikke har været lige så hurtige på aftrækkeren. Det er så nemt at skælde ud på spekulanterne, men alle finansielle aktører er naturligvis med i spillet, idet man søger at sikre sig i tide, ikke bare for at score kassen, men også for at sikre sig mod forventelige risici for tab.
###
Peder Kruse, information.dk
Et systems valutaværdi er et udtryk for arbejdsevnen og graden af orden i husholdningsbudgettet. Også kaldet kreditværdigheden af systemet.
Når ’euroland’ skaber værdi med seddelpressen, falder værdien af de sedler, der forøges i mængde, og kreditværdigheden falder. Herved opstår et naturligt spænd mellem euro og kroner. Investorer spekulerer i dette spænd med udsigt til gevinst, når nationalbanken stopper kampen mod naturlovene, og kronen får lov til at få den kurs, den i realiteten allerede har.
Når det sker, vil det sige bum. Men som med tandpine, er der ingen vej udenom. For når smerterne har lagt sig, er vi langt bedre stillet og har en stærkere valuta.
Eurokrisen har allerede nu kostet kassen, og har efterladt et Europa uden initiativ, uden arbejde eller velfærd. Det er tid at gå en ny vej. En vej, der peger fremad og ud af moradset. Spørgsmålet er, om vi har de politikere, der skal til for at tage initiativ på Danmarks vegne. Det er dem, der står med ansvaret. Men det er svært for dem at indrømme, at befolkningen var klogere ved euroafstemningerne.
###
Sabine Behrmann, information.dk
For en gangs skyld bør man tage politikerne i forsvar. Hvis de snakker panikken op, vil det koste masser af arbejdspladser, og ellers sunde virksomheder vil risikere at skulle lukke. Først kommer de, der ikke kan klare en opskrivning af kronen med 30 procent, og så dem, der ikke kan klare, at konkurrencen med eurolandene bliver tilsvarende billigere. Men dem, der i Danmark jubler højst ved udsigten til en opskrivning, er med stor sandsynlighed offentligt ansatte.
###
Torben Lindegaard, information.dk
Normalt er det ikke muligt for en mikrovaluta at modstå et samlet spekulantpres fra markedet. Hvis ikke Schweiz var i stand til at holde francen overfor euroen, så kan man sagtens tvivle på Danmarks mulighed for at stå imod. Og ikke engang Vesttyskland kunne holde på D- marken, som blev revalueret i 1970’erne og 1980’erne.
Men det mest kreperlige er, at i jo længere tid nationalbanken sælger kroner og øger valutabeholdningen, desto større bliver tabet den dag, banken må smide håndklædet i ringen. Hvis valutabeholdningen udgør 500 milliarder kroner, og hvis revalueringen bliver på 5 procent, så hælder Danmark 25 milliarder kroner ned i lommen på spekulanterne.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,5. februar 2015, Skal økonomisk kaos ties ihjel?
11071,/debat/2011/11/syrien-brug-akut-maegling,Syrien har  brug for akut mægling,Jonathan Steele," Syrien er på randen af borgerkrig, og Den Arabiske Liga synes tåbeligt nok at have besluttet sig for at puste til ilden. Det tegner dystert, når Qatar og Saudi-Arabien, Den Arabiske Golfs høge, og Jordans normalt mere beherskede kong Abdullah tager parti for modstanderne af Syriens Assad-regime.
Selv om al sund fornuft tilsiger, at de arabiske regeringer bør søge at mægle mellem regimet og dets modstandere, har de i stedet valgt at ydmyge Syriens magthavere ved at suspendere dem fra Den Arabiske Liga. Det er ikke tilfældigt, at Algeriet, Libanon og Irak afstod fra at bakke ligaens beslutning op — de har selv har oplevet massiv sekterisk vold og borgerkrigsrædsler. Og især Libanon og Irak har direkte interesse i at hindre omfattende blodsudgydelser i Syrien. De frygter med god grund for store flygtningestrømme, hvis deres nabo kollapser i borgerkrig.
Men faktisk er krigen allerede begyndt. Forestillingen om, at regimet nedskyder ubevæbnede demonstranter, holder ikke længere. Den såkaldte Frie Syriske Hær, der kan operere fra sikre baser uden for Syriens grænser, skjuler ikke, at den går efter at bekæmpe og dræbe Assad-regimets styrker og politi. Hvis det lykkes den at forøge sin styrke, vil den begyndende borgerkrig let kunne tage en mere åbenlys sekterisk drejning med overhængende fare for pogromer.
Opskræmte mindretal
Syriens moderate sunnimuslimer er bekymrede over de stadigt tydeligere militære træk hos fremadstormende oppositionsgrupper som Det Muslimske Broderskab og salafisterne.
Samtidig kan den forløbne uges store demonstrationer i Damaskus og Aleppo til fordel for regimet ikke generelt afskrives som mennesker, der var intimideret eller truet til at møde op.
I mellemtiden dukker Syriens store kristne mindretal sig. Det er opskræmt ved udsigten til at dele skæbne med Iraks kristne, som blev tvunget på flugt, da sekteriske drabsbølger forstærkede betydningen af hver borgers religiøse identitet.
I det nordlige Syrien er kurderne ligeledes nervøse for fremtiden. For selv om regimet aldrig har villet imødekomme deres krav om mindretalsrettigheder, nærer de fleste større frygt for Det Muslimske Broderskab.
Assad-regimet har begået fejl på fejl. Rystet over forårets første protester greb det for hurtigt til rå magt. Og ved at blokere internationale mediers adgang og øge censuren af egen presse og tv, har det givet frit løb for rygter, overdrivelser og fordrejninger af tilfældige optagelser uploadet på YouTube. Regimets tilbud om dialog med oppositionen var tøvende og uoprigtige. De seneste dages angreb på de arabiske ambassader i Damaskus er tåbelige.
Resultatet er, at polariseringen i landet stiger. Regimet fordømmer den udenlandsk baserede opposition, Det Syriske Nationale Råd, som marionet for udenlandske regeringer, mens Rådet omvendt nægter at tale med regimet og insisterer på, at Assad må væk.
Rådet er begyndt at opfordre til flyveforbudszoner og udenlandsk intervention efter libysk model — begge dele vil yderligere tilskynde til borgerkrig. Den indenlandske opposition er ikke gået så langt, men kan blive skubbet i den retning, hvis situationen tilspidses.
Ingen oplagt mægler
Der er akut behov for international mægling, der sigter på demokratisk overgang og beskyttelsesgarantier for og anerkendelse af alle minoriteter — herunder alawitterne, som den herskende elite tilhører. Risikoen for hævngerrig magtovertagelse fra det sunnimuslimske flertals side er faretruende stor.
At kræve Assad-familiens afgang kan kun give bagslag, medmindre der tilbydes amnesti. Heldigvis har Den Internationale Straffedomstol endnu ikke sat sig i bevægelse — det ville gøre krisen endnu værre.
Den Arabiske Liga har givet Syrien tre dage til at acceptere civile og militære observatører i landet. Man kan kun håbe, at det kan blive ansatsen til seriøs mæglingsindsats.
Den bedste model er den aftale, der efter samtaler i Taif i Saudi-Arabien i 1989, afsluttede Libanons borgerkrig. Den blev forhandlet igennem af libanesiske partier og interessegrupper, men saudisk støtte til processen var helt afgørende. Om Saudi-Arabien kan spille en lignende rolle i dag, er tvivlsomt. Med opbakning fra Obama-regeringen synes monarkiet mere opsat på en antiiransk mission. Planen kan være at vælte Syriens shialedede styre f0r derved at rette et alvorligt anslag mod dets protektor i Iran.
Tyrkiet og FN ude
Tyrkiet forsøgte at mægle i Syrien sommer, men Assad-regimet var ikke lydhør, fordi Tyrkiet samtidig hjalp den syriske opposition med at organisere sig i Istanbul.
Fra at være splittet mellem ønsket om at opretholde gode forbindelse til både nabolandet Iran og de arabiske sunni-regimer har Tyrkiet nu valgt side til fordel for Assads modstandere. Pres fra USA samt Washingtons vilje til at vende det blinde øje til Tyrkiets militære angreb mod kurdiske guerillabaser i Nordirak kan have spillet en rolle for den beslutning.
I teorien kan FN mægle, men dets bestræbelser på at mægle i Libyens borgerkrig fik ikke støtte fra de vestlige medlemmer af Sikkerhedsrådet. Deres anti-Assad-holdning og modvilje mod amnesti tyder på, at de fortsat er uvillige til at søge fred i Syrien. Kun Rusland har været klog nok til at støtte dialogen. Det sendte man et stærkt signal om, da syriske oppositionsfolk i denne uge besøgte Moskva.
Den Arabiske Liga kan endnu nå at udpege en gruppe fremtrædende uafhængige arabere, der kan lytte til alle den syriske krises sider og søge en ny ’Taif’-løsning. Holdet bør omfatte såvel shia- som sunni-medlemmer. Men først må Den Arabiske Liga modstå det anti-iranske hysteri, som USA, Israel og saudierne har pisket op omkring Golfen. I modsat fald havner Syrien i den totale borgerkrig.
 
Jonathan Steele er udenrigspolitisk kommentator og seniorkorrespondent
© The Guardian og Information
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",8.0,19. november 2011,E-mail *
10889,/debat/2011/12/laeserbreve-7,Læserbreve,Informations Webredaktion," Warming sminker tal
Finn Rudaizky, Medlem af BR, (DF)
Ifølge anonyme socialrådgivere bryder Københavns Kommune loven. Sager om truede børn sminkes, så det ser ud som om, kommunen lever op til kravet om at følge udsatte børn tæt.
Kommunen har ansvaret for børn og unge med sociale og psykiske problemer. Socialrådgiverne har på møder med socialborgmester Mikkel Warmings (EL) forvaltning forgæves forsøgt at få sminkningen af tallene standset.
Vi vil gerne have belyst, hvilke konsekvenser den form for snyd har for børnene. Vi ønsker svar på, hvordan man fremover vil sikre, at de udsatte børn får de ydelser, de har krav på.
Det kan for eksempel være et lovkrav om tidsfrist for en børnefaglig undersøgelse, eller et lovpligtigt tilsyn på et anbringelsessted. Det er uetisk, at man skjuler de faktiske problemer.
I DF ønsker vi at komme til bunds i sagen, for børnenes skyld, og vi kan ikke gå ind for, at socialforvaltningen undersøger sig selv. Vi har derfor sendt en forespørgsel til borgerrådgiveren samt til kommunens interne revision med anmodning om, at de foretager en uvildig undersøgelse af de sminkede sager.
Desuden ønsker vi at få oplyst, om der i relation til sminkning af børnesagerne, er grundlag for en politianmeldelse.
Diplomaternes COP17-sejr
Henrik Stubkjær og Mattias Söderberg, Folkekirkens Nødhjælp
COP17 er slut, og det er tid til at gøre status. Vi kalder det en sejr for diplomatiet, men et nederlag for fattige.
Selve den præstation at få USA, Indien og Kina med i en fremtidig bindende klimaaftale er en sand diplomatisk sejr. Men klimaforhandlinger er ikke til blot for at gøre diplomater, embedsmænd og politikere glade. Formålet er at bremse klimaforandringer og hjælpe de fattigste og mest udsatte lande med at tilpasse de allerede omskiftelige klimaforhold.
For de mest udsatte blev klimatopmødet ikke nogen succes. Det som embedsmænd og politikere kunne blive enige om i Durban, var en aftale om at bremse klimaforandringerne, men først i 2020. Det er ganske enkelt for sent.
Ifølge videnskaben bør klodens udledning af drivhusgasser toppe i 2015, og derfor kan handling ikke vente. Derfor løser aftalen ikke klodens klimaproblemer, tværtimod forværres situationen.
En håndfast sejr fra Durban er dog den grønne fond. Det er her, at de rige lande skal overføre noget af den kompensation for de forvoldte klimaskader, som de fattige lande i dag kæmper med.
Desværre mangler pengene, og fonden er stort set tom. På bunden ligger de 100 millioner kroner, som Danmark ganske flot har lovet. Men andre rige landes bidrag mangler. Dermed står det lidt hen, om fonden er en succes eller ej.
Hvad laver fabrikken?
Joachim Nielsen, Humlebæk
Hvis Danmark er en taberfabrik, Ole Birk Olesen (LA), hvorfor er der så ingen fattige, Joachim B. Olsen (LA)?
Alle studerende forsinkes
Jørgen Thorslund, uddannelsesdirektør, UC Lillebælt
Frafaldet er for stort på læreruddannelsen, skriver Information 14. december. Kun 69 procent fra årgang 2006 har gennemført efter normeret studietid plus et år. Dette er et væsentligt problem, som mange gode kræfter har løsningsforslag til.
Men hvad med alle de universitetsuddannelser, der har endnu lavere gennemførelsesprocenter? For samme årgang er det i gennemsnit kun mellem 43 og 62 procent af studerende på universitetsuddannelserne, som har gennemført deres bachelor. Det må da kalde på endnu større bekymring, ikke?
Håbløs læreruddannelse
Mette Bock, forskningsordfører, (LA)
De unge dropper ud af læreruddannelsen i stor stil og for at rette op på det store frafald, foreslår uddannelsesminister Morten Østergaard her i Information 14. december at flere frafaldne universitetsstuderende skal lægge vejen forbi seminarerne.
Umiddelbart lyder ideen sympatisk, men der tale om en dyr lappeløsning, der giver et helt forkert signal: Magter du ikke universitetet, kan du nok klare en læreruddannelse!
I stedet burde ministeren undersøge, hvorfor mange universitets- og lærerstuderende dropper ud af deres uddannelser, ligesom Morten Østergaard burde spørge sig selv om, hvordan vi kan gøre det mere attraktivt for de unge at vælge lærergerningen, der er et af de vigtigste erhverv i dette samfund.
Læreruddannelsens største problem er, at loven er håbløs. Den underminerer de faglige miljøer på læreruddannelserne, og gør det desuden meget lidt attraktivt for unge, der ønsker at koncentrere sig om bestemte faggrupper, at søge læreruddannelsen, der i dag vil alt og intet på samme tid.
Tag fat om ondets rod, minister — i stedet for at lave lappeløsninger, der ikke vil gøre noget godt for læreruddannelsen.
Eksporten buldrer løs
Herluf Andersen, Sandvad
Er Danmark i krise? Studerer man væksten i vores eksport viser det sig, at det i hvert fald er et meget relevant spørgsmål at stille.
I 2008, som regnes for at være det sidste år af højkonjunkturen, udgjorde Danmarks eksport 583 milliarder kroner. Der var så et voldsomt dyk i 2009 til 491 milliarder kroner, i 2010 var den på 549 milliarder kroner, og hvis eksporten i sidste kvartal af 2011 forbliver den samme som gennemsnittet for de første 3 kvartaler, vil den i 2011 blive på 605 milliarder kroner.
Så stor eksport er aldrig tidlige set. Og der er overskud på vare- og tjenestebalancen på 103 milliarder kroner, som er opnået samtidig med 185.000 færre beskæftigede på det private arbejdsmarked, der endog samtidig har faldende realløn.
Nogen må da have tjent penge ved den stigende eksport eller er den kommet helt af sig selv?
Europagten er udemokratisk
Bjørn Bennike, Ejby
Den radikale EU-ordfører Sofie Carsten Nielsen har meldt ud, at en folkeafstemning om europagten ikke er nødvendig, fordi den ikke berører det danske euroforbehold.
Men europagten kræver, at en bestemt konservativ politik indskrives i landenes forfatninger eller i tilsvarende lovgivning. Politiske retningslinjer kan desuden kræves gennemført i pagtlandene.
Hvis alle pagtlande skal forpligtes til at betale den sydeuropæiske gæld, vil det også ske gennem europagten. En af metoderne kan være fælles EU-obligationer. Før vi overhovedet har haft en debat om Euro-pagten, mener den radikale Sofie Carsten Nielsen, hun kan vurdere den.
Men europagten går langt udover de forpligtelser, danskerne afviste ved en folkeafstemning i 2000. Man skylder naturligvis den danske befolkning at lade en så vidtgående aftale komme til en folkeafstemning. Specielt når et klart flertal i befolkningen ved den sidste folkeafstemning i år 2000 afviste dansk medlemskab af europrojektet.
Vi ved, politikerne ikke respekterer demokratiet. Derfor må borgerne kræve det gennemført.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,20. december 2011,E-mail *
3320,/debat/leder/2015/01/pegidadk,Pegidadk,Mette-Line Thorup," Politiets tal for antal deltagere i Pegida-demonstrationerne:København: 200 deltagere i Pegida-demonstrationen, 300 i moddemonstrationen.Aarhus: 30 deltagere i Pegida-demonstrationen, 300 i moddemonstrationen.Esbjerg: Stop Islamiseringen af Danmark (SIAD) organiserede demonstrationen. Mellem 70 og 100 deltagere, 400 moddemonstranter.                        Ritzau
Den lakoniske beskrivelse fra det nationale nyhedsbureau vidner om, at den danske afdeling af den antiislamistiske tyske Pegida-bevægelse havde et beskedent fremmøde til sine demonstrationer i forgårs.Pegidadk med psykolog og tidligere medlem af Dansk Folkeparti Nicolai Sennels i spidsen har bevidst lagt afstand til højreradikale kræfter. Sennels tale foran Statens Museum for Kunst i forgårs var også bevidst omfavnende og blød, henvendt til ’almindelige middelklassedanskere’, som er forfærdede over terrorangrebet i Paris og militant islamisme. Muslimer var velkomne, havde Sennels understreget. Dem var der til gengæld meget få af i forgårs.
Ligesom der heller ikke var mange af de børn, Sennels havde gjort til symbolet på den »hyggelige« manifestation, man ønskede sig. I stedet var de fremmødte, flere med dåseøl og fakler, pakket ind i politi og journalister.
Sennels er blevet beskrevet som tilhørende DF’s højrefløj og stærkt islamkritisk. Men til denne lejlighed havde han ikke noget imod, at folkene i SIAD synes, han er for »moderat«, som han fortalte Information lørdag.
Den distinktion mellem de yderste højreradikale elementer, der har forbindelse til de forskellige danske Pegida-initiativer rundtom i landet, og københavnerafdelingen, er yderst kalkuleret, og spørgsmålet er, om det virker? Er der grobund for at artikulere frygt for islam, indvandring, tab af jobs og velfærdsgoder blandt bredere befolkningsgrupper, som det har været tilfældet i Tyskland, hvor moddemonstrationerne dog har været større end selve demonstrationerne?
Ikke som det ser ud lige nu. Danmark har i knap to årtier haft et politisk klima, hvor islam- og indvandrerkritiske holdninger har udgjort et effektivt springbræt for DF, mens en stadig strammere udlændingepolitik er sanktioneret af et bredt politisk flertal. Til sammenligning har Tysklands politiske establishment qua sin historiske erfaring i højere grad lagt låg på kritik af islam.
Omvendt kan det ikke afvises, at DF’s bevægelse ind mod den politiske midte i velfærds- og fordelingspolitiske spørgsmål samt det faktum, at krisen har sendt udlændingetemaet længere ned på vælgernes prioriteringsliste, giver plads for en ny bevægelse i Danmark, der i højere grad slår sig op på islamkritiske holdninger. Kalkulen i DF’s ledelse er angiveligt, at vælgerne på udlændingeområdet går efter den rene vare. Ikke et kopiprodukt uden parlamentarisk indflydelse. Ifølge målinger fabrikeret af Socialdemokraterne til internt brug, men gengivet i Weekendavisen, foretrækker et meget stort flertal blandt vælgerne den blå udlændingepolitik, helst formuleret af DF. Opbakningen til DF i udlændingepolitikken er ifølge avisen markant større end den tilslutning, partiet kan forvente ved et valg.
Dansk Folkeparti har i årevis ført klapjagt på medlemmer med racistiske holdninger. Dem er der ikke plads til i et parti, der har fat i en femtedel af danskerne. Men samtidig holder de en lille dør på klem. Og i den står Mogens Camre. Han sikrer, at den stærkt indvandrer- og islamkritiske retorik, som ikke længere anses som stueren i partiet, stadig har en prominent position i partiet, hvorfra han kan appellere til de mest yderligtgående blandt vælgere og medlemmer. Camre deltog da også som den eneste fremtrædende DF’er i demonstrationen i går. Hvis ikke Camre varetager netop denne funktion, hvordan så forklare, at partiet holder fast i en mand, hvis seneste kontroversielle udtalelse gik på, at han fik en »underlig fornemmelse« af, at en journalist med mellemøstlige aner interviewede integrationsminister Manu Sareen, der har indiske rødder. Alle andre udrenses. Blødsødne er de jo ikke i DF’s top.
Det er DF’s balancegang i spørgsmålet om Pegida. Meget taler for, at partiets forfinede fornemmelse for folkedybet er intakt. Det betyder til gengæld ikke, at andre demokratiske kræfter ikke skal holde et særdeles vågnet øje med yderligtgående grupper, der forsøger at profitere på terroren i Paris ved at skabe splittelse og polarisering mellem danskere
",0.0,21. januar 2015,"Ikke som det ser ud lige nu. Danmark har i knap to årtier haft et politisk klima, hvor islam- og indvandrerkritiske holdninger har udgjort et effektivt springbræt for DF, mens en stadig strammere udlændingepolitik er sanktioneret af et bredt politisk flertal. Til sammenligning har Tysklands politiske establishment qua sin historiske erfaring i højere grad lagt låg på kritik af islam."
7256,/debat/2013/06/bono-hjaelper-afrikanere-ved-stjaele-stemme,Bono hjælper ikke afrikanere ved at stjæle deres stemme,George Monbiot," 
	Det var slemt nok i 2005. Dengang sukrede Bono og Bob Geldof på G8-mødet i Skotland Tony Blair og George Bush Jr. ind i rosende ord, mens de stadig var dybt involveret i det slagtehus, de havde forvandlet Irak til. På et tidspunkt sad Geldof tilmed, i både overført og bogstavelig forstand, på Tony Blairs skød.

	Afrikanske aktivister beskyldte dem for at overdøve en kampagne for global retfærdighed med en kampagne for velgørenhed. Men denne gang er det endnu værre.

	Idet Storbritannien atter er vært for et G8-møde, er en kampagne finansieret af Bono, med hvilken Geldof samarbejder, tilsyneladende i færd med at hvidvaske G8’s politikker i Afrika.

	Bonos tvivlsomme alliancer

	Da USA var vært for sidste års G8-møde, blev The New Alliance for Food Security and Nutrition skudt i gang. Denne alliance presser afrikanske lande til at indgå aftaler, som tillader udenlandske virksomheder at overtage deres jord, patentere deres såsæd og monopolisere deres fødevaremarkeder.

	Ved systematisk at ignorere sine egne befolkningers modstand har seks afrikanske regeringer indgået aftaler med virksomheder som Monsanto, Cargill, Dupont, Syngenta, Nestlé og Unilever til gengæld for løfter om bistand fra Storbritannien og andre G8-nationer.

	En bred vifte af aktivister, både i Afrika og Europa, er rasende over denne New Alliance. Men ONE-kampagnen, medfinansieret af Bono, har taget alliancen i forsvar. En artikel, kampagnen offentliggjorde i sidste uge, var bemærkelsesværdig på flere måder: ved at sætte lighedstegn mellem de afrikanske ledere og befolkningernes interesser, ved at overdrive små afrikanske virksomheders rolle og mest af alt ved end ikke at nævne den uretfærdighed, der er grundstenen i New Alliance – markedsføringen af en ny bølge jordovertagelser. Min nysgerrighed var vakt.

	Det første, jeg fandt ud af, var, at Bono også har lovprist New Alliance i en tale kort før G8-mødet i USA. Det næste, jeg fandt ud af, var, at store dele af ONE-kampagnens finansiering kommer fra Bill og Melinda Gates Foundation, og at to herfra sidder i ONE’s bestyrelse. Fonden har arbejdet med agrobusinessgiganten Cargill og den bioteknologiske virksomhed Monsanto, hvor den også har store aktieposter.

	Til anklagerne om jordovertagelser i Afrika har Bill Gates svaret – stik imod de fortvivlende beviser og den massive modstand fra afrikanske bønder – at »mange af disse jordhandler er velgørende, og det ville være synd og skam, hvis de blev forhindret, blot fordi nogle vestlige grupper ser anderledes på det« (bemærk hvordan afrikanere selv konstant bliver skrevet ud af denne historie).

	»Humanitært dække«

	Den tredje ting, jeg fandt ud af, var, at der går en lang historie forud. I sin fantastiske bog The Frontman: Bono (in the Name of Power), som netop er udkommet i Storbritannien, fastholder den irske akademiker Harry Browne, at »Bono i snart tre årtier som offentlig person har (…) styrket elitens diskurser, fremført ineffektive løsninger, talt ned til de fattige og kysset røv på de rige og magtfulde«.

	Hans tilgang til Afrika er en »smart kombination af traditionel missions- og kommerciel kolonialisme, i hvilken den fattige verden eksisterer, som noget, den rige verden må fuldende«.

	Browne mener, at Bono er blevet »det globale teknokratis omsorgsfulde ansigt«, som uden nogen form for mandat har indtaget rollen som talsperson for Afrika og siden brugt den rolle til at tilbyde de vestlige ledere »humanitært dække«.

	Hans fremstilling af Vesten som Afrikas frelser uden diskussion af de ødelæggelser, G8-nationerne forvolder, har undergravet kampagner for retfærdighed og ansvarlighed og samtidig legitimeret det neoliberale projekt.

	Bono hævder at »repræsentere de fattigste og mest sårbare mennesker«. Men når jeg har talt med en bred vifte af aktivister fra både den fattige og rige verden i kølvandet på ONE-kampagnens artikel i sidste uge, har jeg hørt den samme klage gentaget igen og igen: Bono og hans lige har overtaget det politiske rum, som ellers kunne have været indtaget af de afrikanere, der bliver talt om. Fordi verdens ledere ser Bono som de fattiges repræsentant, bliver de fattige ikke inviteret til selv at tale.

	En fornøjelig bestyrelse

	ONE-kampagnen forekommer mig at være en type organisation, som John le Carré eller Robert Harris kunne have opfundet. Den hævder at arbejde på vegne af de ekstremt fattige. Men dens bestyrelse udgøres primært af mangemilliardærer, erhvervsaristokrater og amerikanske beslutningstagere. Bestyrelsesmedlemmerne tæller f.eks. Condoleezza Rice, tidligere sikkerhedsrådgiver og udenrigsminister for George W Bush. Hun ledsages af Larry Summer, der har været cheføkonom i Verdensbanken under organisationens mørkeste strukturelle tilpasningsdage, og som amerikansk finansminister var han med til at gennemføre den deregulering af Wall Street, vi alle har haft så stor fornøjelse af siden. Howard Buffett, der også har siddet i bestyrelsen for agrobusinessgiganten Archer Daniels Midland samt Coca-Cola og fødevarevirksomhederne ConAgra og Agro Tech, sidder der også.

	Blot to af bestyrelsens medlemmer er afrikanere. Den ene en mobilkonge, den anden Nigerias finansminister, som tidligere har været administrerende direktør for Verdensbanken. Kunne man ønske nogen bedre repræsentanter for de ekstremt fattige?

	Når en organisation konstant, som ONE gør, fortæller dig, at den er en ’græsrodskampagne’, kan du roligt regne med, at den ikke er det, der ligner. Med Bonos edderkoppespind af virksomheder og økonomiske interesser kommer det heller ikke som noget stort chok, at ONE ikke har global skatteretfærdighed på dagsordenen.

	En udbredt om end tvivlsom anekdote lyder, at Bono under en koncert i Glasgow begyndte at klappe langsomt i hænderne og sagde: »Hver gang jeg klapper, dør et barn i Afrika,« hvorpå en fra publikum råbte: »Så stop dog for helvede med at klappe.«

	Det er et godt råd, og jeg ville ønske, han fulgte det.

	 

George Monbiot er journalist, forfatter og aktivist

© The Guardian og Information Oversat af Nina Trige Andersen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,20. juni 2013,"	En udbredt om end tvivlsom anekdote lyder, at Bono under en koncert i Glasgow begyndte at klappe langsomt i hænderne og sagde: »Hver gang jeg klapper, dør et barn i Afrika,« hvorpå en fra publikum råbte: »Så stop dog for helvede med at klappe.«"
11004,/debat/2011/11/kastrerede-folkekirke,Den kastrerede folkekirke,Dennis Nørmark," I 1999 skrev sognepræst Bent Feldbæk kirke- og danmarkshistorie, da han som den første og eneste præst blev dømt til ikke længere at måtte praktisere i den danske folkekirke.
Balladen begyndte, da han i pinsen 1983 meddelte sin biskop, at han ikke længere agtede at følge dåbsritualet efter den standardiserede praksis i statskirken. I stedet for at døbe ’i’ Faderens, Sønnens og Helligåndens navn, havde Feldbæk draget den teologiske konklusion, at det ikke var ham som præst, der kunne optage det lille barn i den kristne tro. Dette måtte være noget, individet selv opsøgte, for kun på den måde kunne troen blive levende og personlig for den enkelte. Han kunne godt døbe ’til’ treenigheden, men så måtte det være op til den modne kristne at gøre arbejdet færdigt senere.
Vi springer nogle ganske få år frem i tid. Nærmere bestemt til 2005, hvor en lignende præsteret blev planlagt, for at dømme den nu hero-stratisk berømte Thorkild Grosbøll. Sagen fik dog et andet forløb, hvor Grosbøll kunne blive i kirken, under opsyn fra biskop Jan Lindhardt. Grosbølls brøde var, at han ikke troede på Gud eller for den sags skyld det andet »tomme snak om mirakler og evigt liv«, som han selv beskrev det.
Konklusionen er sådan set ligetil og udtrykker i sin essens folkekirkens raison d’etre og ditto tragedie. Præsten, der forlangte reel guds-tro af sin menighed, fik anvist døren, præsten, der ikke forlangte det fjerneste af nogen, kunne få lov til at blive. Årsagen er, at i den danske folkekirke er ingen dybest set interesseret i at udfordre nogen som helst — og allernødigst medlemmerne — for kun således tror kirken, at den kan gøre sig håb om at fortsætte sin eksistens som traditionsfællesskab og kulturhus; ved at pille Gud ud af ligningen.
Religion eller kultur?
Den danske folkekirke bliver igen og igen genstand for religionssociologisk granskning her og i udlandet. For hvordan kan man have en kristen kirke, hvor Gud spiller så minimal en rolle, og hvor kun cirka halvdelen af medlemmerne faktisk tror på ’noget’ guddommeligt, og hvor kun 25 procent af danskerne tror, at Jesus er Guds søn (en ret essentiel del af kristendommen). Skandaløst? Næppe for de én ud af 12 præster, som slet ikke mener, det er vigtigt at tro på Gud for at være kristen. Så længe man bare husker at betale.
Og tro endelig ikke, at noget af det overstående får ret mange af de resterende 11 teologer og præster til at rykke uroligt i sædet. De ved det ganske udmærket, og de fleste er bedøvende ligeglade med situationen. For den danske folkekirke har nemlig fundet en elegant balance af statssubsidieret religiøsitet, der ikke er så religiøs, at det gør noget. Ja, faktisk viser undersøgelser foretaget af etnologen Ina Rosen, at danskere i høj grad, og meget effektivt, netop opdeler imellem deres kristendom og religiøsitet. De mener nærmest ikke, at deres kirke er en rigtig religion, men snarere et kulturelt tilhørsforhold. Og igen, så længe de betaler, så går det nok også.
På sin blog i Berlingske jublede sognepræst Kathrine Lilleør i år over, at en ny undersøgelse viste, at danskerne ikke længere var så af- visende over for kristendommen, som man skulle tro. Flere var nemlig begyndt at tro på en »åndelig kraft« fremfor den mere klassiske gud, og samtidig droppede de troen på det mere dogmatiske i kristendommen.
Lilleør kunne næsten ikke få armene ned. Det vigtigste var, at tilhængerskaren var øget, at det så alligevel ikke kunne ses på det stødt faldende medlems- og dåbstal og den nærmest dramatiske øgning af udmeldelserne, var sagen lidt uvedkommende. Folk havde forstået, at kristendommen ikke gav nogen form for begrænsninger og ikke ønskede nogen særlig konkret gudstro af nogen, og at varen nu solgte bedre, fordi den forefandtes i en lidt billigere og mere udvandet version, var i den sammenhæng af mindre betydning.
Det skal altså være let at være medlem af kirken. Til gengæld skal det være svært at komme ud. Da VKO-regeringen i sommer meldte ud, at det skulle blive lettere at melde sig ud af folkekirken (blandt andet ved at gøre det digitalt, så der bare var tale om et enkelt klik med musen), væltede kritikken ind fra præsterne. De så det som et angreb på hele institutionen. Ingen af dem forklarede særlig overbevisende, hvorfor det skulle være mere besværligt at melde sig ud af folkekirken end at melde sine unger ud af børnehaven. Måske fordi svaret også her var alt for pinligt: Man kunne risikere, at folk faktisk tog deres tro op til genvurdering, vejede den op over for kirkeskatten, fandt den for let og opsagde samarbejdet — fordi det var så enkelt.
Åndelig dovenskab
Inden længe skal vi have homoseksuelle vielser i folkekirken. Kirken skal følge med tiden, og skønt der stadig står, at det er en synd i Biblen, så har folkekirken efterhånden vænnet sig til at sælge ud af alt andet, så et forbud fra eller til kan efterhånden næppe gøre nogen forskel.
For den danske folkekirke har uendelig lidt med en egentlig religion at gøre. Foretagenet ligner mere og mere en intellektuel klub af ceremoniledere, der varetager et uhyre kompliceret filosofisk idéhistorisk apparat, som ingen af religionens tilhængere i øvrigt har nogen jordisk chance for at forstå mere end en flig af.
Den største fornærmelse fra den ny ateismes side har således altid været, at man tillod sig at sammenligne den lutheranske protestantisme med al mulig anden religion eller åndemaneri. Det var ganske enkelt et slag mod de universitetsuddannede embedsmænds forfængelighed. De kunne slet ikke genkende billedet af deres folkekirke som en rigtig religion. Og deri har de ret. Men i virkeligheden er det en skam, for på den måde er folkekirken reelt et stykke falsk markedsføring, hvor manualen ikke skal tages seriøst, ordene intet konkret betyder, salmerne blot er ord, der rimer, og Fadervor svarer til en børneremse (ja, det var faktisk det argument, der blev brugt af skoleledere, der for et par år siden skulle forsvare, at deres elever bad Fadervor i forbindelse med morgensamlingen i den sekulære danske folkeskole).
På den måde udvikler statskirken også en art åndelig dovenskab. Ingen bliver nødt til at tage aktivt stilling til sin tro eller mangel på samme, for der er ingenting at tage stilling til. Man kan alligevel få det, som man vil have det.
Det er en bredt accepteret religionssociologisk pointe, at netop monopolkirkerne på det europæiske kontinent lige så stille suger ilten ud af den stærke tro, og således er staten mere end nogen anden skyld i den åndelige deroute, som den danske folkekirke dyrker som sin eksistensberettigelse.
Man dyrker ’den lille tro’, som det med en velkendte eufemisme hedder inden for det småpinlige selskab, hvor brandudsalget på hylderne har været så enormt, at de få præster, der måtte være tilbage, og som tager evangeliet seriøst, til tider udsættes for så megen kollegial mobning, at de ofte skamfuldt må klappe i igen.
Gud vs. samfund
Folkekirken er for alle, fordi den intet kræver. Og det er netop det fine ved den, hævder en hoben konservative tænkere i disse år. For så er den rummelig og kan derfor samle hele nationen. Ingen kan slå sig på en tro uden kanter. Det er dog yderst tvivlsomt, om ret mange af dem reelt selv tror, for normalt består lovprisningen af institutionen i en henvisning til kirkens stabiliserende karakter, skabelse af sammenhængskraft og rollen som bolværk imod Islam — ikke dens åndelige kvaliteter.
Således er folkekirkens ydmygelse i virkeligheden total, når kirken her af sine egne tilhængere reduceres til noget rent instrumentelt. Nøjagtig samme hypotese er i øvrigt velkendt fra den strukturfunktionalistiske, og overvejende venstreorienterede, religionssociologi fra Emile Durkheim og frem: Kirken har intet med gud at gøre, men alt med samfundet.
Den danske folkekirke har sejret ad helvede til. I sin iver efter at tækkes alle har den udvandet sig selv, og det eneste, der reelt kan red- de den, rent åndeligt, er faktisk en adskillelse fra den stat, der gang på gang har anmodet den om at skrotte princip på princip, således at alle statens skatteborgere til sidst kunne føle sig hjemme der.
Og præsterne, de kan græde krokodilletårer hele vejen ned til kirkebøssen. For hvilken gejstlig med øje for sin egen privatøkonomi tør reelt sige det, som det er?
 
Dennis Nørmark er antropolog og forfatter




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",12.0,1. december 2011,"Det skal altså være let at være medlem af kirken. Til gengæld skal det være svært at komme ud. Da VKO-regeringen i sommer meldte ud, at det skulle blive lettere at melde sig ud af folkekirken (blandt andet ved at gøre det digitalt, så der bare var tale om et enkelt klik med musen), væltede kritikken ind fra præsterne. De så det som et angreb på hele institutionen. Ingen af dem forklarede særlig overbevisende, hvorfor det skulle være mere besværligt at melde sig ud af folkekirken end at melde sine unger ud af børnehaven. Måske fordi svaret også her var alt for pinligt: Man kunne risikere, at folk faktisk tog deres tro op til genvurdering, vejede den op over for kirkeskatten, fandt den for let og opsagde samarbejdet — fordi det var så enkelt."
9999,/debat/2012/05/laeserbreve-15,Læserbreve,Informations Webredaktion," Utopi fra kongen af Swaziland
Peter Kenworthy, Afrika Kontakt
»De fleste har internetforbindelse på deres telefon – Jeg tror at næsten alle i Swaziland er på Facebook«. Prinsesse Sikhanyiso, som er Swazilands enevældige kong Mswati III’s ældste datter, og som lige har taget en kandidatgrad i digital kommunikation i Australien, kunne ligeså godt have sagt »lad dem spise kage.«
Kun lidt over 95.000 mennesker i Swaziland er på internettet, ud af en befolkning på 1,3 millioner. Langt mere alvorligt er dog, at to tredjedele af befolkningen overlever for under 1 dollar om dagen, mange kun ved fødevarehjælp fra FN. Mon de er på Facebook?Prinsessens far, Kong Mswati III, er lige så virkelighedsfjern som sin datter. I en tale til parlamentet i februar, bad han alle swazier om at arbejde hårdere for at redde landets økonomi, som han selv har kørt i sænk.
Det kom fra en mand som har en personlig formue på over 1 milliard, som har råderet over en fond på over 50 milliarder, og som for nyligt gav sig selv et luksusfly i fødselsdagsgave.
Folkekrav om afstemning
Rina Ronja Kari, talsperson, Folkebevægelsen mod EU
Der kan vist ikke være tvivl om, at vælgerne i Grækenland og Frankrig har sendt et klart signal: De er trætte af EU’s voldsomme nedskæringspolitik, og de ønsker fokus på, at der bliver skabt arbejdspladser frem for nedskæringer i velfærden.
Det kommer blandt andet til udtryk ved at Frankrigs nye præsident har krævet Finanspagten til genforhandling – det er netop en traktat, der foreslår nedskæringer over en bred kam, og som ikke giver plads til en kickstart af økonomien.
Det ville være dejligt, hvis den danske regering ville lytte til kritikken og gå sammen med socialister og socialdemokrater fra hele EU i modstand med pagten. Eller som minimum bare spørge den danske befolkning om finanspagten.
Når vi i slutningen af maj afleverer over 30.000 underskrifter på kravet om en folkeafstemning, så er det jo netop et udtryk for, at befolkningen gerne vil høres.
Kaffe og bar røv
Jørgen Knuthsen, Borre
’En kop kaffe set fra oven’ var overskriften på en billedserie 5. maj. Først fik jeg lidt ondt af fotografen, 29 år og stadig studerende, hun måtte da være dumpet et par gange. Men nej, hun studerer renskuret skønhed, siger hun.
Man tænker straks på ryddede køkkenborde og nyvaskede babyer. Skal disse foto drage vore sind i retning af mindfulness, meditation og øjeblikke af sjælefred, eller er det blot den gode gamle sang om ’udsigten fra det kvindelige univers’ som gentages i det uendelige? Som fotografen selv siger: »Jeg fotograferer noget, jeg synes er pænt.«
Hvad er det fraværet af dynamik, bevægelse, udfordring og provokation i de viste fotos skal fortælle os om vores tid? En kop kaffe set fra oven. En bar røv set fra neden kan også være pænt.
Uvigtige tal, Vestager
Niels I. Meyer, Hørsholm
Information henviser 2. maj til Margrethe Vestagers (R) såkaldte konvergensprogram, der har regnet sig frem til et hul i statskassen på 7 milliarder kroner i 2020.
Hvis Vestager tror, at dette beskedne tal har nogen relevans eller troværdighed, bør hun tænke på, at det danske statsunderskud på mindre end seks måneder blevet 36 milliarder kroner mindre end finansminister Corydon regnede sig frem til lige efter valget i september.
Det er hul i hovedet at tillægge et beregnet underskud på 7 milliarder kroner om otte år nogen som helst værdi for planlægningen i dag. I stedet bør Vestager og Corydon gøre mere ud af regeringens proklamerede fremskyndelse af påtrængende offentlige investeringer til gavn for den nuværende arbejdsløshed.
Behandlinger skal samles
Vibeke Storm Rasmussen, regionsrådsformand (S)
I øjeblikket behandler Region Hovedstaden spiseforstyrrelser på ni forskellige centre. Det står i skærende kontrast til det somatiske område, hvor vi samler vores specialister på få steder for at sikre et højt fagligt niveau.
Derfor har vi i Region Hovedstaden sendt et forslag i høring om at samle behandlingen ét sted, og ikke længere opdele centrene efter patienternes alder. Det vil gøre det nemmere at udnytte ressourcerne maksimalt og at kombinere viden om behandling af børn og voksne.
Samtidig vil det både øge antallet af sengepladser med 20 procent, og skabe sammenhængende patientforløb. Inden for samme klinik vil vi kunne tilbyde behandling under indlæggelse, ambulant og i patientens eget hjem.
Region Hovedstadens har ikke tradition for dette samarbejde, og derfor er pårørende og personalet bekymrede, men erfaringer fra Sverige, Sjælland og Midtjylland er gode. Der er tale om skrøbelige mennesker, som har samme behov for behandling uanset alder.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,10. maj 2012,"Region Hovedstadens har ikke tradition for dette samarbejde, og derfor er pårørende og personalet bekymrede, men erfaringer fra Sverige, Sjælland og Midtjylland er gode. Der er tale om skrøbelige mennesker, som har samme behov for behandling uanset alder."
3767,/debat/2014/11/frit-fald-igennem-sikkerhedsnettet,Frit fald igennem sikkerhedsnettet,Cecilia Banfi," Jeg har mistet min ret til dagpenge. Jeg er officielt ude af systemet og ovre i et andet og mindst ligeså uhyggeligt regi. Det hedder »midlertidig arbejdsmarkedsydelse«, og det er sidste skridt inden den berygtede kontanthjælp.
Det er faktisk sådan, at jeg igennem de seneste par uger har forsøgt at indstille mig mentalt på denne overgang, samtidig med at jeg igennem de seneste måneder har sendt godt 150 ansøgninger også om løntilskud og virksomhedspraktik. Men både plan A (ordinært job) og plan B (løntilskud og virksomhedspraktik) har tilsyneladende spillet fallit, for jeg har ikke noget job.
Nu tilhører jeg ikke længere akademikercentret på mit jobcenter. Når man kommer på arbejdsmarkedsydelse, hører man til den store gruppe af kontanthjælpsmodtagere. Jeg føler mig bestemt ikke for fin til at omgås andre i denne store gruppe. Men det gør ondt, virkelig ondt at have brugt et langt liv på en uddannelse, man virkelig brænder for, for så at få at vide, at det ikke har nogen værdi. At man som menneske ikke har nogen værdi.
I Danmark raser debatten om dagpengene – skal vi forlænge arbejdsmarkedsydelsen? Skal den såkaldte dagpengekommission gøre deres arbejde færdigt før 2016?
Regeringen og blandt andet Venstre mener, at kontanthjælpsreformen er en succes: Rigtig mange mennesker, godt halvdelen, vælger at sige nyttejobbet fra og søge midler fra anden side. Men langt fra alle kan vende hjem til mors og fars kødgryder (jeg bor af økonomiske årsager hjemme hos mine forældre i en alder af 32 år). Det vil med andre ord sige, at de, som bliver tilbage på arbejdsmarkedsydelse og kontanthjælp, er dem, som reelt ikke har andre muligheder.
Få dig nogle nye venner
»Hvad er grunden til, at du ikke finder et arbejde,« bliver der spurgt på landets jobcentre.
»Du opnår ikke noget, hvis du ikke ændrer strategi,« lyder et af de slogans, som pryder toilettet hos anden aktør. CV’et er efterhånden blevet vendt, drejet og studeret af diverse eksperter og vejledere: Måske er det skrifttypen eller baggrundsfarven (tænk over, hvilket signal du vil sende)? Måske er det dit profilbillede eller indledningsteksten?
Ja, der er finanskrise, men jobbene er derude, der er masser af usynlige job, siger de på jobcentret, og tilbyder mig et ’cærligt forløb’ (’c’ for ’care’ ), endnu en kursusrække med kærlig, men stærkt konfronterende vejledning. Jeg takker nej, og får til gengæld en liste over e-mail-adresser på hoteller i København.
For et par uger siden opnåede jeg en samtale med en af de højere placerede ansatte på mit jobcenter. Han skrev og spurgte, om jeg var interesseret i et løntilskudsjob, og vi mødtes til en samtale den følgende dag. Det gik hurtigt op for mig, at løntilskudsjobbet ikke kunne blive en mulighed:
»Det er faktisk i en afdeling af jobcentret. De skal have en ind i seks måneder, men der er altså ikke noget perspektiv i det, de ansætter den ene efter den anden uden håb for fastansættelse,« fortalte han.
Grunden til, at jeg ikke kunne godkendes som kandidat til den yderst perspektivløse receptioniststilling, var, at jeg på arbejdsmarkedsydelse kun ville kunne arbejde tre måneder i løntilskud. Men jobkonsulenten synes alligevel, at han ville give mig nogle guldkorn med på vejen, nu hvor jeg var på vej over på den frygtindgydende arbejdsmarkedsydelse.
Han bad mig holde en lille salgstale, hvilket ikke gik så godt, fordi jeg allerede følte mig dybt utilpas foran denne unge, glatbarberede mand i midten af 20’erne.
Problemet var egentlig ganske åbenlyst: Jeg havde simpelthen ikke en chance for at blive indkaldt til en samtale, selv om mine ansøgninger var velskrevne.
»Hvad har du egentlig for venner?« spurgte han så. Jeg var lidt paf over spørgsmålet og fremstammede noget med, at jeg da har kontakt med en del, at alle, jeg kender, ved, at jeg er arbejdsløs.
Konsulenten var tilsyneladende ikke tilfreds: »Ja, det har jeg forstået. Men hvordan arbejder du med dit netværk – har du fået noget på det? Ellers duer det simpelthen ikke. Du må få nogle nye venner, Cecilia. Du må tage alternativ kontakt til arbejdsgiverne – du ved, uden for kontortid. Vent foran arbejdspladsen, indtil chancen byder sig – og så springer du på vedkommende med dit cv i hånden og salgstalen i ærmet.«
Jeg kom ud fra mødet med stærk kvalme: Vi lever åbenbart i et samfund, som belønner den opportunistiske virketrang. Men kan man se sine nye venner i øjnene, hvis det eneste formål med deres tilstedeværelse er at »skaffe én et job«? Hvor langt vil systemet have, at man skal gå?
Den totale ydmygelse
Jeg har ihærdigt og lettere desperat forsøgt at skaffe tre virksomhedspraktikker af fire ugers varighed, men langt de fleste arbejdsgivere kan af gode grunde ikke se nogen mening i, at få en medarbejder ind gratis i så kort tid. I forlagsbranchen kender man eksempelvis til gratis arbejdskraft i form af virksomhedspraktikanter, men her skal man kunne arbejde i flere måneder. Jeg mærker tydeligt, at jeg er trådt et skridt længere ned ad systemets rangstige.
Første samtale med den nye vejleder, som skulle gøre rede for betingelserne på arbejdsmarkedsydelse:
»Ja, Cecilia, der er egentlig ikke så meget at sige. Jeg vil opfordre dig kraftigt til at handle, NU! Du vil i løbet af få uger blive indkaldt til et velkomstmøde sammen med andre ledige. Finder du ikke selv en virksomhedspraktik eller et løntilskudsjob, må vi nødvendigvis placere dig i et nyttejob. Og det bliver ikke behageligt, det kan jeg godt love dig. Du må hellere begynde at forberede dig mentalt, for det er ikke for sarte sjæle.«
Det er ikke første gang, at jeg hører truslen om nyttejob. Meget tidligt i forløbet blev det sagt, at man virkelig, virkelig skulle gøre alt for at skaffe sig et job – for nyttejob er lig med den totale ydmygelse, den totale nedtur.
Og jeg ved, de har ret, for jeghar også læst avisforsider om en blind mand, som var blevet sat til at indsamle cigaretskod og andre forfærdelige historier.
Alligevel måtte jeg finde ud af, hvad jeg har i vente om få uger – hvis jeg nu ikke finder et job, selv om jeg desperat forsøger.
»Vil du virkelig vide det?« spurgte vejlederen.
»Altså det er typisk rengøring, rengøring af lokummer på forskellige institutioner. Man skal virkelige gøre mange lokummer rene i løbet af en dag. Det er jo over 20 timer om ugen, du skal op på. Så behageligt bliver det altså ikke.«
Jeg spurgte så, om det ikke er meningen, at det skal være et virksomhedsrettet forløb, der skal bringe os ledige tættere på arbejdsmarkedet? Nej, man skal bare yde for at kunne nyde, lød svaret.
»Det vil absolut ingen mening give for dig, det lover jeg,« sagde konsulenten og ønskede mig held og lykke. Jeg efterspørger handling nu. Jeg efterspørger et system, som behandler de ledige som mennesker, og ikke anbringer dem i dybt meningsløse job, som ikke tjener til andet end ydmygelse og straf.
Cecilia Banfi er cand.mag. i italiensk




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",135.0,13. november 2014,Cecilia Banfi er cand.mag. i italiensk
11636,/debat/2011/08/laeserbreve-8,Læserbreve,Informations Webredaktion," Politisk brugtvognsaftale
Jens Nielsen, København
Regeringen har gennemført en historisk aftale om regionerne med en række ansvarlige forligspartnere, der i øvrigt skal have ros for deres vilje til at træffe svære beslutninger. Aftalen vil styrke borgernes muligheder i sundhedssystemet.
Væk er et administrativt fedtlag, som hidtil kun har tjent til at fordyre behandlinger og har været legeplads for sekundapolitikere fra oppositionen. Med denne aftale sikrer vi, at hele landets befolkning kan få omkostningseffektiv og tidssvarende behandling hos landets læger og hospitaler.
Mon ikke det er nogenlunde sådan, regeringen vil lancere den kommende aftale om nedlæggelse af regionerne? Man kunne også dykke ned i arkiverne og finde begrundelserne for dannelsen af regionerne; det var præcis de samme argumenter, der blev benyttet.
Bech er illoyal
Morten Kjeldgaard, Aarhus
Gitte Lillelund Bech (V) udviser en særdeles pinlig illoyalitet over for det danske folkestyre, når hun i USA udtaler, at forholdet de to lande imellem vil lide skade, hvis oppositionen vinder valget. En illoyalitet som uden tvivl trækker fra i troværdighed over for de amerikanske værter.
Lad os lige huske, at det faktisk var SR-regeringen der påbegyndte den såkaldte aktivistiske udenrigspolitik, i forbindelse med krigene i det tidligere Jugoslavien, med blandt andet forsvarsminister Hans Hækkerup (S) i en central rolle.
Positive boligtanker fra SF
Niels P. Sønderborg, Vedbæk
Realiteterne, der gøres rede for i Villy Søvndal og Nanna Westerbys kronik 18. august, er gode nok: Det er helt sikkert gået i den forkerte retning med byudviklingen, og hverken rig eller fattig kan være interesseret i større afstand mellem grupperne.
På den anden side er der nok ikke grund til at lade sig forblænde af paradisiske forestillinger om, at høj og lav skal dele nabolag.
Det konkrete forslag om salg af byggegrunde til priser under markedsprisen er dog et udmærket forslag, og viser heldigvis en anden retning end den der er sat af VKO.
I København viste det sig umuligt at bygge boliger, der kunne betales af folk med 'almindelige' indtægter, og forslaget er et udmærket skridt i en anden retning. Faktisk har vi jo brug for pædagoger, skolelærere og politibetjente, der hvor grundpriserne er høje.
Rygestop er dækmanøvre
Lasse Grahm-Hansen, Vodskov
Odense Kommunes tiltag med totalt rygestop er klart en glidebane, da der netop ud fra en accept af de givne argumenter pludselig findes andre aspekter, som arbejdspladsen burde regulere.
Men handler det i bund og grund ikke om, at sundheden er en politisk korrekt dækhistorie, fordi man sjældent må tale direkte om rationalisering og effektivisering? Forskellige former for rationalisering bliver næsten altid præsenteret ud fra den ofte søgte nytteværdi, den måtte give de implicerede medarbejdere.
I så fald giver det mere mening at slå ned på netop rygningen Dermed undgår vi også at næste skridt bliver at forbyde slik, fed mad eller langt hår på arbejdspladsen, for det sparer ikke fem minutter per time for arbejdsgiveren.
Skolen skal ledes indefra
Johnny Werngreen, Esbjerg
I kronikken 19. august skriver Camilla Sløk at folkeskolens udvikling bremses af skoleledere, der ikke leder skolerne godt nok. Men udviklingen bremses vel også af, at mange børn er vanskeligt integrerbare.
Hvis man skal lede en folkeskoles udvikling, handler det ikke kun om at efterkomme de krav, der kommer ude fra. I stedet for at fokusere entydigt på ledelse, bør denne indgå i en samlet vurdering, som tager udgangspunkt i den enkelte elevs behov, der omfatter såvel kognitive som affektive og sociale elementer.
Man kan ikke lede inklusion, men man kan befordre inklusionsprocessen; først og fremmest ved at sikre, at de nødvendige ressourcer og kompetencer er til stede såvel på skolen som i familie og nærmiljø.
Opportun investering
Bjarne Bisgaard, København
Selvfølgelig kunne regeringen have tænkt på at stimulere jobskabelsen i det danske samfund noget før. Nu er realiteten bare den, at vi har en regering, hvis mantra er, at den rigtige vej er øget privatforbrug og skattelettelser til de i forvejen privilegerede. Men det forøger ikke den samfundsmæssige værdi, og derfor er det opportunistisk politik.
Investering i samfundsmæssige værdier, såsom skoler, uddannelse og grøn energi, vil derimod være til fælles bedste.
Væksttanke og sortsyn
Niels-Simon Larsen, København
Vækst. Det, vi trænger til, er vækst. Kunne vi dog bare få hjulene til at snurre hurtigere end nogen sinde. Men det kan vi åbenbart ikke.
Lad os nu antage, at det gik som ønsket, så ville vi for alvor komme i problemer ressourceknaphed, ødelæggelse af resten af naturen, udryddelse af dyrearterne og overfiskningen af havene, 12 milliarder mennesker på kloden. Bang! Nøjagtigt ligesom historierne om mayaerne og befolkningen på Påskeøerne.
Nu er det imidlertid sådan, at de fromme ønsker om vækst står i skærende modsætning til virkeligheden. Tænk på USA. Det minder om den syge, der efter mange års misbrug stønner: 'Kunne jeg dog bare blive rask', hvor rask betyder fortsat misbrug. Der er ingen af de vækstfanatiske lande, der fantaserer om andre livsformer end de gængse.
Vi får selvfølgelig ikke en ny vækstbølge og heller ingen alternativer fra vores politikere. Vi får idelige opråb om at svinge kontokortet. Gør man sig andre forhåbninger, kan man lige så godt stille sig foran abeburet i zoo. Vi får intet af det, som gør en fortsat livsform mulig. Det er den besked, der er det sande valgoplæg, men hvor mange kan se det?
Jo mere man beskæftiger sig med det, des mere ser man, at vi er forrådte. Vores kultur er løgnagtig. Hvis vi skal begynde forfra et sted, må det være med at sige sandheden. Den er ilde hørt, siger det gamle ord, og så er man på ny i problemer. Alene det at have nogle få venner, man kan snakke godt med. Men det flytter jo ikke mange sten.
Så kan man jo belaste andre med sine sorte syner, som her i avisen...
Postproblemer for de ældre
Gunhild Lindstrøm, Frederikssund
Niels Ditlev gør den 18. august opmærksom på en række problemer ved de nye regler for postkasseplacering, efter at posten ikke mere er en offentlig service, men en indtægtskilde solgt til Sverige.
Der er et andet problem og en løsning, som postvæsnet helt har forbigået: De mange ældre og syge, som ikke selv kan hente deres post på gaden. Ældresagen har derimod undersøgt det og sørget for et ansøgningsskema. De skal visiteres af kommunen til at beholde deres postkasse ved hoveddøren. Det er gratis for kommunen, den syge skal betale lægeerklæring.
Mudderkastning
Knud Jacobsen, Ulfborg
I forbindelse med Venstres valgkampindledning må man mindes det gamle ord, at det eneste, der er sikkert, når man kaster med mudder, er, at man selv får snavsede hænder.
Frygter Hjort ikke for fremtiden?
Marion Thorning, København
Når vi ikke får ordrer ind i firmaet, pensionen er ædt op af faldende kurser, vi er i risiko for at miste vores arbejde eller slet ikke kan få et, når verdenssamfundet trues af økonomisk kollaps, når vi ikke kan få solgt vores boliger eller få forsikret vores ejendomme på grund af stigende miljøproblemer og energien bliver dyrere hvordan forestiller Claus Hjort Frederiksen sig så, det lyder i befolkningens ører, at vi skal gå ud og bruge penge?
Måske har man med en god aftrædelsesordning som minister ikke så meget at frygte. Men jeg forstår ganske godt, at fornuftige mennesker undlader at købe nyt og investere i dyre ting, hvis ikke budgettet kan holde, og fremtiden er usikker. Det er sund fornuft her fra gulvet.
Mach må ikke stå alene
Peter Bryde Poulsen, Hjørring
Efter at have læst Trine Pertou Machs kommentar om ligebehandling (19. august), kan man ligefrem få genoprettet noget af den tabte respekt for SF efter deres opportunistiske gøren og laden de sidste lange tider. At det skulle være nødvendigt med det foreslåede nye ligebehandlingsministerium, efter de sidste mange års etniske diskrimination her i landet, kan måske nok være tilfældet.
Det er så bare om at håbe, at Trine Pertou Mach ikke står alt for alene med sine holdninger i sit parti, og at SF igennem ærlige, seriøse diskussioner vil foretage et opgør med deres idé om, hvordan man tiltrækker stemmer fra venstrefløjsvælgere.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,22. august 2011,"Niels-Simon Larsen, København"
2035,/debat/2015/08/tilgivelse-gjorde-ondt-vaerre,Tilgivelse gjorde ondt værre,Charlotte Thomsen," Jeg har mødt den anden kvinde, og jeg forstår godt, at min mand ikke kunne lade være, at han lod sig forføre, og at han måtte smage denne vidunderlige, smukke unge skabning. Hun kunne tilbyde alt det, som jeg i rigtig lang tid ikke kunne tilbyde.
Imens lå jeg, detroniseret, forladt og syg, med en dødsdom hængende over hovedet. Var jeg ikke sølle i forvejen, så blev jeg det med ekspresfart. Det var som at blive ramt af en lastbil. Det har jeg også prøvet, så den sammenligning er ikke svær. Alligevel forstår jeg, hvorfor min mand valgte at have et forhold til en ung, meget sympatisk og smuk kvinde. Måske mest af alt forstår jeg, fordi jeg godt kan se, hvad jeg selv var blevet til.
Han kunne også se det. Sammen med den anden kvinde troede han et øjeblik, at han skulle være lykkelig, leve sammen med hende og være alt det, som min mand og jeg også troede, vi skulle være for hinanden, dengang vi sagde ja.
Men da der var gået en rum tid, og den unge kvinde ikke smagte ham mere, ville han gerne, at vi skulle lege ægtefolk igen.
Kunne ikke lade være
Han kom hjem med halen mellem benene, til en kone der ikke længere var dødssyg. En kone, der med åbne arme og uden spørgsmål lod ham komme tilbage til ægtesengen og ind i varmen. Uden nag, uden jalousi. Men med forståelse og fuldstændig, umiddelbar tilgivelse.
Man kan fristes til at kalde mig en naiv idiot, og det er jeg måske også. Men jeg holder ikke op med at elske, bare sådan. Det, at min mand har haft en affære, mens jeg stod i mit livs krise, har egentlig ikke ændret på mine følelser. For jeg vil ham.
Man kan også kalde min mand rigtig mange grimme ting, det har jeg da egentlig også selv haft lyst til. Men jeg har ikke gjort det. Det er den der skide irriterende forståelse for det hele, som jeg lider af. En vanvittig evne til at tilgive og til at se tingene fra et helt andet perspektiv, som der ikke er mange, der kan følge mig i. For hvordan kan jeg tage en mand tilbage, som skrider fra mig, når jeg er allermest sårbar og har brug for ham?
For mig er spørgsmålet, hvordan kunne jeg lade være?
Når vi som et par oplevede en krise, som min sygdom, hvor hele vores liv blev smadret, ødelagt og endevendt, så var det lige så meget hans krise, som det var min. Nuvel, det var ikke min mand, der brugte et år i sygesengen, og det var heller ikke ham, der skulle dø. Det var mig. Men de konsekvenser, det ville have medført, hvis jeg ikke havde overlevet, ville være ødelæggende for ham.
Men selvom jeg tilgav ham, var det ikke let at finde sammen igen. Kærligheden på den ene side og svigt på den anden. Kunne han ikke bare komme tilbage i mit liv, så vi kunne fortsætte, hvor vi slap?
Omverdenens fordømmelse
Det er de færreste, der kommer hjem til deres kone efter et seksuelt eventyr og forventer at blive taget imod med åbne arme. Var der da i det mindste ikke noget porcelæn, der skulle smadres? Skulle vi ikke slås og råbe ad hinanden? Nej, det skulle vi ikke. Hans frustrationer kunne han vende mod sig selv, ikke mod mig.
Jeg ved det godt. Jeg er unormal og indfinder mig dårligt i det hadefulde miljø, bitre kvinder bygger op om sig selv, når de udsættes for svigt og en utro partner.
Men bliver det hele meget bedre, hvis vi bare læner os tilbage og lader os opsluge af had? Bliver det godt, hvis vi sviner vores partner til? Jeg oplever disse kvinder være lige så sørgelige, som de oplever mig være en sølle, selvretfærdig og en selvopofrende naiv gås.
Men deres fordømmelse er ikke det værste.
Det had og den mistro min mand har måttet gennemleve, ikke fra min side, men fra de mennesker, der kendte til forløbet, har været ødelæggende. Mennesker som ikke selv står midt i det, men står som tilskuere og gerne vil bidrage med deres mening og helst vise mig, at de naturligvis er »på min side«. Jamen halleluja, så er alt godt? Det er da mig, der er den svigtede, den der burde have været sur og gal. Hvorfor skal folk så på mine vegne være udfarende og føre en grim retorik over for min mand? Det hjælper næppe. Det er vel sådan en form for solidarisk tilgang til, at sådan en utro satan, han skal ikke komme her og tro, at han er noget.
Velmenende gode råd om at sætte ham på porten og aldrig se ham igen har der også været mange af. Men det gjorde ikke noget godt for mig. Jeg har altid været i stand til at danne min egen mening om tingene, om hvad der er bedst for mig. Den dag var den bedste mulighed, og det der gav mening, at han kom tilbage.
Tilgivelse gjorde ondt værre
Men jeg tog fejl. Det ødelagde ham. Ikke mig, at jeg tog ham tilbage.
Han hader sig selv. Han lader sig dagligt æde op af væmmelse over sine handlinger og sin egen person. Han tvivler på min kærlighed til ham. For hvordan kan det være så nemt, og hvorfor er jeg ikke sur? Han tvivler på, om jeg i virkeligheden elsker ham. Og det er mig, der skal arbejde for, at han kan forstå, at det gør jeg faktisk. Det er tydeligt, at han ikke syntes, han fortjener min kærlighed og accept. Det er ødelæggende og et rent paradoks, for jo mere vi ødelægges og nedbrydes, jo mere forsøger vi at vise hinanden, og især omverdenen, at vi nok skal klare det.
Sidegevinsten er, at han er utrolig mistænksom, man kan godt bruge den gode gamle »tyv tror, hver mand stjæler«, om dette tilfælde.
Det, at jeg er gift, gør ikke, at jeg aldrig kigger efter andre mennesker. Ofte møder jeg mennesker, der på den ene eller anden måde påvirker mig. Jeg møder af og til et menneske, der tiltrækker mig. Men jeg vælger at forholde mig passivt i de situationer. Men fordi han har haft en anden kvinde, så spirer tankerne frem inde i hans sind. For jeg har måske også knaldet ved siden af, det kunne være en naturlig del af forklaringen på, at det er så nemt for mig. Ja, han tror det er nemt. Sandheden er, at der ikke er noget som helst nemt ved at se et andet menneske ødelægge sig selv. Det er sådan en ond cirkel, antændt af kærlighed.
Ingen udvej
Måske leder vi begge efter en udvej. Måske har vi i virkeligheden mistet evnen til at føle i bestræbelserne på netop det. Måske bør jeg gå min vej. Måske ødelægger jeg mig selv. Problemet er, at den der fælles konsensus om at smutte, der er hos de kvinder, der har oplevet, at deres ægtefæller har leget med en anden, den kan jeg ikke være med på.
Når jeg tænker på de store smukke brune øjne, og den måde min mand kigger på mig med netop de øjne, så har jeg ikke samvittighed til det. Jeg bliver varm inden i, når jeg tænker på de smukke øjne. Jeg smelter, når jeg tænker på den omsorg og varme, de udstråler. Kald mig bare et simpelt fjols, og vær klar over, at jeg af og til føler mig som netop det.
Jeg lever ikke sådan en altruistisk livsstil, jeg er heller ikke martyren i mit eget liv. Egentlig tror jeg, at jeg er langt mere egoistisk end altruistisk. Det var mit valg, det ER mit valg. Så kan vi kvæles og knuses i det. Han dyrker sit selvhad, og jeg dyrker mig selv. Jeg kan ikke trække stikket. Jeg er stærk på mange måder, men når det kommer til lige præcis den smerte, jeg vil påføre mig selv ved at lade mig skille, den ved jeg, at jeg ikke vil overleve.
Lige nu går han én vej, og jeg går stik modsat. Måske ved jeg godt, at jeg en dag igen skal finde ham i vores fælles seng med sit lem stukket ind i en anden kvinde. Spørgsmålet er så, om jeg går den ene eller den anden vej. Næste gang står jeg måske ikke i en krise af den kaliber, så måske handler jeg anderledes. Måske kan jeg mærke noget. Så ved jeg, at folk vil gnide sig i deres små fedtede hænder. For de fik ret.
Charlotte Thomsen er studerende og freelanceskribent




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",23.0,4. august 2015,"Det had og den mistro min mand har måttet gennemleve, ikke fra min side, men fra de mennesker, der kendte til forløbet, har været ødelæggende. Mennesker som ikke selv står midt i det, men står som tilskuere og gerne vil bidrage med deres mening og helst vise mig, at de naturligvis er »på min side«. Jamen halleluja, så er alt godt? Det er da mig, der er den svigtede, den der burde have været sur og gal. Hvorfor skal folk så på mine vegne være udfarende og føre en grim retorik over for min mand? Det hjælper næppe. Det er vel sådan en form for solidarisk tilgang til, at sådan en utro satan, han skal ikke komme her og tro, at han er noget."
127,/debat/2016/05/kommer-oproeret-nogen-sinde-danmark,Kommer oprøret nogen sinde til Danmark?,Eskil Andreas Halberg," Siden marts har Frankrig oplevet en bølge af næsten daglige demonstrationer og optøjer mange steder i landet. Demonstranter, fagforeningsfolk, studerende og aktivister er på gaden, og de bliver der.
Place de la République i Paris har foreløbig været bevægelsens epicenter, men protesterne breder sig. Hvad der startede som en protest mod et enkelt lovkompleks, er blevet til protester mod en politistatslignende undtagelsestilstand: politiske aktioner mod politivold, demonstrationer mod forringede arbejdsforhold og en generel utilfredshed med hele det økonomiske og politiske system, der fremstår uden fremtidsudsigter.
Protesterne har de seneste par uger fået yderligere energi, og blokader af olieraffinaderier, trafikale knudepunkter og atomkræftværker har sammen med aktioner mod politistationer forhøjet den politiske indsats.
Men i Danmark hører vi næsten ingenting om den nye protestbølge, selv om Paris er lige uden for hoveddøren. Vi forsøger at holde den lukket og dermed Europas fælles problemer ud af øje og ude af sind. Danmark er Europas ’grønne zone’, som vi kender den fra Bagdad, hvor de rige, koalitionsstyrkerne og andre privilegerede kan slippe for Iraks vold og kaos. Den danske sikkerhedszone findes dog kun som undtagelse fra det generelle politiske og økonomiske kaos i resten af Europa.
Men hvor længe kan det fortsætte sådan?
På mange måder er begivenhederne i Paris et ekstremt billede på situationen i hele Europa. Politikerne er magtesløse og klamrer sig til stadig mere aggressive repressionsformer. Undtagelsestilstanden breder sig. Tendensen med oprør og modstand mod det politisk-økonomiske jerngreb, som EU lægger sine befolkninger i, er ikke unik for Frankrig. Der findes snart ikke en europæisk storby, hvor der ikke går militær eller politi rundt med tunge våben i gaderne.
Politi er blevet til politik
Der var 60.000 mennesker på gaden og strejker i Bruxelles i begyndelsen af sidste uge. Og også i Barcelona og andre steder lader det til, at uroen breder sig (igen). Måske har de protesterende lært fra pladsbevægelserne og Grækenland nogle år tilbage. Det ser ud til, at protesterne trækker mod Nordeuropa. Langsomt, men dog længere nordpå.
Efter terrorangrebet i Paris har Frankrig været underlagt retslig undtagelsestilstand. Det har ført til udvidede beføjelser for politi og domstole, og den reelle magt findes ikke længere institutionelt, men i stigende grad hos politiet og andre udøvende magter. Den politiske magt, der tidligere legitimerede sig selv gennem demokratiske principper, er sat ud af kraft.
Politi er blevet til politik i de franske storbyers oprør, hvor Rennes, Nantes, Toulouse, Marseille og Bordeaux også er iblandt.
Efter at den franske regering gennemtvang arbejdsmarkedslovene ved dekret – uden om parlamentet – har det politiske system mistet sin legitimitet. Det er ikke kun den offentlige orden, men også den økonomiske politik, der gennemtvinges gennem undtagelseslove.
Det har ført til en radikalisering af de franske protester.
Demonstranter er begyndt at blokere den franske infrastruktur og forsøger at lamme samfundet, hvad der delvis er lykkedes. Det har den seneste uge været svært at finde benzin til bilen, og flere steder er trafikken blokeret.
Tidligere har demonstranter først og fremmest stået på pladser foran parlamenter og forsøgt at ’råbe politikerne op’. Men den reelle systemforandring er udeblevet. Nu viser blokader af lufthavne, raffinaderier, atomkraftværker og så videre sig som en mere effektiv strategi, hvis man vil afvikle den politiske magt. I torsdags blev en stor demonstration anført af banneret ’Let’s be non governable’. Ingen politiske krav. Slet og ret negationen og håbet om en fortsat ustyrlig proces. For magten ligger ikke længere i parlamenterne.
Magten er i infrastrukturen
Undtagelsestilstanden viser sig som politik både fra den udøvende magt og protesternes side.
Spørgsmålet er, om ikke vi snart vil se tendensen brede sig. Undtagelsestilstanden lader mange steder til allerede at være permanent – den er også for længst kommet til Danmark.
Politi og domstole har fået udvidede beføjelser overalt i Europa. Regeringer retter sig ikke længere per automatik efter parlamenternes flertal, og flere steder indføres kollektivt ansvar i retssager som eksempelvis den såkaldte Respektpakke, der blev præsenteret af regeringen og de andre borgerlige partier tidligere på måneden for at »øge respekten for det fælles og for dets repræsentanter blandt andet ved at skærpe straffen for vold, trusler og chikane mod personer i offentlig tjeneste og deres familiemedlemmer.«
Men Danmark er ikke Frankrig. Herhjemme opretholdes ordenen næsten uforstyrret. Ingen går på gaden. Mens Europa er i en historisk krise med protester og oprør flere og flere steder, er Danmark lukket ned som en selvekskluderet sikkerhedszone for enten de privilegerede eller blot dem, der ikke vil satse det nødvendige for en forandring.
Og selv om Tyskland af historiske grunde udskyder politistaten lidt endnu, er Angela Merkels regering stadig hovedarkitekt bag den økonomiske spændetrøje, som hele Europa lider under, og som er årsag til sammenbruddet.
Hvad demonstranterne dog ved er, at demokratiets repræsentanter slet ikke kan ændre den økonomiske udvikling. Det så vi senest med det græske parti Syriza, der satsede på den parlamentariske vej – og tabte med et brag.
Det er omsonst at gå til parlamentet med sin utilfredshed. Politikerne har reelt ingen indflydelse på de økonomiske systemers afvikling. Magten findes i stedet i infrastrukturen og i de logistiske årer, der løber gennem samfundet. Vil man afvikle magten, er det her, der skal sættes ind. Parlamenterne i Europa er efterhånden ikke andet end grimme møbler, papirbunker og bureaukrati.
Det ved den franske protestbølge.
Underholdning i helvede
Hvorvidt bevægelserne i Paris og andre steder vil sejre eller ender i fiasko, handler i høj grad om politiets ageren. Kan den franske undtagelsesstat skræmme folk ind i deres hjem igen gennem terrorlovgivning og politibrutalitet – eller insisterer demonstranterne på at blive ved?
Der er lovet massive demonstrationer i Frankrig, når EM i fodbold begynder i midten af juni. Et EM, der ligesom Eurovision har til formål at binde Europa sammen. Kan bevægelsen holde gejsten og blokaderne indtil da, kan tingene for alvor tage fart. For så bliver protesterne nok mere skrækindjagende, men også interessante for den nordlige del af kontinentet.
Bliver EM blokeret eller aflyst på grund af den politiske undtagelsestilstand, kan det være, at de danske og nordeuropæiske medier i langt højere grad begynder at interessere sig for begivenhederne sydpå. Den grønne zones underholdning er trods alt i fare for at brænde op i helvede.
Eskil Andreas Halberg er sociolog




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",26.0,1. juni 2016,De 5 artikler I har brugt mest tid på
10934,/debat/2011/12/oekonomisk-vaekst-tid,Økonomisk vækst i vor tid,Ejvind Larsen," Balancerende med tungen så vidt muligt lige i munden og skyldig hensyntagen til både Gud og hvermand samt alle betydende parter i samfundet noterede det danske pressebureau Ritzau for blot en måned siden (15. november):
»Om ganske få år er det for sent. Så kan vi ikke længere begrænse klodens hedetur til to grader, men må imødese temperaturstigninger på mellem 3,5 og seks grader i dette århundrede. Det er budskabet« — ikke fra en biodynamisk gulerodsspisende økofanatiker i sundhedssandaler og brøndkarse op til lårene, men — dr. Fatih Birol, cheføkonom i Det Internationale Energiagentur (IEA).
Tirsdag præsenterede agenturet sin dystre årsrapport World Energy Outlook 2011 i København. »I 2017 vil døren blive lukket — og lukket for evigt,« understreger Fatih Birol. Baggrunden er stigende CO2-udslip og øget afbrænding af kul og olie. »Bekymring over økonomien har fjernet opmærksomheden fra energipolitik. CO2-udslippet nåede rekordhøjde i 2010 og udgifterne til olieimport er også tæt på rekordniveau«. Især transportsektoren og de store ulandsøkonomier sluger mere energi. Den globale bilpark vil (hvis menneskeheden stadig fortsætter business as usual, red.) fordobles til 1,7 milliarder biler frem mod 2035. I dag er der 500 biler pr. 1.000 europæere, mens 1.000 kinesere kun råder over 30 biler. Det sidste tal vil vokse dramatisk, forudser Fatih Birol. »Og vi har ingen grund til at bebrejde Kina. De gør blot, hvad vi har gjort i mange år.«
Uforståeligt
Ganske rigtigt: Bekymring over økonomien har fjernet opmærksomheden fra energipolitik. I en sådan grad, at klima- og energiminister, Martin Lidegaard i weekenden måtte vende hjem fra verdensmagternes COP17-klima-aftale i Durban med denne konstatering: »Der er ingen tvivl om, at der er et kæmpe hul mellem det, som videnskaben anbefaler os at gøre, og det, vi rent faktisk gør. Vi må konstatere, at den her aftale ikke kan sikre kloden den tograders målsætning, som hele verden ellers er enig om. Det er rigtig, rigtig skuffende og uforståeligt.«
COP17 endte med en køreplan, der skal blive til en bindende aftale i 2015, som dog først I 2020 skal føres ud i livet. Tre år efter at det er for sent, døren bliver lukket — og lukket for evigt.
Altså: Økonomisk vækst i vor tid.
Til selve naturgrundlaget for økonomisering med materielle, sanselige naturgoder — med stor sandsynlighed ifølge langt størstedelen af naturvidenskaben — bryder sammen. I den mere end to graders klodeopvarmning og de deraf følgende konstant selvforværrende vandstandsstigninger, ørkenudbredelser, oversvømmelser, hedeture, skybrud, istidsdannelser, orkaner, epidemier, større eller mindre miljøkrige, strømme af miljøflygtninge og andre natur- og samfundsekstremiteter.
Med kun visakortets abstrakte digitaler stående tilbage. Lige noget for alverdens, i hvert fald den vestlige verdens, moderne topøkonomer. Med Fatih Birol, Tim Jackson og et par enkelte andre ’topøkonomer’ som de undtagelser, der bekræfter reglen.
Uforståeligt, kalder klima- og miljøministeren det.
Ingen frigørelse
Tja, det er det vel. I betragtning af, at den irrationelle tro på en almægtig, alvidende og algod gud ifølge gængs viden og moderne dogmatik skulle have været på retur i århundreder og nu hævdes at være erstattet af den rationelle anerkendelse af naturvidenskaben. Hvorfor så pludselig nu begynde at benægte naturvidenskaben? I alle tilfælde i praksis? Som nu sidst på COP17-topmødet i Dubai i weekenden?
Eller er forklaringen den, at vi moderne vesterlændinge aldeles aldrig i praksis har erstattet en irrationel tro med noget som helst grundlæggende rationelt?
En kendsgerning er det i hvert fald, at hele det moderne projekt med sin påståede bekendelse til naturvidenskaben hidtil har været uløseligt knyttet til kapitalismen. Som om kapitalismens krav om ubegrænset økonomisk vækst (akkumulation) af kapitalinvesteringerne — for hvorfor dog ellers investere uden udsigt til afkast? — ikke bygger på den mest skingre irrationalitet, som tænkes kan. Troen på en materiel natur uden grænser.
Der kan argumenteres for, at netop dele af den jødiske, græske og kristne religiøsitet og den efterfølgende europæiske og amerikanske, sekulære, verdslige modernitet i særlig grad fremelskede og fremelsker troen på menneskets ubegrænsede magt over og forbrug af naturen i dens materialitet.
Det kræver nærmere undersøgelser, for nu kræver den rationelle naturvidenskab, at den langt om længe frigøres fra sin afhængighed af os, vi irrationalister, vi satans kapitalister.
Frigørelsen lykkedes ikke på COP17-topmødet i Dubai i weekenden. Om ganske få år er det for sent.
",38.0,13. december 2011,"Ganske rigtigt: Bekymring over økonomien har fjernet opmærksomheden fra energipolitik. I en sådan grad, at klima- og energiminister, Martin Lidegaard i weekenden måtte vende hjem fra verdensmagternes COP17-klima-aftale i Durban med denne konstatering: »Der er ingen tvivl om, at der er et kæmpe hul mellem det, som videnskaben anbefaler os at gøre, og det, vi rent faktisk gør. Vi må konstatere, at den her aftale ikke kan sikre kloden den tograders målsætning, som hele verden ellers er enig om. Det er rigtig, rigtig skuffende og uforståeligt.«"
4121,/debat/2014/09/laeserbreve-4,Læserbreve,Redaktionen," Studerende ikke skyld i jobkrise
Sofie Gro Holde og A.K. Winding, København
Danmark er lige nu i en voldsom jobkrise, og det er de studerende, der får skylden under en påstand om, at vi ikke uddanner os til de job, der er.
Der var engang, hvor stor ungdomsarbejdsløshed blev set som et samfundsproblem. I dag er det den individuelle studerendes eget problem, når vedkommende jo selv har valgt at »uddanne sig til arbejdsløshed«. Men det er en tankegang, vi som samfund bliver nødt til at gøre op med.
Den selvudnævnte ’uddannelsesregering’ har ikke lavet andet end at spare på uddannelserne, siden den kom til. Det er sket under påskud af effektiviseringer, som har betydet flere studerende i lokalerne, mindre forskerkontakt og mindre tid til vejledning og feedback. Underfinansierede uddannelser uden kvalitet, det er, hvad resultatet bliver.
Denne mangel på kvalitet betyder selvfølgelig, at de studerende ikke får de faglige kompetencer, som forventes ude på den anden side. De studerende gør alt, hvad de kan for at kvalificere sig mere end deres medstuderende.
Der er altså tale om skabelse af intern konkurrence mellem de studerende, som ikke er sund for hverken det faglige miljø eller for samfundet.
Vi synes, at man skal stoppe den indbildske effektivisering af uddannelserne. Invester i uddannelse og tag jobkrisen som et seriøst problem, der hæmmer unge i deres uddannelse.
Børn skal ikke i fængsel
Hanne Schmidt, København
Da jeg var barn i 50’erne i Vigerslev, var en af de værste trusler for os børn at komme på børnehjem, hvis man ikke opførte sig ordentligt. De var nu heller ikke rare dengang, og der var da også nogle unger på 10-12 år, der blev sendt væk, fordi de havde lavet et indbrud henne hos Andersens – som eller havde hygget om dem med kakao og hjemmebagte boller efter skoletid, fordi deres gamle aldrig var hjemme. De var vist nok lidt forsømte, mente vi andre pænere børn i kvarteret.
Det er da fuldstændig grotesk, at nogen kan få den idé at sænke den kriminelle lavalder – især i betragtning af den stigende infantilitet hvor både 30- og 40-årige ikke evner at opføre sig som voksne mennesker.
Tværtimod bør man hæve aldersgrænsen, og – i stedet for at sende dem i fængsel – sende dem og deres familie på gode børnehjem, efterskoler og højskoler, hvor de kan få lidt almen dannelse, lidt selvtillid og troen på, at det er noget værd at blive voksen.
Kassetænkning skader studier
Casper Karup Hedegaard, København
Vi er blevet rigtig gode til at tænke i kasser i Danmark. Det er nærmest blevet en generel holdning, at vi kun kan fungere i samfundet, hvis vi har den helt rette konfiguration til en bestemt plads. Det viser sig endnu en gang at være tilfældet, når vi nu vil skære 4.000 studiepladser væk, fordi vi tror, at de kasser, vi har formet, kun kan bruges til at blive stablet op i hjørnet af dagpengekontoret.
Vores ekstreme specialisering og snæversynethed bremser den naturlige mobilitet og udvikling i samfundet. Nogle af de dygtigste mennesker, jeg har arbejdet sammen med, har ikke være uddannet inden for det felt, de arbejder inden for. En tidligere salgschef var for eksempel uddannet arkæolog, og en anden ingeniøruddannet chef er endt som direktør for et anerkendt konsulentbureau.
Vi skal lave et opgør med kassetænkningen ved at være bedre til aktivt at bruge den mangfoldighed, der findes i samfundet, og derudover i større grad give studerende generelle reflektoriske og analytiske færdigheder.
Svinske arbejdsforhold
Holger Øster Mortensen, Odder
I forbindelse med den megen omtale af superresistente MRSA-stafylokokker, som hærger de danske svinefarme, melder der sig flere vigtige spørgsmål, som beskæftigelsesminister Mette Frederiksen (S) bør svare på. Hvad vil ministeren for eksempel gøre for at sikre medarbejdere i svinestaldene mod smitte?
Mange tusinde medarbejdere i de danske svinestalde er ikke-etniske danskere men kommer som oftest fra Østeuropa. Hvordan vil ministeren sikre, at disse medarbejdere er fuldt oplyste om konsekvenserne ved at arbejde på potentielt smittede svinebesætninger?
Fagforeningen 3F understreger, at der ved en egentlig smitte af en given medarbejder skal udarbejdes en arbejdspladsvurdering (APV). Men dette sker tilsyneladende langt fra i alle tilfælde.
Hvordan vil ministeren sikre, at denne helt elementære foranstaltning om APV bliver overholdt? Bliver disse vurderinger automatisk indsendt til Arbejdstilsynet?
Sundhedsminister Nick Hækkerup (S) har forbudt offentligheden at besøge svinefarme, men afstår samtidig fra at anbefale behandling af svinearbejderne.
Hvis en kardanaksel ikke er afskærmet, udstedes der bøder. Men hvis en giftig bakterie florerer, foretager man sig intet. Hvorfor denne diskrepans?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,25. september 2014,"Casper Karup Hedegaard, København"
12719,/debat/2011/02/uge-bamsernes-tegn,En uge i bamsernes tegn,Informations Webredaktion," Kvinders søde gener
Vi kan lige så godt få det på det rene: Der påhviler denne uges skribøse af Sødt Sagt ganske særlige forpligtelser. Kvinder er nemlig sødere end mænd. Vi er simpelthen genetisk disponeret, viser det sig. Det er muligt, at enkelte har haft en mistanke, men nu er det videnskabeligt bevist, melder Jyllands-Posten.
Skribøsen skal gøre sit bedste for at leve op til ansvaret og vil derfor begynde med straks lægge kortene på bordet: En vis Gary Lewis, leder af det videnskabelige forskerhold bag undersøgelsen og psykolog på Edinburghs Universitet, melder det for påvist, at vores 'prosociale opførsel' er stærkt påvirket af vores gener.
Undersøgelsen, som har været publiceret i tidsskriftet Biology Letters, omfatter 1.000 en- og tveæggede tvillingepar. Da de enæggede tvillinger deler både gener og opvækst, mens tveæggede tvillinger kun deler opvækst, har forskerne kunnet spore forskellene på påvirkningen fra henholdsvis opvækst og gener.
Resultatet var, at det prosociale træk viste sig at være genetisk hos halvdelen af kvinderne, mens det kun gjaldt for 20 procent af mændene. At resultatet ikke faldt ud med 100 procent til kvinderne og nul til mændene tilskriver forskerne tilsyneladende miljøets påvirkning. Det spiller »en stor rolle«, erkender Lewis. Da det er så fornemme egenskaber som høj moral, etik og empati for andre, man har målt på, må vi derfor forvente, at alle klager nu forstummer over, at det er kvinder, der overalt i samfund og institutioner, står for opdragelsen af drengene. Tværtimod må vi forlange, at de sødt lægger sig i selen, og forbedrer deres score, så de når over 20 procent. Det må kunne gøres meget bedre.
 
Sød sognepræst
De kvindelige opdragere skal naturligvis hentes fra de 50 procent med de søde gener, og mon ikke der allerede er en del i sving rundt omkring. Det skulle ikke være svært at finde forbilleder. Man kunne eksempelvis pege på sognepræst Kirsten Knutzen, der indtil videre har døbt omkring 80 bamser og dukker i Sthens Kirke i Snekkersten. Det er da sødt! Kirsten Knutzen henter inspiration sit eget opvækstmiljø, hvor hendes kreative - og uden tvivl søde - mor arrangerede dåb af bamser hjemme i entreen i familiens lejlighed. Der var levende lys og et særligt kar til vandet.
»Det står stadig helt krystalklart for mig,« fortæller Kirsten Knutzen til Kristeligt Dagblad. Kirsten Knutzen har planer om at tilbyde en dukke-bamse-gudstjeneste hver måned, undtagen i sommermånederne.
Hun har også haft planer om vie kirkens eget kirkebamsepar til maj og samtidig massedøbe alle de dukker og bamser, der forventeligt vil strømme til begivenheden sammen med deres børn. Men den plan er nu lagt på hylden.
Det skyldes Helsingør Stifts biskop, Lise-Lotte Rebel, der til trods for sit køn i denne uge nedlagde forbud mod vandpjaskeriet.
»Jeg er sikker på, at Kirsten Knutzen er bekendt med, at vi ikke døber ting i folkekirken,« lyder biskoppens reaktion. Efter en samtale med sognepræsten har biskoppen dog skiftet mening så langt, at hun nu roser præsten for det pædagogiske initiativ, som efter hendes mening respekterer dåbens betydning.
»Der har ikke været anvendt noget decideret 'kirkeligt ritual', og det er afgørende,« fremgår det af gårsdagens pressemeddelelse fra bispegården. Bamsebrylluppet er dog stadig opgivet, men mon ikke vejen er banet for, at sognepræst og biskop ånd i hånd kan sprede prosocial opførsel omkring sig på vej mod nye rekordprocenter. At DR, som det er fremgået af ugens Information, er parat til kristeligt at stå deres bestræbelser bi, nævner vi blot i forbifarten.
 
Omsorgen for de ufødte
Dog vil vi ikke helt forbigå folkekirken. Til nyere kirkelige opfindelser såsom spaghetti-gudstjenester og babysalmesang føjer sig nemlig nu et initiativ, henvendt til kvinder, der endnu ikke kan præstere en baby til salmesangen. »Syng for dit ufødte barn«, hedder det, og det foregår i Godthaabskirken på Frederiksberg fire uger før og fire uger efter fødslen. Første gang om et par uger, meddeles det, og lederen, der sjovt nok er en kvinde, lektor Anne-Mette Riis fra Det Kongelige Danske Musikkonservatorium, glæder sig.
»Man kan bygge bro fra fostertilstand til efter fødslen gennem sang, som bærer mange flere følelser med sig end tale. Gennem salmerne kan der desuden bygges bro til dåben, fordi både barn og mor får fortrolighed med kirkens salmer,« udtaler hun blandt andet.
 
Bamses dag
Så har vi vist fået kvindesang nok for denne gang.
Heldigvis er det nemt at bygge bro mellem det kvindelige prosociale univers og det mandlige. Endda til en rigtig sød mand, der både sang og bar navnet Bamse. I anledning af Kirsten Knutzens dåbshandlinger og bryllupsplaner rejste Ekstra Bladet spørgsmålet, om hun også ville til at begrave bamser, hvortil der må svares, at det undtagelsesvis kan være nødvendigt.
Flemming Bamse Jørgensen døde som bekendt nytårsnat og er selvsagt blevet begravet, men i denne uge mindedes han ved en stor koncert i Århus.
Det var sødt sagt en livsbekræftende oplevelse at se den ene ældre gentleman efter den anden træde op og kvæde Bamse-sange. Der var Kim Larsen, der var Peter Belli, og der var Lars Lilholt, som også stadig lever. Stig Rossen sang en medley over en lang række af Bamses viser, Jacob Haugaard gav et nummer og Jørgen de Mylius flashede sin smilerynker som konferencier.
Rart at se, at de gamle drenge kan endnu. Og hip-hurra for Bamse, som var så sød og rar. En maskulin rollemodel i prosocial opførsel. Hør bare (endnu) en gang:
( ...)
Hun går rundt med numsen bar,
hun går rundt med numsen bar ... hurra ... osv.
- Ingen nævnt, ingen glemt.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,11. februar 2011,"Det skyldes Helsingør Stifts biskop, Lise-Lotte Rebel, der til trods for sit køn i denne uge nedlagde forbud mod vandpjaskeriet."
12555,/debat/2011/03/dame-sort,En dame i sort,Bent Vinn Nielsen," Får vi billøse søndage igen? Så vidt jeg ved, er der ingen politikere eller andre, der har talt om det indtil nu, men det virker, som om frygten lurer mellem folk. Stille, frostklare søndagsmorgener, hvor folk må cykle eller gå ned til bageren efter rundstykker. Ligesom dengang i begyndelsen af 70erne. Nogle siger, at det sikkert ikke bliver nødvendigt direkte at indføre de billøse søndage, de kommer sgu nok helt af sig selv, siger de. Benzinen er ved at være så dyr, at den næsten ikke er til at betale.
Dengang det var virkelighed, i 70erne, da der ikke bare var billøse søndage til, men også generelle opfordringer til, at en hel familie nøjedes med at dele et stk. karbad (bvadr! må det lyde for ungdommen), og hvor Uffe Ellemann Jensen, der dengang var tv-journalist, demonstrerede, at man sagtens kunne tage brusebad i rindende vand, der næsten ikke var oliefyrsopvarmet, men så koldt, at han vrinskede som en hest, da han steg ud af det. Det kunne i øvrigt være sjovt, hvis der blev foretaget lidt kritisk kildeforskning her: Frøs han virkelig? Var det virkelig koldt vand, han tog brusebad i? Nu var det vel ikke arrangeret? Et par historikere og en journalist af den kritiske type, mere behøver man vel ikke for at finde ud af, om det hele var fup. Nå, det er nok noget, vi aldrig får svar på. Men hva faen, som vi siger i samfundets jævnere lag, måske har vi slet ikke godt af at få svar på alle de spørgsmål, vi kan finde på at stille til det, vi ser i fjernsynet.
Men dengang, altså, boede unge Nielsen i Vanløse, på en sidevej til Ålekistevej. Jeg havde ingen bil, heller ikke dengang, men det var nu også en smal sag, når jeg skulle hente rundstykker hos bageren søndag morgen. Han lå lige rundt om hjørnet.
Den første billøse søndag mødte jeg en ældre dame i sort pels på fortovet ude foran vores gadedør. Jeg kendte hende sådan set godt, sådan som man nu kunne kende folk i Vanløse, der i alt fald dengang var et lidt rørende, provinsfint sted, men jeg havde aldrig talt med hende. For hende må jeg have været den unge mand med barnevognen og det alt, alt for lange hår og det mærkelige tøj. Jeg havde ikke tænkt noget videre over hende, men hvis jeg havde, har jeg nok tænkt, at hun var en småborgerlig gammel dame, der var stensikker på, at unge mænd med langt hår, barnevogn og mærkeligt tøj inderst inde var voldsmænd, der kun ventede på den rette lejlighed til at slå ældre, sortpelsede damer ned og stjæle deres håndtaske. Men nu stod hun pludselig og smilede helt saligt. Derfor så jeg nærmere på hende, faktisk så hun pludselig helt ung ud, næsten som et barn. Og lige så pludselig begyndte hun at pludre løs, som om vi altid plejede at få os en lille sludder, når vi tilfældigt mødtes. Hun fortalte begejstret om sidst, der var billøse søndage. Ikke fordi der dengang, da hun var barn og ung, var forbud mod at køre bil om søndagen, men fordi der simpelthen ikke var ret mange biler. Jeg forstod på hende, at det var en langt, langt bedre tid end den nuværende. Og hendes begejstring var så overbevisende, at jeg tænkte, at der såmænd nok var noget om det. Men skeptisk var jeg nu også.
Sentimental ulykkesfugl
Hun var også lidt uhyggelig, syntes jeg. Hun talte om knaphed, om at folk ikke havde ret mange penge, at det ikke var alle, der havde råd til at spise ordentlig mad. Der var folk, fortalte hun, der sendte deres børn ned til bageren for at købe gammelt brød, brød som bageren ellers skulle have kasseret. Det uhyggelige var, at sådan som hun fortalte om det, kom det til at fremstå som et lykkeland, som paradis før uddrivelsen. Og hun sluttede med at sige, at hun virkelig ville ønske, at de billøse søndage ville fortsætte, om ikke til evig tid, så i alt fald meget længe.
Som nogle vil huske, varede de billøse søndage ikke særligt mange søndage, men også efter at bilerne begyndte at køre igen, ville den sortklædte dame snakke med mig, hver gang vi mødtes rundt om i nabolaget. Jeg er sikker på, at jeg ikke tog fejl, når jeg udlagde situationen sådan, at jeg nu ikke længere var en latent voldsmand, men den flinke unge mand, som altid har tid til at sludre med en gammel dame. Det var jeg skam smigret over, men iblandt syntes jeg nu også, det var et lidt anstrengende rollefag. Hun var en dame, der kun huskede i generelle vendinger, kan man måske sige. Almindelige talemåder og den slags. Der var absolut ikke noget personligt i hverken vores forhold eller hendes beretninger fra besættelsestiden og endnu længere tilbage. Det var almindeligheder hele vejen igennem. Hun brugte sjældent udtrykket jeg, hun foretrak så absolut vi.
Medmindre hun er blevet langt over 100 år, må hun være død nu. Mit sidste møde med hende var desværre ret trist. Det var flere år efter, vi var flyttet fra Vanløse. Jeg kørte i en bus på Ålekistevej, og da den standsede præcis ved den sidevej, hvor vi selv havde boet, steg damen på. På trods af at hun straks smilede venligt til mig, varede det desværre temmelig længe, før jeg huskede, hvem hun var. Så længe, at det var for sent at indlede en samtale. At det også gjorde hende trist, kunne jeg ikke være i tvivl om. Hun var grædefærdig, da hun steg af bussen efter et par stoppesteder.
Jeg havde det med at klistre karakteristikker på folk dengang. Damen i sort kaldte jeg: den sentimentale ulykkesfugl.
",0.0,11. marts 2011,"Hun var også lidt uhyggelig, syntes jeg. Hun talte om knaphed, om at folk ikke havde ret mange penge, at det ikke var alle, der havde råd til at spise ordentlig mad. Der var folk, fortalte hun, der sendte deres børn ned til bageren for at købe gammelt brød, brød som bageren ellers skulle have kasseret. Det uhyggelige var, at sådan som hun fortalte om det, kom det til at fremstå som et lykkeland, som paradis før uddrivelsen. Og hun sluttede med at sige, at hun virkelig ville ønske, at de billøse søndage ville fortsætte, om ikke til evig tid, så i alt fald meget længe."
8510,/debat/2012/12/frihed-forskellighed,Frihed er forskellighed,Simon Emil Ammitzbøll," Ægte dansk og socialdemokratisk frihed er det samme som lighed. Og når liberale taler om frihed, handler det i virkeligheden om at »styrke den stærke og fornedre den svage«.
Dét er hovedbudskabet fra Thomas Sjöberg Neergaard (DSU) i en kronik 30. november.
Angrebet på det liberale frihedsbegreb er både hårdt, mangesidet – og usædvanligt tåbeligt. For det første fremturer Neergaard med den gamle traver om, at borgerlig-liberale hader fællesskabet. Jeg orker nærmest ikke at komme med det lige så gamle, banale og indlysende rigtige modargument: At frihed og fællesskab ikke er hinandens modsætninger, så længe der er tale om frivillige fællesskaber.
For det andet formår Neergaard med nød og næppe at stable en efterhånden meget tyndslidt stråmand på benene: Ham der siger, at liberale bare vil lade folk ligge på gaden og dø, og at det kun er de riges børn, der må komme på universitetet.
Men nej, en stråmand bliver ikke levende af at blive fremmanet igen og igen: Liberale ønsker også fri og lige adgang til sundhed og uddannelse. Punktum.
For det tredje er Neergaard umanerligt nedladende over for mennesker med lave indkomster.
For eksempel skriver han, at frihed kræver uddannelse – underforstået: Har du ingen uddannelse, kan du ikke være fri. Når ufaglærte arbejdere oftere end højtuddannede vælger motionen fra og dermed bliver syge, må man forstå, at det skyldes mangel på frihed – og dermed en form for falsk bevidsthed, går jeg ud fra. De tror, at de foretrækker sofaen frem for fitnesscentret, men i virkeligheden … i virkeligheden vil de allerhelst leve præcis ligesom os højtuddannede. For det er jo ubetinget det fedeste i verden.
Skræmmende tankegang
Jeg synes, det er en både skræmmende og helt igennem urimelig tilgang til andre mennesker. Neergaard og mange af hans meningsfæller på venstrefløjen ønsker simpelthen at forme andre i deres eget billede – og så kalder de det oven i købet for frihed!
Det liberale frihedsbegreb kan i virkeligheden udtrykkes utrolig enkelt: Man skal have lov til at leve, som man selv ønsker, så længe man ikke skader andre.
Og som liberal afholder man sig helt fra at definere lykken for andre mennesker – netop af respekt for friheden og forskelligheden.
Simon Emil Ammitzbøll, politisk ordfører, Liberal Alliance
",236.0,8. december 2012,"Men nej, en stråmand bliver ikke levende af at blive fremmanet igen og igen: Liberale ønsker også fri og lige adgang til sundhed og uddannelse. Punktum."
2007,/debat/2015/08/laeserbreve-16,Læserbreve,Redaktionen," Sælg ikke de danske øer
Dennis Baggers Laursen, Brøndby
Torsdag den 6. august kunne man i medierne læse, at forsker Jørgen Møller fra Aalborg Universitet foreslår salg af danske småøer til rigmænd. Det er en på alle måder usympatisk og forkastelig tanke, at der er områder i Danmark, der skal ejes af en lille overklasseskare, mens resten af folket holdes uden for. Og hvad med de folk, der bor på øerne? Skal de deporteres i kapitalismens navn?
Nej, det danske land skal være for alle danskere, alle mennesker. Ingen skal eje den danske jord og de danske øer, udover folket.
Uambitiøs klimaplan
Palle Bendsen, NOAH Energi og Klima
Hvis Barack Obamas nye Clean Power Plan kan være med til at vende noget i USA, er det måske godt – men indholdsmæssigt er det varm luft. Hvis det får amerikanerne og resten af verden til at tro, at det vil rykke ret meget, er det negativt. Det er desuden ikke spor imponerende, hvis USA, som planen foreskriver, reducerer kulkraftværkernes CO2-udledninger med 32 procent i 2030 målt i forhold til 2005. For det første er det at snyde på vægten, når USA indfører sit eget basisår 2005 i stedet for år 1990, som er det alle andre måler ud fra i FN-forhandlingerne.
32 procent mindre udledning end 2005 svarer til 23 procent mindre end udledningerne i 1990 for USA’s vedkommende, fordi deres udledninger i 2005 var 20 procent større end i 1990. I 2013 havde USA tilmed allerede reduceret mere end 11 procent af de samlede CO2-udledninger målt i forhold til 2005, så de næste 17 år skal de blot reducere med yderligere 21 procent. 
For det andet ville 32 procent af udledningerne i 1990 stadig være langt fra det, som USA skal reducere, hvis de skal gøre deres del af den globale opgave – også selv om man ikke indregner den historiske klimagæld.
For det tredje omhandler planen kun energisektoren – ikke landbrug og transport med videre.
Sidst, men ikke mindst, er det ikke målene på lang eller mellemlang sigt, der er vigtigst, men vejen derhen. Det er reduktionerne i år og de nærmeste år, der er vigtigst, fordi det er de akkumulerede udledninger, atmosfæren reagerer på.
Discountstudie af vindmøller
Lars Klottrup, Rønde
Der er afsat 100 millioner kroner til undersøgelse af vindmøllers påvirkning af dyrelivet.
Der er afsat fem millioner kroner til at undersøge deres påvirkning af menneskers sundhed.
Kan det have sin rimelighed? Den igangsatte sundhedsundersøgelse er ovenikøbet kun en registerundersøgelse af primært ældre og mindre vindmøller.
Resultatet bliver udvandet ved at tage små vindmøller med.
Undersøgelsen vil ikke kunne sige noget om moderne kæmpevindmøllers indflydelse på naboernes sundhed – det er en discountundersøgelse af vindmøllenaboers sundhed ved hjælp af forældede data.
Det er ikke rimeligt.
Folketinget må bevilge de nødvendige midler til en sundhedsundersøgelse af de mennesker, der allerede i dag er naboer til kæmpevindmøller.
Indtil det entydigt er bevist, at kæmpevindmøller på land ikke er sundhedsskadelige for de mennesker, der er naboer til vindmøllerne, bør der ikke opstilles flere kæmpevindmøller på land med offentlig støtte.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,8. august 2015, Sælg ikke de danske øer
8077,/debat/leder/2013/02/su-erhvervslivet,SU til erhvervslivet,Sofie Tholl og Lise Richter," »Det er selvfølgelig i de studerendes interesse, at Danmarks konkurrenceevne bliver genoprettet, og at der kommer gang i jobskabelsen,« lød det torsdag fra uddannelsesminister Morten Østergaard (R) i Børsen.
De milliarder, som regeringen skal spare på reformer af f.eks. SU og kontanthjælp, skal ifølge ministeren gå til regeringens kommende konkurrenceevnepakke. Det er altså nu i de studerendes interesse, at der skæres i SU’en, hvis de vil have et arbejde, når de bliver færdige.
Ligesom de mange tusinder af arbejdsløse på kontanthjælp eller helt uden forsørgelse sikkert sagtens kan leve for endnu mindre. Bare der er job forude.
Rationalet bag at tage fra de absolut fattigste og give skatte- og afgiftslettelser til et erhvervsliv, som aflønner nogle af de absolut rigeste, er svært at se. Især når det kommer fra en rød regering, der i stor stil taber vælgere og tidligere har bedyret, at de aldrig kunne drømme om at røre ved SU’en. Vi har endnu til gode at finde ud af, om det er cafépenge, fjumreår eller andet godt, som regeringen vil spare to milliarder på i SU-reformen. Selv om der umiddelbart er bred politisk enighed om, at det nu er slut med de studerendes SU-svir, så kan Dansk Folkeparti dog som medlem af SU-forligskredsen sætte en stopper for regeringens spareplaner frem til næste folketingsvalg.
Regeringens hidtil bedste argument for at skære i støtten til de studerende er, at SU’en er en omvendt Robin Hood-ydelse, som primært går til rige og langsomme akademikerbørn, mens de fattigere faglærtes børn spurter igennem studierne eller slet ikke får nogen uddannelse.
Robin Hood-argumentet fremstår næsten som en dårlig joke set i lyset af gårsdagens udmelding fra uddannelsesministeren om, at det nu er de studerende, der skal betale for erhvervslivets skattelettelser.
",1.0,15. februar 2013,"Rationalet bag at tage fra de absolut fattigste og give skatte- og afgiftslettelser til et erhvervsliv, som aflønner nogle af de absolut rigeste, er svært at se. Især når det kommer fra en rød regering, der i stor stil taber vælgere og tidligere har bedyret, at de aldrig kunne drømme om at røre ved SU’en. Vi har endnu til gode at finde ud af, om det er cafépenge, fjumreår eller andet godt, som regeringen vil spare to milliarder på i SU-reformen. Selv om der umiddelbart er bred politisk enighed om, at det nu er slut med de studerendes SU-svir, så kan Dansk Folkeparti dog som medlem af SU-forligskredsen sætte en stopper for regeringens spareplaner frem til næste folketingsvalg."
4346,/debat/2014/08/islamisk-stat-overordentlig-moderne,Islamisk Stat er overordentlig moderne,Jason Burke," For små 10 år siden besluttede en hårdt trængt militant islamistgruppe, dengang kendt som al-Qaeda i Irak, at genopfinde sig selv. En ny struktur og et nyt navn blev introduceret. Oprettelsen af Den Islamiske Stat Irak, komplet med udpegede ministre, blev bekendtgjort.
ISI’s ledere fremstod først lidet troværdige. ’Statens’ formodede administrative struktur savnede enhver substans, og at den ikke var stort andet end en vag forhåbning stod klart for alle. Men den skepsis, som det ambitiøse navn dengang blev mødt med, er i dag gjort til skamme. For med afsæt i ISI udviklede sig efterhånden først ISIL og i dag Islamisk Stat (IS), som nu hersker over et større landområde, der strækker sig fra det vestlige Syrien til det vestlige Irak. Her driver IS religiøse skoler, bagerier og kraftværker, eksporterer olie, opkræver skatter og afholder kampvognsparader, samtidig med at man udkæmper en krig på flere fronter for at udvide sit territorium.
Statserobring
Erklæringen fra Abu Bakr al-Baghdadi om, at han er det nye kalifats øverste myndighed, gør det oplagt at affeje Islamisk Stat som reaktionær regression. Baghdadis vision er imidlertid overordentligt moderne.
Den adskiller sig samtidig fra de strategiske mål, som en tidligere generation af militante ledere satsede på. Det Muslimske Broderskab og deres udløbere har nok ønsket at erobre institutionerne og magten i eksisterende stater ved hjælp af en række midler, der har spændt fra fredelig social aktivisme til voldelige statskup, men organisationen har aldrig ønsket at skabe en ny stat fra grunden.
Hos de neotraditionalistiske salafister har den moderne nationalstat været opfattet som en bandlyst og uislamisk opfindelse, der har splittet trosfællesskabet i verdens muslimske samfund. Konfronteret med nødvendigheden af at forvalte en faktisk stat har deres svar altid været en blanding af forvirring og inkompetence.
Helligskrifter fra 600-tallet kan ikke gøre det ud for administrativ eller teknologisk ekspertise. Det var jeg vidne til, da jeg rapporterede fra det Taleban-kontrollerede Afghanistan i 1990’erne. Et slogan på væggen af ??et ministerium lød: »Kast fornuften til hundene – den stinker af korruption«. Et manende slagord, men ikke synderligt hjælpsomt i forhold til eksempelvis at etablere et kloakeringssystem, allokere likvider til at betale embedsmænds løn eller opretholde lov og orden.
Osama bin Laden talte ofte om et kalifat som et enkelt, sammenhængende politisk og religiøst forenet rige. Men ud over mobilisering og radikalisering af hundredvis af millioner igennem en spektakulær voldskampagne tilbød han ingen strategi for, hvordan det nye kalifat skulle skabes eller styres. Det blev set som en fjern aspiration, ikke som et konkret mål, der skulle opnås inden for overskuelig fremtid.
Hvad Baghdadi har gjort, er at kombinere de politiske islamisters målsætning om at erobre en eksisterende statsmagt med neo-traditionalisternes mere globale vision om at skabe en ny og distinkt statsdannelse, der kan blive afsæt for en større ekspansion. Denne kombinations appel er ganske slagkraftig.
IS er ingen anakronisme
Optimister håber, at den nye islamiske stat vil vise sig at hvile på et for spinkelt grundlag. IS er ekspanderet ekstremt hurtigt, siger de, og bevægelsen vil snart have opbrugt sine ressourcer. Den ekstreme vold og det ultrakonservative værdisystem, som kendetegner IS, vil afføde modvilje i lokalsamfundene, der vil blive til aktiv modstand, hævder de, og bevægelsens erklærede ambition om at fremprovokere en større regional og international reaktion vil i sidste ende svække og ødelægge IS. Nogle henviser til eksemplet med Taleban, der i Afghanistan blev væltet og trængt tilbage med relativ lethed, da al-Qaedas terrorangreb mod USA gjorde en militær intervention nødvendig.
Andre henviser til, hvordan al-Qaeda i Irak blev nedkæmpet i den vestlige del af landet i 2005 og 2006, da sunnimuslimske stammer vendte sig mod Baghdadis forgængere på grund af deres vold, ufølsomhed og manglende respekt for lokale særinteresser.
Syrien og Irak i dag udgør imidlertid et umådeligt mere komplekst operationelt miljø end Afghanistan i 2001, og de stammekrigere, der fik elimineret al-Qaeda dengang, kunne i vidt omfang støtte sig til beskyttende ildkraft fra USA’s militær. Lokale i Ar-Raqqa eller Mosul, der forsøger at gå til væbnet modstand mod IS, står derimod chanceløse på slagmarken. Og havde det ikke været for 11. september, kunne Taleban formentlig have fastholdt sit greb om Afghanistan i en meget længere periode.
Der er endnu en grund til at frygte, at IS kan vise sig at være en mere holdbar konstruktion, end vi håber. For halvandet årti siden ville styrkeforholdene i henseende til kapacitet og struktur mellem en organisation som Baghdadis og Mellemøstens stater have været dramatisk ulige. Den militante aktivitet i Irak eller Syrien var dengang lille, flygtig og blev nådesløst kvalt af disse landes diktatorer. Syriens borgerkrig og et destabiliseret Irak samt regionens generelle åbning for politisk forandring har betydet, at forholdet mellem uformelle og formelle magter i Mellemøsten er mere jævnbyrdigt end før.
Lederen af ??IS har nogle millioner uregerlige mennesker fra afvigende stammer og lokalsamfund at herske over. Hans umiddelbare fokus er sikkerhed og militære operationer. Han har et skyggeagtigt netværk af oversøiske støtter og er draget ind i den bredere regionale magtkamp. Bevægelsens næsten ubegribelige brutalitet er en integreret del af dens magtudøvelse og skal både terrorisere modstandere og tiltrække tilhængere. Hvis Baghdadis nye stat blot var en anakronisme, ville den kun udgøre en lille trussel. Men det er den ikke. Den er tragisk nok på fuld omgangshøjde med sin tid. Og netop derfor desto stærkere.
© The Observer og Information
Oversat af Niels Ivar Larsen
Jason Burke er forfatter til bl.a. ’Al-Qaeda: The True Story of Radical Islam’
",9.0,28. august 2014,"Osama bin Laden talte ofte om et kalifat som et enkelt, sammenhængende politisk og religiøst forenet rige. Men ud over mobilisering og radikalisering af hundredvis af millioner igennem en spektakulær voldskampagne tilbød han ingen strategi for, hvordan det nye kalifat skulle skabes eller styres. Det blev set som en fjern aspiration, ikke som et konkret mål, der skulle opnås inden for overskuelig fremtid."
2918,/debat/2015/03/kulturens-danske-radikaler,Kulturens danske radikaler,Georg Metz," Moderigtigt i det blånende segment er at udlægge danmarkshistorien entydigt, hvor folkeligt ufordærvet mandsmod kun fandt sted på trods. På trods af opportunistiske svigagtige politikere der forræderisk stillede sig hindrende på tværs af den tapres gerning og lod kampen for fædrelandet i stikken. Uden disse usselrygge, tilskyndet af kulturradikalismens femte kolonne, kunne danskerne have ydet den indsats i april 1940 der havde gjort en forskel mellem helt og kujon.
Sådan er det hele vejen igennem.
Den sagtmodige der siden tøvede med at erklære Polen, Bulgarien og Kina krig eller tvivlede på visdommen i at hælde bomber i hovedet på ørkenens skumle folk, hvor der i ny og næ også ryger et bryllupsselskab, står i skammelig kontrast til superdanskeren: Den der ikke tvivler, den der ikke ryster på hånden, men som en krydsning mellem Holger Danske, Kaj Munk og Spiderman i tide og utide demonstrerer fædrelandssind, passion og mod. Det usle forbehold er hans fjende. Modet er modet til at udleve passionen, opsøge udfordringen og gøre en forskel. Ofte foran skærmen i nationale store øjeblikke af håndbold for svedende kvinder i rødt og hvidt eller Grand Prix til ågerpris og en stor skål matadormix.
DR’s lavprofile generaldirektør, der til dato ikke er citeret mindeværdigt for andet end ambitionen om tv som sammenhængskraft og slik til kaffen, levede op til tidens trend og udtalte sig forleden til en anderledes højprofil af en kvindelig blåtonet kovenienspræst om – rigtigt gættet: mod og passion. Det tapre ligger vel sagtens i at turde omtale sig selv som modig – et mod som i mere bramfri fortolkning er ensbetydende med ikke at risikere en skid andet end den mainstream af bovlam lavere fællesnævner, DR jævnt hen leverer, og som æder sjæle op.
Selvfornøjede nikkedukker
Den samtalende præst faldt ikke om af grin eller stak generaldirektricen en på skrinet som en sundere sjæl ville have gjort. Det var et møde mellem to af surdejen, hvis samlede sum af dybsindigheder holder sig i almindelighedernes fladland. Den slags folk pynter sig med en traditionskongruent, stadig mere udbredt lyrisk udlægning af fortidens forudsætninger.
De selvfornøjede nikkedukker møder udfordringerne, opslår deres ridderhjelm og fægter med tilbagevirkende kraft mod døre der for længst er sparket ind. Når alle står på vid gab, stirrer den der orker ind i en småtingsverden af trivialiteter garneret af julepapir og frikadellehørm og den uundgåelige skål med mere matadormix på sofabordet.
En gammel traver som Søren Krarup er i den sammenhæng – men også kun i den – befriende. Krarup kan man da i det mindste ikke kalde trendy, da han altid (næsten) har sagt (næsten) det samme; bortset fra de gange han har modsagt sig selv, hvilket ikke er helt så få som han måske selv går og tror. Det bliver det selvfølgelig ikke mere forstandigt af, men man får i det mindste ikke kvalme, når den gamle slagsbror som forleden igen vælter møgspand nummer hvemfandenvedhvormange ud over dødsfjenderne, de kulturradikale, dem der kun har som mål og mening at sønderlemme fædrelandet til herberg for de fremmede og danskerne til fremmede i herberget. Somhansir.
Den nationalkonservative historieopfattelse, udbredt i blå fløj og ved at være flertallets, genoplivet og holdt i sving af Krarup og et kor af eftersnakkere, tegner et sært ugenerøst aborteret portræt af den dansker, man ellers ville have mindst besvær med at genkende ude på gaden, henne om hjørnet, nede i kælderen. Det er vel at mærke ikke hin opregnede Krarup’ske brave mand af folk og land med begge ben solidt plantet i mulden, den sindige der lavmælt uforstilt svarer enhver sit, ordløst men ubetinget elsker Danmark, kalder en spade for en gravemaskine og et pantebrev for en investering og er parat til at lade sig selv og især andre omkomme for sagen. I den virkelige verden, den konkrete, den Krarup og proselytter påstår de elsker så højt, lever et anderledes nuanceret, tolerant, lydhørt, venligt, mindre selvhøjtideligt, fredeligt oplag af arten, om hvem Nyrup Rasmussen engang kærligt bemærkede at når danskeren tager en kniv i hånden, tager han altid en gaffel i den anden.
Den dansker bliver man lettere lun om hjertet ved at dele stamme med.
Et par af den mere entusiastiske type var i radioen forleden, hvor de ivrigt mente at vi nu må se at få gang i sagerne med den integration og også have fat i muslimske bøsser og lesbiske der går og putter med det. Nu må vi gøre noget for vores bøssemuslimer, det kan jo ikke nytte noget.
Med ét er de fremmede som os
Ud af skabet mand til mand og bliv gift i moskeen. For tilbøjelige kvinder af islam er to i samme niqab en menneskeret.
Det vil vi slås for!
Se, det er rigtige danskere, ordentlige landsmænd, der ikke får en prop, når nydanskere i beboerforeningerne ikke vil bruge penge på et åndssvagt juletræ eller spise svinekød i eget fedt.
I kampen for at fiske muslimske bøsser ud af ensomheden, ind på banen viser danskerne, de gode, sig fra deres bedste side:
Her har vi et problem, ét vi for længst har løst for eget vedkommende (skønt kirken strittede imod) – det er en udfordring – den gør vi noget ved. Så kan muslimer med løse håndled i fremtiden være i fred og uden bagtanker med røven i vejret bede til deres skæve gud. Vi snakker om det, vi snakker sgu om det med dem, og med ét er de fremmede også på det punkt lige som os. Det med frikadellerne og julen tager vi senere.
Se dét er en anvendelse af ytringsfriheden der vil noget, mildt sagt mere konstruktivt end selvforherligende hørm og krænkelser af andre guder, andre skikke.
Det er mandsmod.
Dét er kulturradikalisme.
Det bliver danmarkshistorie.
Uden selvforelsket forloren folkelighed og matadormix.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",3.0,21. marts 2015,En artikel pr. redaktion - sendt til jer hver søndag
3555,/debat/2014/12/bring-cias-torturboedler-domstol,Bring CIA's torturbødler for en domstol,Trevor Timm," De fleste havde nok forventet, at CIA-torturrapporten fra det amerikanske senatsudvalg ville være chokerende læsning. Men jeg tvivler på, at ret mange – ud over måske torturbødlerne og de torterede selv – havde forestillet sig en grad af moralsk uhyrlighed og umenneskelighed så kvalmende som den, der skildres i den 580 sider lange rapport, der tirsdag udkom i Washington.
Omfanget af de forskellige forbrydelser, CIA har begået, er i sandhed ekstraordinært. Ikke alene giver rapporten et indblik i systematisk tortur – herunder seksualovergreb, voldtægt og drab – på snesevis af fanger. Den afslører også, hvor omfattende bestræbelser CIA har grebet til for at mørkelægge affæren.
Men kvalme gør det ikke alene. Nu må spørgsmålet være: Hvordan kommer vi videre herfra? At der nu er skabt gennemsigtighed om torturprocedurerne er ikke en tilstrækkelig afstraffelse af en statslig tjeneste, som så systematisk har brudt loven.
Upassende
For den kujonagtige Obama-regering kan CIA-skandalen ikke hurtigt nok få en afslutning. Det Hvide Hus finder det angiveligt »upassende« at kommentere rapportens konklusioner, og ifølge New York Times vil den amerikanske regering end ikke »vælge side« i spørgsmålet om, hvorvidt tortur virker. Uanset af rapportens materiale sort på hvidt beviser, at det gør tortur ikke. Washington er heller ikke indstillet på at rejse tiltale mod de ansvarlige for de modbydelige torturhandlinger.
I stedet har Obama rost CIA’s medarbejdere som »patrioter«, som vi står i »dyb taknemmelighedsgæld« til for deres beskyttelse af nationen efter 11. september 2001. Præsidenten undlod at referere nærmere til de teknikker såsom ’tvungen tarmskylning’, sult, tæv og nedkøling, som CIA-officerer og medarbejdere underkastede deres tilbageholdte. »Brutal« var det eneste kritiske ord, præsidenten kunne få sig selv til at tage i sin mund.
Justitsministeriet har allerede skammeligt afvist at retsforfølge CIA’s ansvarlige officerer og henviser til, at sagen alligevel har overskredet forældelsesfristen. Men som Hina Shamsi fra borgerretsgruppen ACLU skrev i The New York Times:
»Retsforfølgelse er stadig en mulighed, for der kan ikke være forældelsesfrist for tortur, når vi har at gøre med en forbrydelse, der medfører risiko for eller resulterer i alvorlige kvæstelser eller død eller kan anses for at være en krigsforbrydelse«.
Sammen med andre borgerretsgrupper har ACLU derfor allerede opfordret USA’s justitsminister, Eric Holder, til straks udnævne en særlig anklager, der skal se nærmere på ansvaret blandt torturpraksissernes chefarkitekter øverst oppe i kommandokæden, herunder som daværende forsvarsminister Dick Cheney og Justitsministeriets chefrådgiver, John Yoo, der knap nok nævnes i Senatets rapport.
Det Hvide Hus kunne da passende også yde ofrene kompensation, kræve større gennemsigtighed og formulere forslag til omfattende reformer af CIA i Kongressen for at sikre, at et så kolossalt svigt af myndighedstilsyn og en så grasserende kriminalitet aldrig sker igen.
CIA-rapporten nævner heller ikke en relateret skandale fra tidligere på året, da tjenesten ulovligt hackede sig ind i senatsmedarbejderes computere for at udspionere de undersøgere, der dengang var i færd med at skrive på rapporten. CIA-direktøren, John Brennan, løj dengang kækt om, at en sådan episode aldrig havde fundet sted, men måtte så nogle måneder senere undskylde sig med, at jo, det havde den faktisk alligevel.
CIA mægtigere end før
Men selv om det måske er tvivlsomt, om Obama-regeringen, der fremdeles ser ud til at ville stå CIA bi, har modet til at gribe til de nødvendige retslige skridt, vil rapporten stadig kunne få retslige efterspil ved domstole verden over i de kommende måneder og år. Det er da også grunden til, at CIA i så mange måneder har kæmpet så hårdt for ikke at få alle navne på de samarbejdslande, der har deltaget i den amerikanske tortur, nævnt i rapporten. Tjenestens bekymring skyldes dog ikke så meget omsorg for alliancepartnere som frygt for, at de ansvarlige og skyldige i torturen skulle blive arresteret i udlandet. Som bekendt findes der lande, som ser langt alvorligere på tortur end USA.
En uovertuffen magtposition
Spanien har f.eks. allerede iværksat sin egen undersøgelse af CIA’s tortur, og i juli fastslog EU’s Menneskerettighedsdomstol, at »Polen har krænket rettighederne for to terrormistænkte ved at tillade deres overførsel til et hemmeligt CIA-detentionscenter i Polen, hvor de to mænd blev torteret«.
I Italien er flere CIA-agenter eftersøgt for kidnapning, mens graverjournalister fra avisen Washington Post har fundet frem til 10 af de lande, hvor CIA havde black sites – hemmelige lejre.
Uanset hvilken form for retsopgør det end kommer til, vil det dog blive op ad bakke. Som Washington Post pointerede tidligere på ugen, har CIA før begået alvorlige forbrydelser og brølere, men alligevel har tjenesten større magt end nogensinde.
Faktisk er CIA’s magtposition på mange måder uovertruffen. Tjenestens budgetter svulmer af de milliarder af dollar, som den har fået bevilget til terrorbekæmpelse, og den har da også både udvidet sin medarbejderstab og ekspanderet sin oversøiske aktiviteter. Dens arsenal omfatter nu talrige avancerede våbensystemer, herunder en flåde af bevæbnede droner, der ville have fået tidligere generationer af CIA-ledere til at måbe.
Efter at have læst alle detaljerne om mænd, der frøs ihjel og om kvinder, der blev truet på liv og lemmer af amerikanere, der har foretaget sig endnu mere uamerikanske ting, end dem, der foregik selv på billederne fra Abu Ghraib, måber vi alle.
Historien må ikke slutte her. Vi kan ikke stille os tilfredse, før de skyldige og ansvarlige hele vejen op igennem systemet bliver draget til ansvar.
Trevor Timm er chef for Freedom of the Press Foundation.
© The Guardian og Information.
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",11.0,13. december 2014,"Sammen med andre borgerretsgrupper har ACLU derfor allerede opfordret USA’s justitsminister, Eric Holder, til straks udnævne en særlig anklager, der skal se nærmere på ansvaret blandt torturpraksissernes chefarkitekter øverst oppe i kommandokæden, herunder som daværende forsvarsminister Dick Cheney og Justitsministeriets chefrådgiver, John Yoo, der knap nok nævnes i Senatets rapport."
9970,/debat/2012/05/laeserbreve-13,Læserbreve,Informations Webredaktion," Iran var først
Geoffrey Cain, Hellerup
Hvis man tager det farsi-talende indoeuropæiske Iran med, kan man sige, at det arabiske forår begyndte netop dér for 30 år siden. Shahen blev væltet af en uhellig alliance mellem venstrefløjen og islamister, og siden da er landet blevet styret af fanatikere, der stener kvinder, hænger bøsser og kvæler ethvert forsøg på oprør uden skånsel.
Næste trin i dette forår var George Bush’ angreb på Saddam Hussein, hvis afgang startede en borgerkrig. Derefter kom turen til Tunesiens Ben Ali, Yemens Saleh, Egyptens Hosni Mubarak og Libyens Muammar Gaddafi.
Fælles for dem alle var en sekularisme, der betød en vis frihed for kvinder og kristne minoriteterne. Men den tid er forbi, og Mellemøstens kvinder og kristne er begyndt at træde varsomt. Men det er ikke det værste.
Langt mere alvorligt er undermineringen af Egyptens fred med Israel, der meget vel kan være første skridt på vejen til ragnarok i Mellemøsten.
Angst modstand
Jan Morell, Aarhus
I vielsesritualet står der, at manden og kvinden skal forlade deres far og mor for at blive et kød – få børn. Jesus er kendt for sit opgør med Det gamle Testamente. Det var vel hans vigtigste mission. Ægteskabet er ikke indstiftet af Gud, men af mennesker og må selvfølgelig laves om i takt med at tiderne skifter.
Min antagelse er derfor, at modstanden mod homovielser snarere bunder i angsten for det anderledes. Viden om homoseksualitet og homoseksuelles liv er mindre, end mange tror. Eksempelvis mener de fleste, at homoseksuelle stortrives i Danmark, men undersøgelser påpeger, at selvmordsraten blandt homoseksuelle i dag er fire gange så høj som blandt heteroseksuelle. Sognepræst Henrik Højlund er sikker på, næste skridt bliver at bigamister bliver viet. Come on, præst. Hvad går der af en kristen ved at være lidt tolerant?
Ud af lejrene
Zach Khadudu, talsperson, Out of the Camps!
Kampagnen Out of the Camps! er startet for at fastholde regeringen på det håb, den gav asylansøgerne, da den udtrykte, at den vil sikre mulighed for at bo og arbejde udenfor asyllejrene. Vi har valgt at stå sammen i solidaritet for at tale med en stemme.
’Alle skal betyde alle’ er en frase, der skal råbe regeringen op, og minde den om at inkludere alle i det håb, som beslutningen om at muliggøre det at leve og arbejde uden for lejrene giver.
Alle, inklusive de afviste asylansøgere, der ikke ønsker at skrive under på at blive sendt tilbage til de lande, som de ikke mener, er sikre. At leve i samfundet peger ikke alene på menneskerettigheder, men også på mening og ånd i menneskelighed.
Så længe mennesker findes, vil der være krig og grund til at søge asyl. Men menneskelig værdighed og samfundets fremskridt vil ikke blive dømt på, hvor godt den privilegerede majoritet behandles, men på hvordan der bliver taget vare på de sårbare få.
Iværksættere skal ud på landet
Carsten Abild, Otterup
Siden planloven i 1970 har Danmark været opdelt i landzone, byzone og sommerhusområder. I landzone var kun tre erhverv tilladt: landbrug, skovbrug og fiskeri. Landsbyerhverv som håndværk skal være i byzone.
Men for mange iværksættere er det for dyrt at etablere sig i byen. Der skal købes bolig og industrigrund, bygges hal og installeres faciliteter, og så har banken sagt nej. Danmark har derfor en af Europas laveste iværksætterprocenter.
Anderledes økonomisk overkommeligt ville det være, hvis iværksætteren kunne etablere sig på landet, for eksempel i nedlagte landbrug. Men her siger lovgivningen også stop.
Skal Danmark væk fra en bundplaceringen og hjælpe vore hårdt trængte landsbysamfund, må iværksættere, håndværk og småindustri have de samme rettigheder som landbruget.
Antorini svigter de svage unge
Merete Riisager, uddannelsesordfører (LA)
Børne- og uddannelsesministeren sylter revisionen af STU-uddannelsen, der er et tilbud til de svageste unge. Begrundelsen er nogle vage formuleringer om, at der mangler datamateriale.
Argumentet er utroværdigt al den stund, at det siden lovens vedtagelse for fem år siden har været kendt, at den skulle revideres nu, og at der hvert år er indsendt rapporter til Uddannelsesudvalget om status.
Der er mange eksempler på, at kvaliteten er for lav. Derfor oplever unge med handicap at bruge deres uddannelsesår på aktiviteter, der kan blive en blindgyde for dem. Samtidig er tilgangen til uddannelsen langt højere, end der oprindeligt var lagt op til.
Det betyder, at unge, som kunne have gennemført en almindelig ungdomsuddannelse gennem STU-ordningen, sendes ud og klappe geder. Jeg er indigneret over, at en minister, der i den grad har talt for uddannelse til alle, svigter sin opgave i forhold til at skabe gode uddannelsesrammer for de svageste unge.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,14. maj 2012,Ud af lejrene
7288,/debat/2013/06/uanstaendig-historie,Uanstændig historie,Georg Metz," 
	Først var de venstreorienterede. Så var de 68’ere, så kulturradikale og politisk korrekte, så eliten. Nu er de blevet ’de anstændige’.

	Makkerparret Frederik Stjernfelt/Jens Martin Eriksen rubricerer deres antagonister i en ny bog under denne titel med hjørnespark til Leif Panduros generationsopgør fra 1960: De uanstændige.

	I berettiget bekymring for verdens overlevelse tog meget dengang sig anderledes ud. Indtraf miraklet, blev det atomare ragnarok aflyst, skulle tingene i hvert fald ikke forblive, som forældre- og besættelsestidsgenerationen havde forestillet sig.

	Oprørsårgangene tog fat, de ældre i vag erindring om krigsårene og med bitter erfaring om den tabte fred i koldkrigen; de yngre lede og kede af skolens autoritære fantasiløshed, skeptiske over for de gamles forbrugsfascination efter de mange magre år. De foretrak dyrkelsen af det absurde, værdirelativismen og til kollektiv puritanisme i mistro til saligheden i samfundet og bag ligusterhækken. Nogle af de utilpassede, de panduroske uanstændige, flippede ud; andre i samme boldgade, langt flertallet, forsøgte uden synderlig overbevisning at spille med og omordne grundvilkårene.

Make love, not war gjorde sig bare ikke rigtigt i jurastudiet, i ministeriet, på lærerværelset, hos bankrådgiveren – i sidste ende heller ikke i medierne. Det tog adskillige opportunt bestik af og konformerede til neoliberal højkaste.

	Stemplet som elite

	I folkets dyb ulmede vreden over oprørerne og forargelsen, nidkært næret af redebonne reaktive bannerførere med slet skjult bitterhed over at være sat af i de sjove år. Hele oprøret affærdigedes retrospektivt som det flip, det også var, mens en lille skare publicistiske meningsdannere, Rifbjergs virrehoveder, fastholdt de radikale takter og håbet på fornuften og fik af grovfilen.

	I mangel af præcis betegnelse for denne diffuse forsamling af yngre og ældre med rødder i den kritiske tradition fra Holberg, Goldschmidt, Brandes og PH blev de stemplet kulturradikal elite. Nu kaldes resterne af dette jævnligt overkørte segment altså: ’de anstændige’.

	Når kritikken af fænomener som eliten, de kulturradikale eller ’de anstændige’ som regel er flimrende, skyldes det den mangel på præcision, der udmærker reaktionen – nu med Stjernfelt/Eriksen.

	På den ene side udråbes den ende af dansk skrivekunst, journalistik og debat, som de vredladne er sådan ude efter – med professor Stjernfelts egne ord i aviserne: den tyranniserende elite.

	På den anden side frakendes samme elite relevans og fremtid. En kamp mod vindfrikadellefars som har været højrøstet i den populistiske lejr, hvor kulturradikalismen uden hensyn til ismens historie på én gang er ophøjet til samfundets højrøvede destruktive magtcentrum og nedgjort til betydningsløshedens svar på nul og niks.

	I dette felttog, som Anders Fogh Rasmussen så kreativt ophjalp med sit magtfordrejende mindreværdskompleks, har ytringsfriheden været det store nummer.

	Højrefløjens kampvogn

	»Hvis tonen og ytringsfriheden kommer i konflikt, er ytringsfriheden vigtigst,« siger Fr. Stjernfelt således lodret bebrejdende ’de anstændige’, der insisterer på nuancer. Citatet er symptomatisk for en uklar præmis. Ytringsfriheden er et absolut, en demokratisk pligt, og har efter karikaturkrisen været kørt i front som højrefløjens Tigertank. Beskeden tankevirksomhed afdækker ytringsfrihedens naturlige og forstandige forbehold.

	Injurieparagraffen undværer få, anstændighed i omtale af andre nedbringer ikke ytringsfrihedens demokratiske grundværdi. Også den forkætrede selvcensur, som ’uanstændighedens’ hadeobjekt XXL Uffe Ellemann forstandigt har henvist til, må med i debatten om ytringsfrihed og anstand.

	Når ’de anstændige’ nu skal ned med nakken, lander påstanden søvngængeragtigt om ’de anstændiges’ fredning af islam. I Jyllands-Postens leder i sin tid måtte muslimer finde sig i at blive spottet, hånet og latterliggjort i ytringsfrihedens navn. Uenig heri var man imod ytringsfriheden.

	Tøger Seidenfaden fremstår hos ’ytringsfrihedsfundamentalisterne’ som fornægter og anstændig ved afdødes advarsler mod tonen. Udsagn om ytringsfriheden som et nagelfast absolut drejer sig så at sige altid om islam, sjældent om ret meget andet.

	Mest anstændigt at tvivle

	Men Stjernfelt mener, at det er i orden at generalisere … »hvis det, man siger, er sandt«. Så sandt som det er sagt: Vi er eksempelvis alle dødelige. Ingen tænksomme vil og kan nægte nogen at generalisere – anstændigt. Stjernfelt mener, at hvis det generaliserende er usandt eller tåbeligt, skal det kritiseres »meget, meget hårdt«. At kritisere meget, meget hårdt er jo ikke at forbyde, men at bekæmpe. Ifølge Stjernfelt er det her ’de anstændige’ »tyranniserer« debatten. Men når man kritiserer noget tåbeligt meget, meget hårdt har det vel konsekvenser for den kritiserede, og så er det tænkeligt at vedkommende føler sig tyranniseret. På den baggrund: at gøre sig uanstændig for ikke at blive udnævnt som anstændig er en risiko, de fleste anstændige nok gerne løber. Generaliseringer af mennesker er en tvivlsom affære. Min nabo er gerrig, jøder er gerrige, min nabo er jøde, alle naboer er gerrige jøder.

	Ytringsfriheden er vigtigere end tonen, javel, men som form og indhold kan tone og ytringsfrihed ikke skilles. Ytringsfrihed er ydermere af noget nær kvalitativ nulværdi, såfremt den ytrende i tonefald og indhold (!) ikke har klargjort, hvad ytringen tjener til. Ellers er det jo blot tomhjernet graffiti på en ladeport.

	Enhver kan uden forbehold forsvare ytringsfriheden, hævde dens absolutte karakter og fremstå som forbilledligt uanstændig,

	Anstændigheden viser sig i tvivlen på en sådan visdom.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",4.0,15. juni 2013,"	I folkets dyb ulmede vreden over oprørerne og forargelsen, nidkært næret af redebonne reaktive bannerførere med slet skjult bitterhed over at være sat af i de sjove år. Hele oprøret affærdigedes retrospektivt som det flip, det også var, mens en lille skare publicistiske meningsdannere, Rifbjergs virrehoveder, fastholdt de radikale takter og håbet på fornuften og fik af grovfilen."
13078,/debat/2010/12/saa-praktiske-professor,Den så praktiske professor,Bent Falbert," Dansk presse er gennem mange år blevet vartet op af Anker Brink Lund. Vi har selv bedt om det. Den 60-årige Copenhagen Business School-professor modtager løbende økonomisk støtte til sin forskning fra avisbranchen, som inderligt håber, han kan hitte en sti ud af vore trængsler.
Anker gør sit bedste. Dén ros skal han have. Han finder ud af, hvor nyhederne kommer fra (dagbladene, selvsagt!), og hvor de gratis går hen (til radio/tv-snylterne, de drog!). Det kan vi på bladene godt lide at høre.
Men nylig har Anker og Rambøll-konsulenterne efter tre et halvt års studier også udtænkt forslag til politikerne om, hvordan mediestøtten skal fordeles anderledes. Og nu er vi i pressen tæt på at afhente den vin, vi forærede ham på hans runde fødselsdag sidste vinter.
Vi kan nemlig ikke lide at høre professorens kritik af, at vi bruger for mange penge på papirdagblade og for få på mobil- og netsites.
Vi gør sådan, dels fordi mediestøtte nu engang gives til avispapir, dels fordi vi bladfolk over 40 elsker dagblade højere end de 'elektriske' medier.
Som en ven og medkommentator forleden sagde til mig: 'Hvordan skal man bære sig ad med at få folk til at læse en skreven kommentar på over ét skærmbillede?'
Jeg tror, han ser ret. Det ér et problem.
Invester i ugeaviser
Nettet egner sig ikke til længere tekster, der er kælet for. Og enhver pressemand (ja, selv kvinderne) véd, at papiravisen er rygraden i ethvert mediehus - bortset fra statens.
Derfor kan vi ikke holde ud at høre på den praktiske professors anvisninger om at dirigere noget af støtten over til nettet. Og derfor er vi glade for, at kulturminister Per Stig Møller (K) har sparket Anker & Rambølls bold over til den pensionerede TDC-direktør Henning Dyremose, som skal tænke store tanker - men forfra, tak!
Det indebærer den fordel for regeringen, at ingen bladchefer når at blive forskrækkede eller vrede inden folketingsvalget til foråret.
Men den detroniserede professor ligger ikke på den lade side i ventetiden. I denne uge farer han ud med krav om, at bladhusene investerer i deres ugeaviser i stedet for i dagbladene.
Der udkommer 7,5 millioner distriktsblade om ugen, og de tiltrækker annoncer for to milliarder kr. Hele 80 pct. af danskerne læser dem. Derfor kalder Anker ugeaviserne 'fremtidens trykte medie'.
Hvis man er klog, drosler man sit dagblad ned til en fådagsavis og prøver at tage brugerbetaling for en journalistisk forædlet udgave af distriktsbladene, lyder den professorale formaning.
De store huse har en del at kultivere. JP/Politiken ejer 70 ugeaviser, Berlingske 50. De fleste lokale dagblade tjener til overlevelsen ved at udsprede 5-15 distriktsblade med tarveligt redaktionelt indhold, men mange annoncer.
Vi elsker papir
Der er altså overordentlig god plads til forbedring af kvaliteten, som det hedder med tidens slidte kliché.
Professor Anker Brink Lunds forslag bygger oven i købet på den empiri, at 90 pct. af danske avislæsere sætter lokalstof over alt andet. Som udgangspunkt er de altså mere motiverede for at læse en forbedret lokalavis end et nationalt endsige globalt anlagt dagblad.
Men vi på dagbladene er hjerteligt ligeglade med al professorens dokumentation og praktiske indstilling til, hvad der bør gøres, 'hvis man er klog'.
Vi pressefolk i papiret er nemlig romantikere, kære Anker. Vi elsker sprogligt velskabte, halvlange ender, trykt på papir. Og vi ser på de ferske, korte, prosaiske netnyheder med samme glæde i blikket som cyklisten, der kigger på en knallert.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",12.0,11. december 2010,"Men nylig har Anker og Rambøll-konsulenterne efter tre et halvt års studier også udtænkt forslag til politikerne om, hvordan mediestøtten skal fordeles anderledes. Og nu er vi i pressen tæt på at afhente den vin, vi forærede ham på hans runde fødselsdag sidste vinter."
12203,/debat/2011/05/laeserbreve-13,Læserbreve,Informations Webredaktion," Krag var  ikke den  eneste løgner
Flemming Sørensen, Roskilde
I Morten Messerschmidts (DF) kronik om EU's politiske projekt (9. maj) ophøjes Jens Otto Krag til en særlig løgner, da han er den eneste tilhænger af EU, der nævnes ved navn i kronikken. Er det, fordi han var socialdemokrat?
Også andre politikere fra Venstre og Konservative og erhvervsfolk deltog med deres organisationers (industri og landbrug) velsignelse i propagandaen og de mange vildledende annoncer for et ja i 1972.
Da traktaten om Danmarks indtræden i EF blev vedtaget i Folketinget i december 1971, stemte 141 for og 34 imod, nemlig 17 SF'ere, 12 socialdemokrater, fire radikale og et grønlandsk medlem. Propagandaen fra tilhængerne gik ikke så meget på det politiske, men  på at danskerne skulle stemme ja på grund af de økonomiske fordele ved EF-medlemskab.
Krag skal vel ikke udnævnes til enlig løgner. Er alle politikere så løgnere, når de propaganderer for deres politiske ønsker?
Messerschmidt har ret i, at EU har et politisk mål, men vel og mærke kun, hvis medlemmerne ønsker det gennemført.
Politisk  støtte nytter
Poul Simonsen, København
Mærsk og Danmarks Rederiforening yder støtte til Radikale Venstre for 225.000 kroner årligt. Hvad mon de så har ydet til de andre partier, der helst modtager hemmelige bidrag?
Information oplyser, at Mærsk har tjent yderligere 76 milliarder kroner siden aftalen om olieudvinding blev indgået i 2003 (12. maj). Er det for naivt at spørge, om der kunne være en sammenhæng?
Selv om tilskuddene til partierne har været proportionale i forhold til mandattal, er det stadig en overordentlig god investering for Mærsk. Hvad mon denne praksis ville blive kaldt, hvis den fandt sted i en latinamerikansk bananrepublik?
Vi bor ikke i Saudi-Arabien
Claus Hjort Frederiksen, finansminister, V
Mænds mulighed for fædre- og forældreorlov er rigtig gode i den offentlige sektor. Det er nødvendigt at slå fast med det samme. Ikke mindst når man læser formand for Dansk Magisterforening Ingrid Stages indlæg (4. maj), om at mænds mulighed for fædreorlov er bedre i Saudi-Arabien, og Danmark er et ligestillingsmæssigt u-land.
Mænd, der er ansat i staten, kan se frem til at holde 14 dages fædreorlov, når barnet er født. Dertil kommer seks ugers forældreorlov med fuld løn, der er øremærket manden. Oven i det er der yderligere seks ugers forældreorlov med løn. Hvis begge forældre er ansat i staten, er der tale om fælles uger, som de selv kan disponere over. I alle andre tilfælde har faren ret til de fulde 12 uger.
Der er to årsager til, at jeg synes, at længere øremærket fædreorlov er en dårlig idé. For det første har jeg den grundlæggende holdning, at familierne selv skal have ret til at planlægge, hvordan de vil bruge deres orlov. Staten skal ikke detailregulere, hvordan man har valgt at være familie.
For det andet vil yderligere adgang til lønnet forældreorlov trække arbejdskraft ud af arbejdsmarkedet. Det duer ikke i en situation, hvor arbejdskraftmangel er godt på vej til at blive en af vores største udfordringer.
Og kravet om længere orlov duer slet ikke, når organisationerne ved overenskomstforhandlingerne blankt afviste overhovedet at diskutere arbejdstid. Det hænger ikke sammen.
Dahl tilbage  i glansrollen
Jens Overgaard Nielsen, Virum
Efter at have hørt på mange uklare og besynderlige udfald gennem de seneste år, som eksempelvis etablering af Virtuelt Folkeparti, er det helt godgørende at sociologen Henrik Dahl er vendt tilbage til virkeligheden og utvetydigt og med klar røst nu påtager sig rollen som den lille dreng i kejser(ind)ens nye klæder: Hun har jo ingenting på! Nu end ikke Gucci-tasken.
Tobaksrøg  giver migræne
Bodil Cermak E. Nielsen, Tåstrup
Det er godt, at politikere er blevet klar over, at tobaksrøg er meget skadeligt og lovgiver derefter.
Siden jeg var tretten år har jeg lidt af migræne med synsforstyrrelser. For ti år siden fik jeg et bevis på, at tobaksrøg var én af årsagerne til min migræne. Nemlig, da jeg skulle købe ind for en gammel mand, som havde røget hele weekenden uden at lufte ud. Mine synsforstyrrelser begyndte allerede to skridt inde i hans røgtågede entre. Mit syn var væk i ét flimmer, da jeg nåede frem til ham inde i stuen!
I min skoletid som teenager led jeg af disse migræneanfald, men lod som ingenting i skolen, fordi jeg kunne læse i samtlige blade, at kvinder med migræne var hysterikere. I dag ved man bedre og har et migrænikerforbund. Derfor er det mit håb, at der i nutidens skoler, tages hånd om alle børn med migræne, såvel som alle andre handicap.
Styrk folkeoplysningen
Pernille Frahm, MF, kulturordfører for SF
Hvis der er noget, der kan kaldes dansk kultur, må det være folkeoplysning. Den har dannet baggrund for udviklingen af både vores demokrati og vores velfærdssamfund.
Den lokale borgerindflydelse fra foreninger kan ikke sikres af staten. Det skal være et lokalt ønske fra foreninger og politikere. Men lovgivning kan pålægge kommunerne at inddrage de lokale aktører, når det drejer sig om udmøntning af midler til folkeoplysning eller om udnyttelse af kommunale bygninger og lokaler, som kulturhuse, øve- og spillesteder, musik og billedkunstskoler eller aktiviteter under folkeoplysningsloven.
Folkeoplysningen er under pres. Tilskud til lærere er reduceret med 45 pct. siden 2001. CVU æder sig ind på området, og kommercielle idrætstilbud truer foreningsfriheden ved at kræve forbud mod f.eks. dans eller fitness under folkeoplysningsloven.
Nogle kunne måske mene, at det er ligegyldigt, hvem der udbyder. Men hvis man ønsker at understrege folkeoplysning som en del af et demokratisk udviklingsprojekt, som regeringen foreslår, kan vi ikke være ligeglade med, om man er borger eller forbruger, når man dyrker Zumba.
For SF er folkeoplysning en grundpille, fordi vi ønsker at styrke det lokale foreningsarbejde.
Jordreform nu
Holger Øster Mortensen, Odder
Alle danskere ved, at dansk landbrug er ude i den værste krise siden 1930'erne.
Der er tilsyneladende en holdning om, at kun meget store gårdbrug har en fremtid. Sådan behøver det ikke at være. Bl.a. fremfører den uafhængige landboorganisation Frie Bønder  Levende Land, at også mindre landbrug har en fremtid. Også mindre økologiske gårde ser ud til at kunne overleve.
De meget store plante- og husdyrbrug tilgodeser ikke de idealer for et sundt landbrug. Naboer til disse fremtidige dyrefabrikker udsættes for sundhedsrisici og får i øvrigt ødelagt deres friværdi på deres huse. Ca. 30.000 husstande landet over plages dagligt af stank, støv og støj fra disse husdyrindustrier.
Især vores svineproduktion er en meget dårlig nationaløkonomisk forretning for samfundet. Hvorfor skal Danmark producere 2526 millioner slagtegrise (plus 9 mio. selvdøde grise)?
Når man medregner udgifter til import af stål, brændstof, maskiner, staldinventar, foder, pesticider, gødning etc., ser regnestykket meget, meget dårligt ud. Hertil kommer hundreder af milliarder til oprydningen af landbrugssvineriet i vores natur.
En tredjedel af vores vilde planter og dyr i vores landskab er truet eller borte. Desuden er 100.000 brønde og vandboringer lukket pga. landbrugets forurening. En egentlig jord- og landboreform bør iværksættes straks.
Dårlig  byttehandel
Søren Juul-Nielsen, Århus
I opgiver jeres efterløn, til gengæld får I øget grænsekontrol (mod de farlige udenlandske bander, som I jo nok ved, er en trussel mod alle os andre, rigtige og pæne
danskere). Er I ikke glade og taknemmelige over for Big Siss, Pia Kjærsgård (DF)?
Således har de jo derude i udkanten også fået et flot tilbud om motorvej og atomaffaldsdepot i stedet for hospital!
DF har  skam grænser
Ole Kløcker, Frederiksberg
DF har manifesteret sig i et nyt grænsetyveri med det seneste mørklægnings-
tiltag, der bestemt ikke er grænseløst. Men hvor går grænsen  og er det hele tiden DF, der skal afgøre, hvor den ligger?
Tilsyneladende uden tilbageholdenhed boltrer DF sig i fortsatte indsnævrings-
og begrænsningstilfælde, der skal blotlægge dansk indelukkethed og indemuret-
hed. Danmark er en bastion med volde omkring  korporligt som mentalt. Aldrig har vi stået mere snævert og afgrænset!
I medierne breder DF sig uhæmmet og grænseløst. Men ved de kommende nyopførte toldsteder får vi alle at vide, at her er grænsen.
Kæft, trit og ret-
ning er de nye bannermærker, der skal føre Danmark uforløst igennem en fremtid helt begrænset og afgjort af DF.
Er folketingsvalget ikke udskudt, kommer det i al fald for sent!





 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,14. maj 2011,Politisk  støtte nytter
8219,/debat/2013/01/laeserbreve-4,Læserbreve,," Revurdér bankernes rolle
Bjarne Gårdsvoll, København
Der er noget rivende galt med bankerne. Kunderne føler sig snydt, aktionærerne føler sig snydt, og nu føler jeg mig også snydt. For det sidste er, at Danske Bank vil kræve gebyr for at have indskydernes penge på en konto.
Jeg har sat mine penge i banken i tillid til, at de ville blive administreret på de vilkår, som gjaldt på det tidspunkt, hvor kontoen blev oprettet. Men jeg har end ikke fået besked om de nye betingelser, så jeg kan overføre min beskedne opsparing til en bank, som er noget mindre kommercielt indstillet. Som pengeinstitutterne i dag kører, er princippet at varetage ejerne, aktionærerne og nogle direktørers interesser. Topchefer får millioner i gage samt bonusser, som ansporer dem til at tage store risici. De mange bankskandaler viser, at principperne for bankdrift må ændres. Bankerne bør ikke være forretninger, men drives efter serviceprincippet til gavn for samfundet. Det kræver formentlig nationalisering. Privat bankdrift kan ikke fjerne den griskhed, der hersker i branchen.
Vi lider af russofobi
Erik Philipsen, Frederiksberg
Slovenske Slavoj ?Žižek skriver i Information 19. januar:
»Kommentatoren Fareed Zakaria pointerer, at demokratiet kun kan ’slå rod’ i økonomisk udviklede lande. Demokratiseres udviklingslande ’for tidligt’, får vi en populisme, der ender i økonomisk katastrofe og politisk despoti. Økonomiske fremgangsrige nationer som Taiwan, Sydkorea og Chile viser vejen – de tog først demokratiet til sig efter perioder med autoritært styre. Er samme tankegang ikke også det bedste argument for et fortsat autoritært regime i Kina?« Samme tankegang er vel endnu mere relevant som et argument for, at Putin styrer Rusland gennem en nødvendig overgangsfase, hvor det langsigtede mål er at skabe betingelserne for demokratiet – ikke i første omgang nødvendigvis med demokratiets metoder. Men dog langt hen ad vejen med dem.
Den proces gør det store flertal af kommentatorer vanskeligere ved hele tiden at angribe og latterliggøre ham. Det er et udtryk for en helt irrationel berøringsangst over for Rusland, at det er Kina, som her nævnes. Vi lider åbenbart såvel i Slovenien som i Danmark af russofobi og sinofili.
Regeringenudnytter krisen
Torben Kjær, Hillerød
Regeringen italesætter krisen i tide og utide og svarer med reformer, der sænker skatten for de bedst stillede, mens overførselsindkomsterne må bøde, dagpengene halveres, og der tales om løntilbageholdenhed. Det er helt i overensstemmelse med den såkaldte Lissabon-strategi fra 2000, der taler om økonomiske reformer, sænkning af overførselsindkomsterne, øgning af arbejdsstyrken, større social lighed i EU, og som blev fulgt op af Lissabontraktaten, vi også blev snydt for at stemme om. Regeringen siger, at de ønsker grøn energi og flere arbejdspladser, som almindelige borgere har støttet med investeringer i solceller, fordi der for en gangs skyld var incitament til det. Straks stoppede regeringen ordningen, så det for mange ikke længere kan betale sig at investere i grøn energi og arbejdspladser. Kommunerne vil sætte gang i anlægsarbejder og beskæftigelsen. Regeringen har hårdt presset sagt ja, mod at kommunerne sparer på driften, og senest vil man sænke erhvervslivets skatter. Gæt en gang, hvor pengene skal komme fra! Det samtidigt med, at borgernes opsparing aldrig har været højere, fordi de ikke tør bruge pengene pga. krisesnakken. Regeringen har åbenlyst afleveret nøglerne til finans-, økonomi-, beskæftigelses- og socialministeriet til EU og giver finanskrisen skylden for ikke at plukke de lavthængende frugter for at sætte skub i økonomien og beskæftigelsen. Det er en løgnagtig EU-implementering, der sætter velfærdssamfundet under et pres, det aldrig har været udsat for før.
Mangfoldighed er kirkens styrke
Birgitte Kragh Engholm, sognepræst, Sct. Matthæus kirke
To citater er værd at lægge mærke til når folkekirken debatteres:
»For et stykke tid siden havde en bekendt været i kirken. Som sjælden gæst i kirken blev han overrasket over noget, præsten sagde. Præsten havde nemlig bedt menigheden bede for helbredelsen af homoseksuelle. Selve homoseksualiteten var sygdommen, og helbredelsen skulle være omvendelse til heteroseksualitet.« og så det følgende: »Selvfølgelig skulle Lars Hedegaard ikke have sagt, at der er muslimske fædre, der voldtager deres døtre, når sandheden i stedet synes at være, at de nøjes med at slå døtrene ihjel – og i øvrigt vender det blinde øje til onklers voldtægt.«
Førstnævnte citat om kirken er fra Rune Lykkebergs klumme i Informations 19.–20. januar. Det næste er et opsigtsvækkende forsvar af Jesper Langballe for Trykkefrihedsselskabets formand, Lars Hedegaard, der hævdede, at muslimske fædre voldtager deres døtre. Og hvad har de to ting så med hinanden at gøre? Pointen er naturligvis ikke at sammenstille kristendom over for islam. Pointen er derimod at påpege, at der ikke er et 1:1 forhold mellem, hvad der siges i folkekirken, ligesom der heller ikke er et 1:1-forhold mellem, hvad der siges i Folketinget. Vi ville hjælpe os selv meget, hvis vi opgav at tale om folkekirken i bestemt ental, for så vidt som vi mener, at det, der siges i en kirke, er bestemmende for, hvad der siges i alle andre kirker.
Det er en god protestantisk og folkekirkelig tradition, at kirken er et rummeligt sted, hvor der er plads til alverdens udlægninger, retninger og synspunkter. Det er det, der er folkekirkens store styrke.
Politisk korrekt, praktisk forkert
Michael Nedersøe, Horsens
Første skridt på vejen til en god integration er, at man lærer det danske sprog. Når vi efterhånden snakker 4.–5. generationsindvandrere, er det simpelthen ikke godt nok når over halvdelen af disse børn ikke kan snakke ordentligt dansk, når de starter i skolen. Derfor har jeg kun hovedrys-ten tilovers, når jeg hører vores undervisningsminister Christine Antorini (S), i et forsøg på at være så politisk korrekt så muligt, udtale, at der skal mere modersmålsundervisning til for, at de tosprogede elever kommer op på niveau med de etnisk danske børn. Bør man i stedet ikke lægge noget af ansvaret over på deres forældre? Det er alt andet lige dem, der opdrager deres børn på arabisk og ofte har travlt med at se arabisk fjernsyn på deres paraboler for at følge med i, hvad der sker i deres respektive hjemlande, frem for at følge med i hvad der sker i Danmark.
 
V’s abstrakte værdier
Axel Holm, København
Venstre, Danmarks liberale Parti, har på det seneste fremhævet, at det arbejder for mange moralske værdier. Værdier som er identiske med dem, som Barack Obamas arbejder for.
Det skal sammenholdes med at Venstre de seneste år har glorificeret en perlerække af moralsk anløbne personer. Tænk på Peter Brixtofte, Fredericias borgmester, Thomas Banke og i sommer Amin Skov fra Vejlegården, som godt kan vise sig at være temmelig blakket. For ikke at glemme, at Stein Bagger blev hyldet af af den venstreledede VKO regering, da den udråbte ham til helt i forbindelse med modtagelsen af revisionsfirmaet Ernst & Youngs Vækstpris i 2008. Men er Venstres moralske værdier kun abstrakte?
De tages i hvert fald ikke i anvendelse når Venstre konkret skal udpege helteskikkelser i det danske samfund.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,26. januar 2013,"Førstnævnte citat om kirken er fra Rune Lykkebergs klumme i Informations 19.–20. januar. Det næste er et opsigtsvækkende forsvar af Jesper Langballe for Trykkefrihedsselskabets formand, Lars Hedegaard, der hævdede, at muslimske fædre voldtager deres døtre. Og hvad har de to ting så med hinanden at gøre? Pointen er naturligvis ikke at sammenstille kristendom over for islam. Pointen er derimod at påpege, at der ikke er et 1:1 forhold mellem, hvad der siges i folkekirken, ligesom der heller ikke er et 1:1-forhold mellem, hvad der siges i Folketinget. Vi ville hjælpe os selv meget, hvis vi opgav at tale om folkekirken i bestemt ental, for så vidt som vi mener, at det, der siges i en kirke, er bestemmende for, hvad der siges i alle andre kirker."
11208,/debat/2011/10/forandring-erobre-gaden,"Vil man have forandring, skal man erobre gaden",Mikkel Thelle," Da en ven fra New York forleden skulle ned i en pengeautomat ved LaGuardia Place, fandt hun automaten bevogtet af en sikkerhedsvagt. Han var opstillet af frygt for, at demonstranterne nede fra Wall Street ville plyndre den lokale bank.
Det er paradoksalt. På sin et-måneds fødselsdag kan Besæt Wall Street-bevægelsen blandt andre ting fejre en stort set ikke-voldelig demonstration, men alligevel har gruppen sendt bølger af uro gennem byen, ligesom de har fået en voksende international opmærksomhed.
Besæt Wall Street-bevægelsen er nu fysisk til stede i flere vestlige storbyer fra New York City til Washington og London. Det viser, at uanset, hvor stor virkning sociale og mobile medier har for moderne sociale protester, er det stadig indtagelsen af gaden, der gør en forskel. Det er masserne på gaden, der for alvor ryster samfundet i sin grundvold.
Det Arabiske Forår er ganske vist blevet fejret som en frihedsbevægelse båret frem af mobiltelefoner, Facebook og smartmobs, men når man ser de fantastiske billeder fra Tahrirpladsen i Kairo, står det klart, at det var selve massen i rummet, der var magtfaktoren. Selvfølgelig kan folkemængder navigere — og navigeres — ved hjælp af nye medier, men i al teknofetichismen er det vigtigt at slå fast, at den politiske magt vokser ud af det offentlige rum. Det er noget så gammeldags som masserne på gaden, der gør hele forskellen.
Low tech styrer
Besæt Wall Street i New York tæller vist for tiden nogle hundrede demonstranter, der med overfrakker og soveposer har slået sig ned i den hidtil ukendte Zuccotti Park nogle blokke fra det finanscenter, de opponerede mod.
For nylig blev det parkens ejer, John Zuccotti, for meget, og han bad New Yorks politi (NYPD) om at fjerne gruppen. Han skiftede dog mening i elvte time. Måske ved tanken om en voldelig konflikt for åben skærm.
Zuccotti Park er en privat ejet, men offentlig park. Den er underlagt en offentlig regulering, der bl.a. tilsiger, at den skal være åben for alle døgnet rundt. Zuccotti kunne altså ikke henvise til overnatning som et problem. Larm, derimod, kunne han angribe og forbød demonstranterne at bruge megafoner på stedet.
Som svar indførte demonstranterne den såkaldte mic-check. Når en person har ordet, gengiver folk det mund til mund, indtil alle har fået beskeden. Altså modsat hviskeselskabslegen, hvor det morsomme er, hvor muteret beskeden bliver, efterhånden som den går fra mund til mund, er det hos BesætWall Street-bevægelsen folks ansvar at give den præcise besked videre.
Det er værd at bemærke, at mic-check vel er den mest low-tech form for kommunikation, man kan forestille sig — og så er den til med langsom!
»Jo, men sådan er demokrati også. Vi er alle til daglig så distraherede, men det her tvinger os til at fokusere på, hvad der egentlig bliver sagt,« udtaler en demonstrant til Herald Tribune. Der er med andre ord en interessant gensidighed mellem rum og kommunikation.
Et mål i sig selv
Zucotti Park er tilsyneladende blevet lavet om til en helt lille by. Et felthospital, tøjbyttekasser, køkken og flere andre fornødenheder er bygget op, bl.a. understøttet af donationer, gruppen har modtaget.
Det bemærkelsesværdige er nu, at Besæt Wall Street-bevægelsen og dens solidariske lejre i andre byer, ikke har nogen egentlige krav. Der er ikke noget konkret, der kan forhandles om. I stedet har man bare sat sig ned i det offentlige rum. For at protestere. Og jo længere man bliver siddende, des mere opmærksomhed får protesten.
Samtidig er opbygningen af den lille by i byen en social øvelse: arbejdet skal fordeles, den fysiske og psykiske sundhed skal opretholdes, og ikke mindst skal man respektere de forskellige holdninger, der alligevel må være inden for bevægelsen selv.
Således bliver BesætWall Street-lejren et af målene i sig selv.
»Det er vigtigt at se det her på baggrund af en generel fremmedgjorthed. Vi er på Facebook alene. Men folk er ikke alene her,« siger en demonstrant og adjungeret professor ved City University of New York.
Det er altså den særlige situation i præcis denne park lokaliseret netop her, der gør det hele til en ekstraordinær begivenhed: få hundrede mennesker uden konkrete krav i en by på syv millioner mennesker rejser global opmærksomhed ved at praktisere civil ulydighed og social omsorg på samme tid. Og så endda ved brug af ultra-lavteknologi.
Dog skal man ikke glemme, at skridtet fra lokal til national og global opmærksomhed her som i alle andre tilfælde skyldes digitale medier og i høj grad også nye, netbårne medier.
Pres på offentligt rum
Det offentlige rum i de amerikanske byer er under pres. Den private Zuccotti Park, der for fire uger siden måske var kendt af de lokale, er nu scene for en globalt medieret, offentlig begivenhed.
Det har indtil videre beskyttet den lille gruppe demonstranter. Men begivenheden sætter også fokus på den rumlige kultur anno 2011.
Der findes i vores storbyer stadig færre steder, som er fuldstændig offentlige. Indkøbscentre, parker, cafeer, gader og pladser er ikke steder for offentlige forsamlinger og ytringer.
Når det kommer til stykke befinder vi os fra det øjeblik, vi går ud ad døren i et puslespil af forskellige interesser, private såvel som politiske.
Måske dette er mere udtalt i USA, måske ikke. Men det offentlige rums kultur er ikke gennemsigtig, hverken der, i Europa eller i det arabiske forår — det er let at få øje på i Zuccotti Park.
Sted er noget, man har, tager eller giver. Rum er noget, man skaber — derfor er begge dele ofte politiske. I tilfældet Zuccotti Park er politik og rum blevet sammenvævet til en vigtig, rumlig begivenhed.
 
Mikkel Thelle er cand.mag. i historie




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",11.0,28. oktober 2011,"Når det kommer til stykke befinder vi os fra det øjeblik, vi går ud ad døren i et puslespil af forskellige interesser, private såvel som politiske."
1949,/debat/2015/08/laeserbreve-11,Læserbreve,Redaktionen," Ud på havet med møllerne
Leif Møller Jensen, Frederiksberg
David Rehling skriver i lederen den 28. juli »Vindenes vilde vesten« om kystnære havvindmøller, der bliver opstillet efter den såkaldte ’åbne dør’-procedure.
Havvindmøllerne blev i første omgang opsat, fordi man havde store problemer med at finde områder på land uden nabogener. Men så kom Anholt-møllerne, der ligger cirka 20 kilometer fra land, på tværs med en elpris på 1,05 kr./ kWh. Og deraf opstod ideen med de kystnære havvindmøller. Måske mest for at sænke prisen.
Men dermed har man mistet hele sigtet med havvindmøller, idet de kystnære er mest synlige og til gene for langt flere mennesker end både landvindmøller og rigtige havvindmøller. Det gælder såvel ’åben dør’-møller som statsligt udbudte møller.
Det er en fejl i lederen, at møllerne i statsligt udbud skulle kunne få 70 øre i tilskud. De kan højst få 70 øre/kWh, hvoraf de 33 øre er strømprisen, og de 37 øre er tilskud. Det er rigtigt, at ’åben dør’- møller højst kan få 25 øre i tilskud plus de 33 øre i fast strømpris. Det er det samme, som landvindmøller får.
Kalundborg Kommunes borgmester, som bliver omtalt i lederen, burde ikke være så overrasket over det ’åben dør’-projekt, der er i gang i kommunen. Kommunen har været hørt derom og svarede i 2014 Energistyrelsen.
Dem, der bor tættest på, og som ikke har været orienterede eller er blevet hørt, kan til gengæld med rette være overraskede. I det statslige Sejerø Bugt-projekt i Kalundborg er 184 organisationer blevet hørt, men ingen af de lokale beboere, hverken fastboende eller sommerhusejere.
De fleste af dem, som får ’glæde’ af det, Rehling beskriver som et markant naturovergreb, bor jo ikke fast i kommunen og har derfor ikke stemmeret til kommunalbestyrelsen. Op til ti nye arbejdspladser betyder mere for kommunen, end flere tusinde utilfredse borgere uden stemmeret.
Den demokratiske indflydelse er altså ikke sikret ved at inddrage kommunen.
Derfor politikere, skynd jer at trække i nødbremsen, inden det bliver alt for dyrt – havvindmøller skal ud på havet, hvor de ikke generer.
Har i glemt Hiroshima?
Niels Dahm, formand for Danske Læger Mod Kernevåben
Tak til Information for artiklen den 6. august om Hiroshima og Nagasaki på 70-årsdagen og artiklen »Atomtruslen lever«, der efterlyser, at Danmark mere aktivt medvirker til forhandlinger om en konvention, der forbyder kernevåben.
I vores hverdag hører vi stort set aldrig om de tikkende bomber, atomvåbnene udgør. Hverken i medierne eller fra politikerne. Der findes i dag cirka 16.000 atomsprænghoveder i verden, cirka 2.000 af disse er parat til hurtig affyring. Og atommagterne renoverer, moderniserer og fornyer våbnene, og anvender uhyre summer på dette.
Globalt arbejder mange for at oplyse om atomvåbnenes uacceptable humanitære konsekvenser – massedrab, massekvæstelser, efterfølgende cancersygdomme, genetiske skader grundet radioaktiv stråling, miljøbeskadigelse og klimaforandringer. Det gælder blandt andet International Phycisians for the Prevention of Nuclear War, herunder Danske Læger Mod Kernevåben og International Campaign to Abolish Nuclear Weapons. Og hertil kommer talrige ngo’er. En voksende global interesse for de humanitære konsekvenser ved anvendelse af atomvåben afspejles også ved de store internationale møder i Oslo, Mexico og Wien i december 2014, hvor repræsentanter fra 158 stater mødtes sammen med Røde Kors, Røde Halvmåne, diplomater og ngo’er. Ved mødet i Wien tog Østrig initiativ til at samarbejde med alle regeringer, relevante institutioner og ngo’er om at opnå en konvention, der forbyder kernevåben. 113 stater har tilsluttet sig ’The Austrian Pledge’.
Direkte spurgt ser i hvert fald Enhedslisten og SF gerne atomvåbnene afskaffet. Alternativet vel også. Men selv om Danmark har talt varmt for det humanitære perspektiv, har man fortsat tilsluttet sig step-by-step-taktikken.
Det vil sige ingen snarlige forhandlinger om en forbudstraktat mod kernevåben. Sikkert af hensyn til atommagterne og NATO.
Hvornår vil Danmark tilslutte sig Det Østrigske Initiativ?
For som det forhåbentlig fremgår af ovenstående, har resten af verden ikke glemt Hiroshima og Nagasaki.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,14. august 2015,Hvornår vil Danmark tilslutte sig Det Østrigske Initiativ?
10167,/debat/2012/04/kampen-ligestilling-global,’Kampen for ligestilling er global’,Hans Redder," »Ligestillingsspørgsmålet er en af de vigtigste prioriteringer i udviklingsarbejdet.« Så klar er meldingen fra Bolette Christensen, administrerende direktør i Børnefonden.
Hun har i to årtier arbejdet med ligestillingsspørgsmål, og blandt andet skrevet bøgerne Women in Business and Management, samt været bestyrelsesformand for European Women’s Management Development Network og Dannerhuset. I dag sidder Bolette Christensen desuden i Rådet for Internationalt Udviklingssamarbejde under Danida, og er således med til at rådgive om målene for den danske udviklingsbistand. Her er ligestilling defineret som en af fem kerneprioriteter. Og det er ifølge Bolette Christensen helt rigtigt set:
»Kvindernes forhold i udviklingslandene betyder enormt meget, og det er kun rimeligt, at de får lige muligheder.«
Hun understreger, at det gælder i forhold på arbejdsmarkedet, spørgsmålet om privatejendomsret og for retten til at tage lån for blot at nævne nogle få områder. Også på det politiske område er ligestilling afgørende – her er spørgsmålet, om de overhovedet kan få lov at arbejde i politiske sammenhænge.
»Kvinder i Afrika vil i 2012 ikke behandles anderledes end i resten af verden – de vil også have lige muligheder. Afrika er en del af dagens globaliserede verden, og dermed også en del af de magtstrukturer og kulturelle sammenhænge, der eksisterer globalt. Det er rigtig vigtigt at holde sig for øje.«
Frihed til at producere
For Bolette Christensen er kampen for ligestilling og kvinders muligheder i mange tilfælde særdeles lavpraktisk
»I de landsbyer, vi arbejder i, er der masser af kvinder, der har regulært arbejde og laver såkaldt indtægtsgenererende virksomhed. Og det lægger vi vægt på. Det handler om, at kvinderne skal have mulighed for at prioritere anderledes, og for eksempel ikke være tvunget til at bruge det meste af dagen på at hente vand. Derfor sørger vi for at bygge brønde, så kvinderne har tid til at lave andet,« siger Bolette Christensen.
Hun understreger, at der efter hendes overbevisning ligger et enormt uudnyttet økonomisk potentiale i at få gjort op med den store ulighed i de kønslige magtstrukturer, som mange udviklingslande stadig døjer med.
– Den præmis udfordrer dagens kronikør, forsker Signe Arnfred. Hun fremfører, at man let kan komme til at trække en vestlig tolkning af ligestilling ned over andre kulturelle fællesskaber, og at vi i Vesten ofte er blinde for de traditionelle funktioner, som kvinder også har. Kan du genkende den tolkning?
»Jeg oplever, at de kvinder, jeg har mødt i forbindelse med mit arbejde, gerne vil ses på i øjenhøjde og føle sig ligeværdige med mændene. De vil ses som en ressource. Og det gør man netop ved også at fokusere på kvinders produktivitet,« understreger Bolette Christensen.
»Jeg har set masser af yngre kvinder i de her lande, der ønsker at bevæge sig ind på klassiske mandefelter som elektrikere, og hvad ved jeg. Så den patriakaliserende forståelse, som Vesten skulle presse ned over udviklingshjælpen, kan jeg ikke genkende.«
Bolette Christensen påpeger, at den måde vi i Vesten har arbejdet med ligestilling på, også spreder sig til udviklingslandene, fordi ideer og frihedsidealer hurtigt vinder frem i en stadig mere globaliseret verden.
Kvindedrømme er globale
En af Bolette Christensens kæpheste er, at man kloden over – herunder Afrika – arbejder med, at køn ikke skal begrænse den enkeltes muligheder.
»Lige muligheder er det vigtigste, og derfor forstår jeg heller ikke, hvorfor der skal være en skelnen mellem economic man og economic woman.
Hun peger på, at kvinder mange steder i Afrika f.eks. ikke kan eje jord, og det illustrerer ifølge hende tydeligt, at man skal passe på med at acceptere alle slags ’kulturelle forskelle’.
»Kvinderne i Afrika ønsker og kræver deres ret, og det bør vi hjælpe dem med,« siger Bolette Christensen.
Hun har deltaget i utallige konferencer med kvinder fra både fra Mellemøsten og Afrika, og hendes indtryk er, at kvinderne vil det samme, trods kulturelle forskelle.
»De vil have mulighed for at udleve deres drømme, udnytte deres potentiale, både i familiemæssige sammenhænge og i arbejdslivet. I en global verden kan man ikke sige, at kvinder vil noget andet i nord end i syd – det er et fordrejet billede, hvis man gør kønsligestilling til et helt andet spørgsmål i Afrika end i Vesten.«
– Vestlig udviklingspolitik fokuserer massivt på ligestillingsspørgsmålet. Går det fremad for ligestillingen i Afrika?
»Ja. Flere piger kommer i skole og sågar på videregående uddannelser. Flere får regulære job. Det er da klare billeder på, at det går fremad. Og det skulle det også helst, for hvis familierne skal kunne klare sig selv i en fremtid med truende fødevarekriser og andre udfordringer, er det vigtigt, at kvinderne får muligheden for at bidrage – også økonomisk,« understreger hun og peger på, at vejen frem er, at give kvinderne selvværd, så de kan se sig selv som en del af et samfund, der kan skabe penge til deres familier.
At vi gennem vestlig udviklingspolitik skulle pådutte kvinder i udviklingslande en bestemt ligestillingstankegang, har hun svært ved at genkende:
»Når du møder kvinder, der har såkaldt indtægtsgenererende virksomhed – tag nu en afrikansk kvinde med en sæbeproduktion – så er de pavestolte, akkurat som drengene. Den der velvære ved, at man faktisk kan klare sig selv, er universel. Den er altså ikke forskellig fra kønnene – og det tror jeg man skal passe på med at tro. Jeg er da ligeså stolt af at tjene penge som en mand er.«




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,16. april 2012,"– Den præmis udfordrer dagens kronikør, forsker Signe Arnfred. Hun fremfører, at man let kan komme til at trække en vestlig tolkning af ligestilling ned over andre kulturelle fællesskaber, og at vi i Vesten ofte er blinde for de traditionelle funktioner, som kvinder også har. Kan du genkende den tolkning?"
4189,/debat/2014/09/islamisk-stat-middelalderlig,Islamisk Stat er ikke middelalderlig,Kevin McDonnald," Igen og igen hører vi det synspunkt, at Islamisk Stat ideologisk set skulle repræsentere en eller anden søgen tilbage mod en fjern fortid. Ja ofte hedder det, at gruppen er »middelalderlig« – det udtalte eksempelvis Storbritanniens vicepremierminister, Nick Clegg, for nylig.
Men den karakteristik er misvisende. I visse henseender må man sige, at den islamistiske terrorgruppes terroristtankegang indskriver sig i en moderne og udpræget vestlig tradition.
Den ekstreme vold, herunder halshugninger osv., som IS-krigerne dyrker, gør det forståeligt, at vi forsøger at forstå deres handlinger som en form for radikal ’andethed’, der hører en anden tid til. Men det er problematisk, fordi vi derved kommer til at købe en af den moderne jihadismes centrale påstande – nemlig at IS på autentisk vis griber tilbage til islams oprindelse og guldalder. Som en IS-tilhænger, jeg følger på Twitter, skriver: »Verden forandrer sig, men Islam består«.
Spørgsmålet er mere end akademisk. Det har konsekvenser i virkeligheden. Noget er det, der for mange unge mennesker virker tiltrækkende ved jihad-ideologien, er, at den overfører autoritet og fortolkningsmagt fra en ældre til en yngre generation. Jihadister, og mere generelt islamister, fremstiller sig selv som mere tro imod deres religions inderste kerne, mens deres forældre hævdes nedsunket i traditionalisme og kultur.
I gæld til Europa
Men den moderne jihadisme er ikke en tilbagevenden til fortiden. Den er en moderne og anti-traditionalistisk ideologi, der står i betydelig gæld til vestlig politisk historie og kultur. Da Abu Bakr al-Baghdadi i juli holdt sin berømte tale i Mosul, i hvilken han proklamerede oprettelsen af Den Islamiske Stat og sin egen indsættelse som kalif, citerede han fyldigt fra værker af den indisk-pakistanske tænker Abul A’la Maududi, grundlæggeren af det islamistiske Jamaat-e-Islami-parti i 1941 og ophavsmand til selve det moderne udtryk om en islamisk ’stat’.
Maududis vision for en islamisk stat er stærkt præget af vestlige ideer og begreber. Han knytter an til en vigtig trosætning i islam og flere andre religiøse traditioner, nemlig at Gud er den eneste og den ultimative dommer over enhver person.
Hans idé er nu, at fordi Gud alene besidder domsmagten, har Gud også monopol på politisk ’suverænitet’. Maududi trækker i den forbindelse på en forståelse af den naturlige verden som styret af love, der er udtryk for Guds kraft – ideer, som også var helt centrale for Europas videnskabelige revolution i 1600-tallet. Hvordan kan Guds politiske suverænitet manifestere sig i samfundsindretningen? Det kan den i sidste ende kun, hvis dens orden i alle henseender er funderet på en ’islamisk livsform’.
Staten og det guddommelige smelter således sammen: Gud bliver politisk, mens politik bliver helligt.
En sådan suverænitetsforståelse er fraværende i middelalderens kultur med dens fragmenterede verden og rivaliserende magtinstanser. Dens oprindelse ligger i stedet i det westfalske statssystem og i den moderne videnskabelige revolution.
Franske revolutionstanker
Maududis gæld til europæisk politisk historie er ikke begrænset til hans udvikling af sit suverænitetsbegreb. Central er også hans forståelse af den franske revolution, som han mener tilbød menneskeheden et løfte om en »stat, der bygger på et sæt af principper« og ikke på en nation eller et folk. For Maududi visnede dette potentiale i Frankrig. Dets realisering måtte afvente grundlæggelsen af en genuin islamisk stat.
I det revolutionære Frankrig skaber staten sine borgere. Intet må stille sig mellem borgeren og staten. Hvordan denne ’republikanske’ arv lever videre viser sig f.eks. i det forhold, at det i dagens Frankrig er forbudt at indsamle og registrere data om borgernes etniske og religiøse baggrunde, fordi disse tilhørsforhold ikke må stå i vejen for fællesskabet mellem stat og borger.
Ideen om den universelle borger, som tænkes adskilt fra alle konkrete lokale, nationale eller historiske fællesskaber, er central for Maududis vision om ’medborgerskab i islam’. På samme måde som den revolutionære franske stat skabte sine borgere, vil også den islamiske stat skabe sine. Og dette skal ske med afsæt i Maududis ellers uforståelige argument om, at det kun er muligt at være ægte muslim i en islamisk stat.
Forestillingen om en borger, der er utænkelig uden for sin stat, finder vi ikke i Koranen. Her må vi ty til den franske revolution, der igen kan anskues som den sekulariserede udgave af den europæiske kristendoms begreb om extra ecclesiam nulla salus (uden for kirken gives ingen frelse) – en idé, der ved de moderne europæiske staters fødsel blev transformeret til extra stato nulla persona (uden for staten findes ikke personer i juridisk forstand).
Moderne vold
Også IS’s vold er moderne. IS-krigerne søger ikke bare at dræbe. De vil også ydmyge, hvilket vi så i sidste uge, da de gennede syriske reservister af sted til døden kun iført underbukser. De skamferer og vanærer også ligene af deres ofre, især ved post mortem-manipulationer – en dehumanisering vi kender fra andre krige i moderne historie. Disse manipulationer sigter på at ødelægge den dræbte som singularitet. Det individuelle lig bliver en manifestation af en kollektivitet, der skal udraderes. Hvad der engang var et menneske, skal gøres til en ’hæslig fremmedartet’ ting.
IS gør krav på at stå for den sande muslimske arv. ’Kalif’ al-Baghdadis klædestil vidner om det samme. For at gendrive påstanden må vi fremdrage de kilder i vores egen tid, hvoraf gruppens vold også udspringer. IS kan på ingen måde forstås som en tilbagevenden til islams oprindelige kerne, uanset hvor meget gruppens tilhængere har forelsket sig i denne tro.
Kevin McDonnald er professor i sociologi
© The Guardian og Information
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",27.0,16. september 2014,"Staten og det guddommelige smelter således sammen: Gud bliver politisk, mens politik bliver helligt."
4148,/debat/2014/09/opgoer-bedsteforaeldregenerationens-ubalancer,Opgør med bedsteforældregenerationens ubalancer,Helle Rosdahl Lund," »Vi er fattige, men lykkelige,« sagde en far til mig, da han tog orlov og senere sagde chefjobbet op for at tage en pause i karrieren. Der skal prioriteringer til for at få puslespillet om arbejde og familie til at gå op. Men er den enkeltes valg nok? Er det kun »den højtuddannede elite«, som piver, som debattørerne påstår i debatinterviewet »Brokker børnefamilien sig mere end den lider?« (den 4. september)?
Nej. Det er ikke kun den højtuddannede elite, der oplever en ubalance.
»Kan det være rigtigt, at børnefamiliernes balance mellem arbejde og familieliv er sat over styr,« spørger debattørerne retorisk. Og svarer selv nej. Men de tre debattører er langt fra dagligdagen i børnefamilien Danmark, når de henviser til opdragelse i 1700-tallet og familienostalgi fra 1950’erne.
Børnefamilierne oplever i stigende grad, at balancen er sat over styr. Det er et faresignal, der skal tages alvorligt. Ubalance fører til stress, depression, skilsmisse, ringere livskvalitet for børn, mindre effektivitet, og i sidste ende koster det samfundet.
Ning de Coninck-Smith mener, at børnefamilien aldrig har haft så megen tid som nu. Da hun var ung i 1980’erne, havde de kun tre måneders barsel. Og hvad skal vi så lære af det? 1980’erne er netop den periode, hvor fokus på balance mellem arbejde og familieliv for alvor tog fart. Vi hverken kan eller skal skrue tiden tilbage.
Opgør med fortiden
Debattørerne overser, hvad den aktuelle familiedebat er udtryk for. Nemlig et generationsopgør. Flere familier, fædre som mødre, gør op med den måde, generationerne før dem havde valgt at leve og arbejde på. Når de får børn, vil de også være sammen med dem. Flere vælger, at mor eller far går hjemme en periode, eller flytter på landet eller går ned ad karrierestigen. Denne markante tendens ser vi både i Danmark og i udlandet.
Det er ikke det samme, som »en nostalgisk« drøm om 1950’erne. Det er derimod et udtryk for, at man ønsker at bygge familie på værdier om nærvær, mens børnene er små; tager ansvar for opdragelsen og skaber det klister, der skal holde familien sammen.
At børnefamilien på den måde vender tilbage til et familiemønster, hvor én går hjemme i en periode eller arbejder deltid, er en rød klud foran dem, der mener at have skabt plads for kvinderne på arbejdsmarkedet og fået børnene i institution. Det er svært, når andre vil rive det ned, man har kæmpet for. Men der er tale om en ny generation, der vil leve sit liv som familie og på arbejdsmarkedet på en anderledes måde end den etablerede norm og samfundsorden.
Ubalance rammer alle
Den enkelte familie tager nogle valg: Flytte, gå ned i tid, lægge sit liv om eller droppe pensionen for at finde balancen.
Men det er ikke nok. Vi er en del af arbejdslivet. Det, der sker på arbejdet, har også betydning for familiebalancen, uafhængigt af hvor god man er til at planlægge.
Lad mig give et eksempel fra det virkelige liv. På en af mine konferencer om balancepolitik deltog Hanne Beck Hansen, Københavns tidligere politikdirektør. Mens hun var i politiet, blev hun ringet op af hustruen til en betjent, der havde fået sin vagtplan ændret. Hustruen, som var sygeplejeske, havde også vagtskemaer. Når de fik mandens skema, gik hun tilbage til sygehuset med sine ønsker til vagtplan. De ønskede, at der var nogen hos børnene om aftenen og natten. Derfor koordinerede de vagtplanerne. Men nu skulle de på vagt samtidig og finde en ny løsning.
Eksemplet viser kompleksiteten, når arbejde og familieliv mødes. Det er ikke kun den højtuddannede elite, balanceproblemerne rammer.
Fælles problem
Vi kan ikke som mødre og fædre løse udfordringerne med balancen mellem arbejde og familieliv alene. Vi kan som samfund ikke marginalisere gruppen af familier, der ønsker balance.
Vi er nødt til at ændre holdning til arbejde og familielivet. Vi har eksempelvis i mange år set ned på deltidsarbejde eller andre måder at arbejde fleksibelt på. Men det er en af løsningerne. Det hjælper både familien og arbejdspladserne.
Vi skal respektere forskellige måder at være familie på. Vi er i et opgør med 68’er-generationens institutionalisering af børn og indretning af arbejdslivet. Det er et sundt opgør, som kan skabe bedre velfærd og sågar mere vækst.
Løsningen kræver et samspil mellem regering, arbejdsmarkedets parter, arbejdspladserne og den enkelte.
Helle Rosdahl Lund er direktør i Center for Balance mellem Arbejdsliv og Familieliv




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,22. september 2014,"Løsningen kræver et samspil mellem regering, arbejdsmarkedets parter, arbejdspladserne og den enkelte."
11462,/debat/2011/09/imod-soerine,For eller imod Sørine?,Thomas Dam Olsen," Nedenstående skal ikke opfattes som et forsvar eller et angreb på selve Sørine Godtfredsens bog Den Åndløse Dansker. Undertegnede har ikke læst den og har for så vidt ikke tænkt sig at gøre det. Men reaktioner i Information hvor bogen blev anmeldt og omtalt 10. september og på Information.dk er alligevel ganske sigende og interessante.
Det er temmelig iøjnefaldende, at en bog af den type primært fremkalder en debat, der handler om, om man er Sørine-tilhænger eller Sørine-modstander. De spørgsmål, der bliver rejst og besvaret, går således mere i retning af følgende:
Er hun arrogant og bedrevidende? Er hun blot en selvtilfreds, småbitter borgerlig kvinde, der endnu engang har fundet et debatemne at slå sig op på? Er hun selv åndløs?
Har Sørine ret?
De spørgsmål, som en sådan bog åbenbart ikke medfører, er:
Har hun ret? Er der en udbredt tendens til åndløshed? Er stand-up-komikere, X Factor og Ulla Terkelsen-analyser åndløshed i masseproduktion?
Man kan jo mene, hvad man vil, om de spørgsmål, og det kunne rejse en debat, der både er vedkommende, passende og nødvendig. Og så kunne man netop bruge omtalte bogudgivelse som anledning til en sådan diskussion i stedet for at nøjes med at bruge den til at en diskussion om, hvorvidt Sørine er en arrogant, bitter, allestedsnærværende popdebattør med alt for mange meninger, og hvad man ellers kan finde på at kalde hende i denne diskussion for eller imod Sørine.
Bevares, medierne er fyldt op af alt for mange meningsmagere og pseudoeksperter, der får lov at fylde for meget, men det kan jo i sig selv ikke være et argument imod en debattør, at der er for mange debattører.
Man kan jo også trække lidt på smilebåndet over den omstændighed, at nogle af de mennesker, der åbenbart ikke selv kan læse en Informationartikel uden at kommentere den, kritiserer Sørine for at »mene en hel masse«.
I disse tider, hvor avisernes hjemmesider snart består af 25 pct. artikler og 75 pct. kommentarer til artiklerne, er det åbenbart et argument mod en debattør, at hun mener alt muligt.
Debatten om Mads Christensens udtalelser om Utøya viste os for ikke så længe siden lidt af det samme. I det her land bryder vi os faktisk ikke så forfærdelig meget om folk, der siger noget, vi ikke lige havde ventet, og som vi måske umiddelbart ikke bryder os om at høre på. De skal godt nok få at vide, at det var bedst, om de havde holdt deres kæft.
Det er egentlig et påfaldende og forunderligt træk i et samfund, der gerne bryster sig af at være et debatsamfund, hvor ordet er frit, og alting kan og skal diskuteres. Den danske tolerance strækker sig sjældent længere end til at tolerere det, der ligner os selv og vore egen holdninger til forveksling.
Umulige vilkår
Men ét er i hvert fald sikkert. Hvis vi har fået en debatkultur nu, der umuliggør en diskussion om et vigtigt emne, fordi det drukner i kævl om en forfatter eller debattørs personlige egenskaber, er vi nået til et punkt, hvor ingen alvorlige emner for alvor kan overvejes, diskuteres og analyseres. Debatprocessen opløses, før den rigtigt kommer i gang, og dermed har pop-debatkulturen for alvor sejret.
Det bliver især et problem på det etiske område. Her kan vi næppe komme nogen vegne, hvis enhver udmelding, der indeholder en etisk stillingtagen, imødegås med tryllestavsmodargumentet 'du er også bare moraliserende'. Det har vist aldrig nogensinde været et godt argument mod et etisk standpunkt, at det er et etisk standpunkt.
Tag debatten alvorligt
Rune Lykkebergs anmeldelse af Sørines bog er desværre også blot en velskrevet artikel om Sørines forfærdeligheder snarere end en artikel, der tager fat på selve indholdet. Som læser bliver man klogere på Sørine end på indholdet af hendes bog.
Lykkeberg har da sikkert ret i, at Sørines hovedpointer er gengivet bedre før som kulturkritik, og at de trækker på lidt oplysningstænkning og en god del kristendom i en særlig blanding. Men så kunne Lykkeberg måske, i stedet for at anmelde en bog, der efter hans mening er så dårlig og ligegyldig, have skrevet en artikel om indholdet om dagens åndløshed. Hvis bogen er så dårlig, er det så ikke spild af spalteplads at omtale den?
Under alle omstændigheder fortjener tidens åndløshed en bedre diskussion end den, der finder sted i øjeblikket.
Kuren mod overfladiskhed og popdebat er ikke mere overfladiskhed og mere popdebat. Det er derimod en bedre og grundigere samtale og diskussion, der ikke kun tager udgangspunkt i at revse modstandernes personlige egenskaber og motiver.
 
Thomas Dam Olsen er cand.mag. i historie




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",23.0,19. september 2011,"Det er temmelig iøjnefaldende, at en bog af den type primært fremkalder en debat, der handler om, om man er Sørine-tilhænger eller Sørine-modstander. De spørgsmål, der bliver rejst og besvaret, går således mere i retning af følgende:"
5632,/debat/2014/02/frankrig-blevet-usas-nye-bedste-ven,Er Frankrig blevet USA’s nye bedste ven?,Pierre Haski," 
	Kald det et usandsynligt – eller uventet – ’særligt forhold’. Frankrig og USA har en mere end 200 år lang fælles historie. Den begyndte med en kærlighedsaffære, men blev fulgt af adskillige skænderier og jævnlig gensidig mistro.

	Men i denne uge, hvor François Hollande er blevet hædret med et statsbesøg i USA, har begge lande kunnet fejre et varmere forhold end normalt. Noget af en overraskelse fra en fransk præsident, som er historisk upopulær hjemme og ikke har udmærket sig ved udenrigspolitiske visioner eller kompetencer.

	Tilkendegivelser om et ’særligt forhold’ har som bekendt oftest været rettet mod Storbritannien og dets formodede ubrydelige forbindelse til sin tidligere koloni. Et forhold, der bygger på et fælles sprog og skæbne. En solidaritet, som er blevet forstærket på slagmarkerne, herunder de mere kontroversielle såsom Irak, hvor franskmændene nægtede at stille op.

	Nu spekuleres der imidlertid i, om franskmændene kan være på vej til at overtage rollen som USA’s bedste ven på det europæiske kontinent. I det forløbne år eller deromkring har den amerikanske regering gjort brug af Paris som privilegeret samarbejdspartner i forhold til en række internationale brændpunkter fra Syrien til Iran og fra afrikanske konflikter til kampen mod jihadister.

	Og overraskende for mange har franskmændene, som for ikke så længe siden blev betragtet som ’kujoner’ og ’forrædere’ og endog cheese-eating surrender monkies (en beskrivelse, der stammer fra tegneserien The Simpsons, red.) – hvem husker ikke opstandelsen, da cafeteriet i den amerikanske kongres omdøbte french fries til freedom fries som reaktion på det franske nej til at deltage i invasionen af Irak? – i de seneste måneder ført sig frem som mere interventionsglade end selv amerikanerne.

	Fransk aktivisme

	Franskmændene har i hvert fald været ivrige i forhold til Syrien. Franske Rafale-kampfly var klar til at gå vingerne, da civile blev angrebet med kemiske våben i en forstad til ??Damaskus i august sidste år – en mission, der aldrig blev til noget, fordi præsident Obama først ville rådføre sig med Kongressen, hvorefter russisk diplomati udnyttede hans tøven. Det var dagen før, det britiske parlament stemte imod britisk deltagelse i den planlagte straffeaktion.

	Franskmændene blev irriterede over Obamas pludselige kovending. Præsident Hollande var i forvejen svækket af sin regerings håndtering af Frankrigs økonomiske problemer og måtte nu finde sig i oppositions- og mediekritik, fordi han stod tilbage som enlig høg. Invitationen til at komme til Washington kom umiddelbart efter dette pinagtige kommunikationsbrist mellem nære allierede.

	Et par uger senere blokerede Frankrig en indledende aftale mellem de fem permanente medlemmer af FN’s Sikkerhedsråd plus Tyskland på den ene side og Iran på den anden. USA ankom til Genève med et sidste øjebliks-forslag uden forudgående samråd med sine allierede, hvorfor den franske udenrigsminister, Laurent Fabius, fik besked på at modsætte sig det. En ny forhandlingsrunde blev herefter nødvendig for at frem til en potentielt historisk aftale.

	Det var imidlertid helt i tråd med de franske udenrigspolitiske traditioner, da franske tropper blev hasteindsat til Mali sidste år for at stoppe en kolonne af pro-al-Qaeda-jihadisters fremmarch mod hovedstaden i denne tidligere franske koloni i Vestafrika. For nylig måtte de franske tropper igen skride ind, denne gang i Den Centralafrikanske Republiks hovedstad, Bangui, for at forhindre en eskalerende massakre i den stadig mere fejlslagne stat.

	En aktivistisk udenrigspolitik er ikke nyt i Frankrig, som har en lang historie bag sig med til tider tvivlsomme interventioner på det afrikanske kontinent. Landet har stadig betydelig operationel militær kapacitet trods budgetrestriktioner. Men aktivismen var dog ikke nødvendigvis forventet af François Hollande, en socialist, der besejrede Nicolas Sarkozy i maj 2012 på et løfte om at være en ’normal’ præsident. Hans forgænger førte sig frem som feltherre under aktionen mod Muammar Gaddafi i Libyen i 2011 og blev passende karikeret på forsiden af ??The Economist som en moderne wannabe-Napoleon.

	Slut med karamelbudding

	Sarkozys efterfølger har af sine kritikere fået tilnavnet Flanby, som er navnet på en blævrende karamelbudding – ikke en figur, man ville tiltro iver for indsætte tropper mod terrorister i et fjernt land.

	Men François Hollande overraskede alle, herunder franskmændene, ved i udenrigspolitiske spørgsmål at udvise den form for viljestyrke, som han synes at mangle i indenrigspolitiske anliggender. Det har man øjensynligt noteret sig i Washington.

	I dagens uforudsigelige, multipolære verden markerer Frankrig sig som en af de få tilbageværende europæiske nationer, der stadig har både vilje og midler til at spille en aktiv rolle på den internationale scene.

	Så længe EU ikke formår at realisere sit erklærede forsæt om en fælles udenrigs- og sikkerhedspolitik, vil det være overladt til de enkelte medlemslande til at gøre det, og det vil i praksis sige Frankrig og Storbritannien, de tidligere kolonimagtimperier, der har svindende, men stadig stærke militærstyrker, diplomatisk ekspertise og medlemskab af Sikkerhedsrådet.

	Selvfølgelig kan præsident Hollande klandres for at søge den succes i udlandet, han ikke har været i stand til at opnå hjemme; især i forhold til at bekæmpe arbejdsløshed og reducere budgetunderskud. Men international grandeur er ikke upopulær i et land, der har svært ved at slå sig til tåls med, at det ikke længere er så indflydelsesrigt som i gamle dage.

	Og her ligger et tilstrækkeligt fælles grundlag for en tilnærmelse mellem en supermagt, der falmer i lyset af andre store magters voksende indflydelse, og en mellemstor europæisk nation, der stadig søger en rolle i den globale verden.

	 

Pierre Haski er fransk journalist og medstifter af webavisen Rue89

© The Guardian og Information Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,17. februar 2014,Pierre Haski er fransk journalist og medstifter af webavisen Rue89
11995,/debat/leder/2011/06/hellige-kriger,Den hellige kriger,Lasse Ellegaard," Da Al-Qaeda i sidste uge fik nyt 'hoved', debatterede terroreksperter om valget af Ayman al-Zawahiri, den egyptiske ideolog og Osama bin Ladens næstkommanderende, er en svækkelse af det allerede stedse mere politisk irrelevante netværk, eller om det med valget af den nu 60-årige læge og veteran fra 80'ernes afghanske modstandskamp mod sovjetmagten udgør en øget sikkerhedstrussel.
Det er umuligt at svare på. Al-Qaeda (Basen) er ikke en kamporganisation, men netop et netværk af celler, der lever deres eget liv. Der er tale om et brand for
jihad, hellig krig, mod 'korsfarere og jøder', de foretrukne gloser for det vestlige fjendebillede og i det stykke er intet forandret. Al-Qaedas rolle som inspirator og propagandakanal for religiøse tosser og terrorister fortsatte al den stund, al-Zawahiri med al sandsynlighed var forfatter til de ideologiske afsnit i Osama bin Ladens præk på lyd- og videobånd. Når den saudiarabiske bin Laden eksempelvis tordnede i 17 minutter mod de danske Muhammed-karikaturer, som ikke var et problem på Den arabiske Halvø, men vakte stort postyr i Egypten, kan det med føje tilskrives al-Zawahiris talent som taleskriver.
Som revolutionær voldsromantiker er Ayman al-Zawahiri (i lighed med millionærsønnen Osama bin Laden) produkt af samme elitære megalomani, der karakteriserede Europas og USA's terrorgrupper for 30-40 år siden, Rote Armee Fraktion, Brigado Rosso, Action Direct, The Weathermen og hvad de ellers kaldte sig, og hvis mordere stort set var forkælet middelklasseyngel, der fik Marx, Mao, Dylan og Lennon i den gale hals med hjemmebroderede teorier om den kapitalistiske stats undertrykkelse af folket.
Al-Zawahiris morfar var første generalsekretær for Den Arabiske Liga, hans farfar var en betydelig figur i den egyptiske modstandskamp mod briterne og hans far var medicinprofessor i Kairo. Den unge læge blev tidligt aktiv i islamisk politik og som leder af Islamisk Jihad, den militante gruppe, der myrdede præsident Anwar Sadat i 1981, blev han fængslet og tortureret. Efter løsladelse i 1984 rejste han til Afghanistan som feltlæge, hvor han fik kontakt med bin Laden, og i 90'erne fusionerede han Islamisk Jihad med al-Qaeda og tilførte netværket en bredere angrebsflade end blot fordrivelse af de vantro fra Den Arabiske Halvøs hellige sand, bin Ladens oprindelige dagsorden vendt mod USA's baser i Saudi-Arabien.
Selvfølgelig erder indlysende kvalitativ forskel på europæisk terrorismes ideologiske pervertering i 70'erne og militant islams mobilisering mod Vestens neoimperialistiske dominans af Mellemøstens energiressourcer, bestyret siden 1920'erne af lokale vicesheriffer, som klientregimerne kaldes. Al-Qaeda har med bin Ladens formuleringer hele tiden opfattet sig selv som defensiv, altså som selvforsvar for arabiske interesser, religiøse som økonomiske. Men fanatismen og foragten for den demokratiske samtale er den samme. Målet helliger midlet for al-Qaedas hellige kriger, og al-Zawahiri siges at være en forværring af det synspunkt i forhold til bin Laden. Det er han måske, men det svarer til tesen om, at Himmler var mere ond end Hitler. Essensen er, at al-Qaeda ikke længere er relevant som politisk ledetråd for den arabiske gades revolutionære aspirationer, dertil har netværket slået for mange muslimer ihjel. 'Gaden' har antaget ikke-voldelige aktionsformer, der foreløbig har væltet to en halv despot, og snart vil flere følge efter.
Men dette gør, menernogle eksperter, kun al-Qaeda endnu mere giftig. Og de har en pointe i argumentet om, at den dræbende terrorisme ikke kræver det store mandskabsudtræk, men kan klares af relativt få selvmordskandidater. Og at disse få vil være endnu mere fanatisk beslutsomme i bevidstheden om, at de ikke længere har samme popularitet, som da 'den arabiske gade' uddelte bolsjer 11. september 2001. Ifølge Pew Global Report, et internationalt meningsmålingsinstitut, har det palæstinensiske Hamas og det libanesiske Hizbollah bredere folkelig støtte end al- Qaeda i de arabiske lande, Pakistan og Tyrkiet. Men vreden er ikke gået væk, og ca. en tredjedel støtter stadig en islamisk fundamentalisme med Pakistan som topscorer med 47 pct. af de adspurgte. Selvfølgelig gemte bin Laden sig i den pakistanske garnisonsby, Abbottabad, opkaldt efter en major Abbott i det 19. århundredes britiske imperiestyrke, som 11. septemberarkitekten Khaled Sheikh Muhammad, gemte sig i Rawalpindi, hvor Pakistans hær har hovedkvarter, hvilket svarer til, at DDR-spionen Jörg Meyer havde lejet et værelse på Kastellet.
Så uanset hvem, der har al Qaeda-hjelmen, er problemet strukturelt og kan ikke afhjælpes med mord-droner i lande, hvis regeringer vender ryggen til genhusning af fanatikere på flugt. Dansk kunne være en stemme for 'blød magt', men er desværre det modsatte. Og det er, i en lokal vinkel, det virkelig triste.
e.
",0.0,21. juni 2011,"Som revolutionær voldsromantiker er Ayman al-Zawahiri (i lighed med millionærsønnen Osama bin Laden) produkt af samme elitære megalomani, der karakteriserede Europas og USA's terrorgrupper for 30-40 år siden, Rote Armee Fraktion, Brigado Rosso, Action Direct, The Weathermen og hvad de ellers kaldte sig, og hvis mordere stort set var forkælet middelklasseyngel, der fik Marx, Mao, Dylan og Lennon i den gale hals med hjemmebroderede teorier om den kapitalistiske stats undertrykkelse af folket."
10614,/debat/2012/02/laeserbreve-21,Læserbreve,Informations Webredaktion," Mindre byliv, mindre trafik
Lars Nielsen, Dronninglund
Erhvervslivet i København fungerer ved, at der hver dag kommer masser af mennesker til København for at arbejde, købe ind, gå i teatret, på restaurant, i biografen. Det medfører en masse biler og motorcykler, som forurener, støjer og fylder op på gader og p-pladser.
Derfor vil man lave en betalingsring omkring København, som skal gøre det dyrere at køre ind og ud af København med privat motorkøretøj. I stedet regner man så med, at folk vil tage de offentlige transportmidler. Det vil de sikkert også i et vist omfang.
Men jeg kunne da godt forestille mig, at der var en del kunder, der ville overveje at henlægge en del af disse indkøb, biograf-, teater og restaurantbesøg til omegnen. Derved sparer de trængselsafgiften og undgår de besværligheder, der er forbundet med at bruge den offentlige trafik.
Jeg forestiller mig, at de, der arbejder i Københavns mange virksomheder, dels vil kræve lønkompensation, og dels vil begynde at se sig om efter et arbejde uden for betalingsringen.
Derfor vil en del københavnske virksomheder flytte uden for ringen for at undgå disse besværligheder. Betalingsringen kommer altså til at koste Københavns Kommune en hel del virksomheder og arbejdspladser, og den vil også betyde, at kommunen får færre skatteindtægter.
Men det vil selvfølgelig mindske trængselen.
Kom med de gode ideer
Anton Thorell Steinø, København
Finanspagten er vedtaget, så lad os komme videre. Den er en gratis vej for Danmark til EU’s finanspolitiske forhandlinger, men hvordan kan vi bedst udnytte den plads ved bordet?
Det er ikke interessant at diskutere underskudsgivende og overskudsgivende finanspolitik længere, den diskussion er ovre. Konklusion er, at vi vil have begge dele.
Det interessante er nu, hvordan vi undgår fremtidige kriser. Sker det, ved en gang i mellem at bruge flere penge? Nej. Undgår man dem, ved at staten stopper al drift? Nej.
Man undgår kun fremtidige kriser ved at omstrukturere måden, markederne fungerer på. Markederne forstærker sig selv: I opgangstider går det virkelig godt; i nedgangstider går det virkelig skidt. Det skyldes muligheden for spekulation. Man kan spekulere i aktier, ejendom, ejerskab af andres arbejdskraft og privatisering af viden; der findes kort sagt en masse arbejdsfri indtægter.
Derfor må vi minimere spekulationen. Man har snakket om en skat på aktietransaktioner, og om en spaltning af banksektoren. Man kunne indføre en skat, der førte alle stigninger på ejendomme ned i fælleskassen, og man kunne maksimere den lokale produktion, så markederne ikke er så afhængige af hinanden.
Jeg vil bare gerne høre nogle flere gode, opfindsomme tiltag, i stedet for at vi kun skal høre om vækstlande mod strammerlande.
De unge skal engageres
Simon Eriksen, næstformand, Netværket af Ungdomsråd
Det er ikke godt nok, at over 50 procent at de unge mellem 19-29 år ikke stemte ved sidste kommunalvalg, eller at gennemsnitsalderen for kommunalpolitikere er på 51 år. Vi skal snakke om lokaldemokrati på de unges præmisser.
Her kommer ungdomsrådet ind i billedet. Det er et organ, der giver de unge mulighed for at opleve og udvikle lokaldemokratiet i den retning, de ønsker.
Ligegyldig hvordan man vender og dreje det, så er tiden løbet fra støvede bestyrelsesreferater og høringssvar. Lokaldemokratiet skal ind i det 21. århundrede.
Vort repræsentative demokratis grundsten, både på nationalt og kommunalt plan, er valgene. Det valg hvor vi alle sætter kryds ved den kandidat, vi mener, kan repræsentere os bedst. Hvis ikke vi gør det, mister demokratiet i længden sin værdi.
Derfor skal vores lokaldemokrati gøres tiltrækkende for ungdommen, og hvem er bedre til det end de unge selv?
Lad dem diskutere demokrati på egne præmisser, i stedet for på forældrenes.
Er sex til alle en rettighed?
Åse Christiansen, Holmegård
I forbindelse med Informations artikler om prostituerede og handicappede kan man stille det grundlæggende spørgsmål: Har alle voksne mennesker krav på at opleve samleje med et andet menneske?
Hvad med de nørdede, kejtede, sky, der heller ikke kan finde ud af at etablere en kontakt?
Nogle klarer sig livet igennem med egen hånd eller med hjælpemidler. Hvis udviklingshæmmede ikke kan finde ud af det, så er det da fint at lære dem det.
Lille omfang af sexproblemet
Jesper van der Schaft, handicappet, Åbyhøj
Information 31. januar og 2. februar om, hvorvidt mennesker med handicap har ret sex eller ej, og om der skal være ordninger for købesex til dem. Jeg vil spørge, som en rigtig god veninde spurgte mig:
»Hvad siger statistikkerne om det her, er det i det hele taget et stort problem?«
Hvis der er stort behov for det, så mener jeg, at der skal være dispensation til mennesker med handicap, der har brug for hjælp til sex, men ellers skal der være forbud for købesex. Alle har jo et seksuelt behov.
Med en kyndig seksualkonsulent som f.eks. Simon Simonsen, der udtaler sig 31. januar, vil det være i orden. For hvem skal ellers give mennesker med handicap seksuel tilfredsstillelse, hvis de prostituerede ikke skal? Det forudsætter selvfølgelig, at de er glade for deres arbejde.
Der er ingen, som skal tvinges til at sælge sin krop. Der er rigtig mange ulykkelige prostituerede i Danmark, og flere er fra f.eks. Østeuropa, og er lokket til Danmark af bagmænd, fordi de tror, de skal have et godt arbejde.
Her viser det sig så, at de skal prostituere sig. Det er det, vi skal til livs.
Urimelige job på løntilskud
Ingrid Stage, formand, Dansk Magisterforening
»Hvad skal jeg gøre, når jeg har brugt halvdelen af min dagpengeperiode på at arbejde gratis for staten, uden af optjene nye dagpenge og uden at være kontanthjælpsberettiget?« Sådan spørger Jon Olsen i indlæg i Information 1. februar.
Det spørgsmål stiller mange ledige akademikere sig selv i øjeblikket, hvor det ikke mindst for nyuddannede er uendelig svært at få foden ind på arbejdsmarkedet.
DM mener, at politikerne må tage konsekvensen af det fastfrosne arbejdsmarked og lempe dagpengereglerne for folk i løntilskudsjob.
Løntilskudsjob kan give den enkelte erfaring, men som arbejdsmarkedet er i dag, er selv de dygtigste ude efter seks eller 12 måneder, for der er ikke nogen ledige job til dem.
Det er urimeligt, at folk, der arbejder fuld tid i et løntilskudsjob, hvor de bidrager med deres viden og kompetencer til arbejdspladsen, samtidig forbruger af deres dagpengeperiode og ikke optjener dagpengeret.
Reglerne for løntilskud skal ændres, så der er ret til og frihed fra jobbet i løntilskud til at skrive ansøgninger og afsøge jobmarkedet, ligesom det skal være muligt at fratræde uden opsigelsesvarsel, hvis man får et job på almindelige vilkår.
For det er reel beskæftigelse, der er målet. Og ikke at ledige skal arbejde gratis og udfylde de huller, som fyrede medarbejdere i det offentlige efterlader sig.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,4. februar 2012,"Ingrid Stage, formand, Dansk Magisterforening"
7678,/debat/leder/2013/04/sort-tirsdag,Sort tirsdag,Jesper Løvenbalk Hansen," »Umiddelbart er dette en afstemning om backloading-forslaget. Men det, der reelt er på spil, er, om EU skal fortsætte ad det grønne spor eller bevæge sig 20 år baglæns og igen bruge mere kul.«
- Ulrich Bang, EU-chef i Dansk Energi, forud for afstemningen i går
»EU’s kvotesystem udgør hjørnestenen i den Europæiske Unions politiske bestræbelser på at bekæmpe klimaforandringerne og er EU’s vigtigste redskab for mest omkostningseffektivt at begrænse industriens udledning af drivhusgasser.«
- EU-Kommissionen om kvotesystemet
Europa-Parlamentet valgte i går at lægge en god del af den europæiske klimapolitik i graven. Med 315 stemmer for og 334 imod besluttede parlamentet, at der ikke skal gribes ind politisk for at redde det nødstedte CO2-kvotesystem, der ellers udgør rygraden i den fælles europæiske klimapolitik.
EU’s kvotesystem, der har eksisteret siden 2005, fungerer ved at sætte et loft over, hvor meget industrien og energisektoren må udlede af CO2 og omvendt gøre det lønsomt at nedbringe udslippet. Logikken er, at det koster for hvert ton CO2, der udledes over den tildelte kvote, mens overskydende kvoter kan handles for rede penge.
Oprindeligt var det politisk tænkt, at prisen på et ton CO2 skulle ligge på omkring 30 euro for at udgøre et egentligt incitament til at omstille. Men økonomisk krise sammenholdt med alt for store kvotetilladelser til eksempelvis Polen betyder, at prisen på et ton CO2 i dag roder rundt omkring tre-fire euro.
Dermed er der ikke længere nogen økonomisk fordel ved at producere med mindre CO2 for de knap 12.000 virksomheder og energiselskaber i EU, der er underlagt kvotesystemet.
Og derfor skulle EU-parlamentet stemme om at tilbageholde uddelingen af kvoter, kaldet backloading, så markedet selv kunne rette sig op og igen tilskynde virksomhederne til at nedbringe CO2-udslippet. Det skete altså ikke.
Men hvorfor stemme noget ned, som er så afgørende for EU, for klimaet og for mulighederne i det, som EU bryster sig af at være – nemlig hele verdens forgangsregion i bestræbelserne på at bekæmpe de globale klimaforandringer.
Svaret er simpelt og næsten enslydende fra alle interessenter og politikere, der i går jublede: Penge.
»Konsekvensen af forslaget vil ifølge vore beregninger være en omkostning for dansk erhvervsliv på over 300 mio. kr. de kommende år, men der er ikke brug for at øge politisk bestemte omkostninger i en økonomisk krisetid, hvor vi kæmper for at styrke vækst, konkurrenceevne og beskæftigelse,« forklarede Troels Ranis, energi- og klimapolitisk chef i Dansk Industri, DI, lørdag til Information.
Uha da. Vil det samlede danske erhvervsliv virkelig miste 300 mio. kroner over de kommende år – og er det nok til, at DI støtter op bag den store, tunge industrilobby Business Europe, der ønsker at slå ethvert initiativ for en grønnere og mere fremsynet europæisk industri i stykker? Man må spørge, hvor slemt det ser ud for dansk erhvervsliv, hvis 300 mio. kroner er det, der får læsset til at vælte. Og man må spørge i Dansk Industri, hvad argumentet er for at satse på nedgangsindustrier i stedet for at satse på de dele af energisektoren og dansk erhvervsliv, der allerede er i gang med at omstille til grønnere og mere perspektivrige måder at producere på. Det handler om Grundfos, Danfoss, Vestas, DONG Energy. Hvorfor ikke støtte op bag dem?
Mere end noget andet beviser gårsdagens resultat, at den energitunge industri fortsat er stærkere end den sunde politiske fornuft. At de kortsigtede interesser vinder over de langsigtede. At end ikke europæerne i sidste ende kan blive enige om, at klimapolitik er vigtigt. Med Dansk Energis EU-chef, Ulrich Bangs, ord, så drikkes der i dag (i går, red.) gravøl. Industriens lobbyister vandt, og EU’s klimapolitik er slået flere årtier tilbage.
Hvad værre er – det er meget svært at se, hvordan en fælles europæisk klimapolitik med bindende mål og redskaber til at nå dem, skal komme tilbage på sporet. For hvis ikke de europæiske politikere i 2013 skulle være klar til at satse på fremtiden, hvornår så? Det er jo kulsort.
",2.0,17. april 2013,- EU-Kommissionen om kvotesystemet
5283,/debat/2014/04/indiens-gode-aar-spildt,’Indiens gode år blev spildt’,Mathias Koch Stræde," 
	Det er ikke kun det regerende Kongrespartis skyld, at det står skidt til for Indiens økonomi. Årsagen er heller ikke, at regeringspartiet er afhængigt af en række nye politiske bevægelser og partier, som det skal samarbejde med.

	Sådan lyder Ravinder Kaurs analyse. Hun er inder og centerleder for Centre of Global South Asian Studies på Københavns Universitet, hvor hun lige nu forsker i Indien.

	»Alle partier – måske undtagen kommunistpartiet – er enige om, at de ønsker vækst,« siger Ravinder Kaur.

	Hun mener ikke, at det er politisk splittelse, der har forårsaget Indiens økonomiske deroute, selv om partier som det højreorienterede BJP og flere såkaldte lavkastepartier har opnået tiltagende indflydelse i landet.

	Krisen skyldes derimod, at Indien i en årrække var afhængig af internationale investorer, der ikke længere anser landet for at være et lige så attraktivt investeringsparadis som tidligere.

	For afhængig af udlandet

	Ravinder Kaur peger på, at to faktorer ledte til den økonomiske optur: middelklassens forbrug og udenlandske investorer, der har forsynet landet med direkte og indirekte investeringer.

	»Man må huske på, at Indien i de seneste 12 år sammen med Kina og andre BRIK-lande har været en vigtig destination for internationale investorer. Selv Danmark har en vækstmarkedspolitik, hvor Indien er nævnt,« siger Ravinder Kaur.

	»Det betyder, at vores økonomi har været bundet op på det globale økonomiske boom – og den efterfølgende nedtur. Og det boom, som landet oplevede i 7-8 år, var tæt knyttet sammen med det faktum, at investorer kiggede efter andre steder at placere deres penge, da de vestlige markeder gik i stå. Derfor er vores økonomi dybt afhængig af investorernes tillid.«

	En af årsagerne til, at den indiske rupee styrtdykkede i august sidste år, var, at den amerikanske økonomi viste bedringstegn. Det fik investorerne til at dirigere kapital mod USA, hvilket var med til at kaste den indiske valuta ud i frit fald, vurderer Kaur, som slår fast, at det er vigtigt, at landet bliver mindre afhængig af udenlandske investorer.

	De indiske ledere kan imidlertid ikke sende hele skylden for nedturen videre til de internationale finansmarkeder, mener Ravinder Kaur.

	»Hvis man skal forklare den økonomiske nedtur, er det vigtigt at forstå, at de gode år blev spildt. Der blev overhovedet ikke brugt penge på at udvikle landets infrastruktur, som stadig er meget ringe,« siger hun.

	I dag er politikerne klar over den svaghed. Eksempelvis er der ved at blive bygget en flere tusinde kilometer lang industrikorridor, der spænder over seks forskellige indiske stater. Den skal med asfalt, jernbaner og lufthavne binde storbyerne Delhi og Mumbai sammen.

	Kritik af omfordeling

	Ifølge Ravinder Kaur findes der i den politiske elite i Indien en opfattelse af, at demokratiet har sløvet den økonomiske udvikling.

	»Politikere og bureaukrater ønsker sig ikke mere demokrati. Det siger jeg baseret på mit eget feltarbejde, hvor jeg har talt med beslutningstagere. En af dem advokerede for et præsidentsystem, der ville udradere flerpartisystemet. Det forstyrrede for meget, mente han. Det er fordi, at erhvervslivet gerne vil have nem og ligefrem adgang til få personer, som de kan kontakte, når de har en ønskeliste,« siger hun.

	IMF og Verdensbanken påpeger også tit, at erhvervslivet bør have let og uhindret adgang til at drive virksomhed, fortæller Ravinder Kaur.

	»Og når man snakker med indiske forretningsmænd, er de typisk af den opfattelse, at totalitarisme er acceptabelt, så længe erhvervslivet ikke møder nogen barrierer.«

	Men det regerende Kongresparti satser på en ny variant af kapitalisme og demokrati, forklarer Ravinder Kaur.

	»De har introduceret vækst med et menneskeligt ansigt, hvilket IMF og Verdensbanken har kritiseret, fordi det omfordeler rigdom til de fattige. Men gjorde de udelukkende det, fordi de blev holdt i en spændetrøje af deres koalitionspartnere? Nej, de gjorde det, fordi det ville være politisk selvmord, hvis de fuldstændigt ignorerede uligheden og de fattige,« siger Ravinder Kaur.

	Kongrespartiets største modstander ved valget i maj, partiet BJP, har også et klart fokus på vækst, siger hun: »BJP slår sig meget op på det økonomiske. Faktisk er deres kandidat til premierministerposten kendt som en investorvenlig kandidat, og deres valgkampagne spiller på økonomiske reformer, der skal give den indiske økonomi fornyet styrke og form.«




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,7. april 2014,"	Det er ikke kun det regerende Kongrespartis skyld, at det står skidt til for Indiens økonomi. Årsagen er heller ikke, at regeringspartiet er afhængigt af en række nye politiske bevægelser og partier, som det skal samarbejde med."
11565,/debat/2011/09/pengepolitik-kan-toe-boligmarkedet,Pengepolitik kan tø boligmarkedet op,Klaus Riskær Pedersen," Det vrimler pludselig med boligpakker, og bortset fra at enhver, der måtte overveje et huskøb, altid sætter pris på lidt ekstra hjælp, så ved de fleste, at disse tilskud næppe har den afgørende indflydelse på en beslutning om ejendomskøb i millionklassen.
Jeg vil nødig være den, der ødelægger feststemningen i både blå og rød lejr, men faktum er, at man politisk ikke får løst det afgørende problem med boligpakkerne.
To ud af tre boliglån er finansieret med fortrinsvis F1-rentetilpasningslån, men med en samlet ydelse på kun 2 procent véd de fleste boligejere, at de skal glæde sig, mens tid er. Og heri ligger forklaringen på et af vores store samfundsøkonomiske problemer: Alle med ejerbolig sparer mere op i banken end tidligere ud fra en sikker forvisning om, at renten igen en dag vil stige. Men hvor meget? Og hvor hurtigt? Denne usikkerhed ligger bag sparsommeligheden. Den øgede opsparing reducerer privatforbruget og lægger en dæmper på den økonomiske vækst og dermed muligheden for at forbedre beskæftigelsen. Et afgørende politisk problem er derfor at skaffe sikkerhed for de mange med ejerbolig, og den udfordring løser boligpakkerne ikke.
Renten kan påvirkes
De fleste boligejere må antages at foretrække et stabilt budget baseret på et langt lån, men med en rente og bidrag på 5 procent samt yderligere krav til afdragsbetaling i de sidste 20 år af disse låns løbetid, kan man ikke fortænke boligejerne i at tage chancen med en lav ydelse på 2 procent og samtidig spare afdraget. Men dette medfører ikke blot usikkerhed og frygt hos låntagerne selv, det svækker også den langsigtede holdbarhed af dansk økonomi. Og netop derfor var det her, boligpakkerne skulle have lagt deres fokus.
For at påvirke renterne kan man bruge pengepolitikken, som på den korte bane er mere effektiv i så henseende end finanspolitikken. Og væsentligt billigere. Forestiller man sig, at de lange lån inkl. bidragssatsen f.eks. kostede 3,75 procent i stedet for 5 procent, vil man tilbyde låntagerne den samme renteomkostning, som de må forvente på deres F1-lån. Den forventede rente på F1-lån er nemlig over tid 3,75 procent, hvilket vil sige, at en husejer, der optager disse lån til en billigere rente, i realiteten bør spare forskellen op. De seneste tal viser imidlertid, at den private opsparing nu er oppe på over 85 milliarder om året, hvilket skal ses i forhold til, at den samlede realkreditbelåning af ejerboliger i 2010 var på 1,377 milliarder. Befolkningen sparer dermed mere end 6 procent af den udestående realkreditgæld op efter at have betalt personlig indkomstskat.
Lokke køberne frem
Hvordan får man så renten ned?
I realiteten kan det gøres, ved at Danmarks Nationalbank meddeler, at man vil intervenere i realkreditmarkedet ved at købe lange obligationer, men at man for at beskytte sig mod inflation og en svagere krone som følge heraf vil sterilisere interventionen ved at sælge lange statsobligationer med samme løbetid. Da tyske statsobligationer med løbetid sælger til en rente på 3 procent, er der intet, der tyder på, at den danske stat ikke kan sælge til en pris, der er mindre end de 3,75 procent, som er den rente, man køber til i realkreditobligationerne. Transaktionen vil dermed give statskassen et overskud, helt bortset fra at det formentlig bliver begrænset, hvad der skal investeres via Nationalbankens balance, da markedet vil tilpasse rentekurven af sig selv.
En målrettet pengepolitisk aktion af denne art vil med det samme tø boligmarkedet op og lokke huskøberne frem. Og vigtigere: Det vil tillade de skrækslagne F1-låntagere at få omlagt deres lån og dermed også tø den store private opsparing op til fordel for samfundsøkonomien. Statsgælden vil blive mindre end de statsunderskud, der ellers skal finansieres, og risikoen på garantiforpligtelser i relation til bankpakkerne vil ligeledes falde.
En sidste forbedring bør gennemføres ved samme aktion. Opsparing i fast ejendom igennem afdrag giver ingen mening over 30 år, hvor inflationen reducerer de oprindelige lån i faste priser af ejendommens værdi 30 år senere. Endvidere ejerskifter danskerne deres boliger så hyppigt, at indfrielse alligevel sker ved handel. Så også lange boliglån bør gøres afdragsfri ved samme lejlighed. En sidegevinst bliver, at man får faset de private rentetilpasningslån ud.
En erhvervs- og økonomiminister med fingeren på pulsen kunne have udnyttet de ekstraordinære muligheder for billig statslig låntagning til at tø boligmarked og den private opsparing op, og så havde man kunnet spare vækstpakken ved samme lejlighed.
 
 
Klaus Riskær Pedersen er finansmand
",21.0,2. september 2011,"I realiteten kan det gøres, ved at Danmarks Nationalbank meddeler, at man vil intervenere i realkreditmarkedet ved at købe lange obligationer, men at man for at beskytte sig mod inflation og en svagere krone som følge heraf vil sterilisere interventionen ved at sælge lange statsobligationer med samme løbetid. Da tyske statsobligationer med løbetid sælger til en rente på 3 procent, er der intet, der tyder på, at den danske stat ikke kan sælge til en pris, der er mindre end de 3,75 procent, som er den rente, man køber til i realkreditobligationerne. Transaktionen vil dermed give statskassen et overskud, helt bortset fra at det formentlig bliver begrænset, hvad der skal investeres via Nationalbankens balance, da markedet vil tilpasse rentekurven af sig selv."
11975,/debat/2011/06/folkeskolen-refleksionens-spejlkabinet,Folkeskolen  i refleksionens spejlkabinet,Helene Ratner," Er der et mål for folkeskolen, som står urokkeligt fast, er det, at lærerne skal indordne sig under politikernes, elevernes, forældrenes og eksperternes mange og modsatrettede krav. Være fleksible. Kunne se ud over deres egen fagtradition og tilpasse sig de hurtigt skiftende behov.
qI kampen for at holde trit med foranderligheden er idealet blevet den reflekterende lærer. Ved at betragte, overvåge og hele tiden justere samspillet mellem egne handlinger og praksis, skal den enkelte underviser løbende sikre, at hans eller hendes adfærd er den mest hensigtsmæssige. Refleksionsprocesserne er med andre ord et middel til at skabe forandring ved at vende blikket mod sig selv.
Handler det f.eks. om at inkludere elever med særlige behov i den almene folke-skole, opfordres lærere til at reflektere over, hvordan deres undervisningspraksis og forestillinger om læring er med til at fastholde elever i marginaliserede roller. Måske handler det ikke om at få urolige Peter til at sidde stille og arbejde koncentreret i undervisningssammenhæng, men om at ændre på, hvad vi forstår som en undervisningssammenhæng. Hvor skal den foregå, hvor lang tid skal den vare, hvad skal den indeholde, og hvordan skal læreren tale til Peter? Og måske handler det ikke så meget om Peter, men om, at underviseren gennem refleksion skal lære at rumme en mere mangfoldig elev-adfærd.
Refleksion handler altså om, at læreren skal forholde sig til praksis som en kompleks og foranderlig størrelse. I stedet for bare at slå automatpiloten til, skal hun se på sin egen adfærd. Hvordan medproducerer den de problemer, hun forsøger at løse? Udgangspunktet er, at praksis er foranderlig, og at midlerne måske ikke virker som tiltænkt. At det kan være hensigtsmæssigt at ændre på målene og måden at anskue problemet på. Det er altså ikke længere nok blot at stille spørgsmål til midlerne; også målene og hele lærerens forståelsesramme bliver genstand for refleksion.
Den reflekterende lærer befinder sig således i en situation, hvor det er umuligt at vide noget med sikkerhed. Intet er givet end ikke de kategorier, man traditionelt har organiseret folkeskolen efter. Dermed bliver det at reflektere i sig selv jokeren. Refleksion er den eneste sikre viden. Den, der kan trumfe alt andet ved at opløse det.
Opløse og genskabe
Men mens lærere har travlt med at reflektere og sætte spørgsmålstegn ved alt fra omverdenen til sig selv, reflekteres der sjældent over refleksionen i sig selv: I hvor stor grad hjælper denne tilgang overhovedet til at løse skolens udfordringer?
I princippet er der intet i vejen med en metode, der forsøger at forholde sig strategisk til kompleksitet og foranderlighed. Det interessante spørgsmål er derimod, hvilke forventninger det skaber til de lærere og ledere, som skal kunne håndtere kompleksitet gennem refleksion.
Refleksion skaber ledere og lærere, der skal medtænke, at nye krav og uforudsete behov løbende ændrer præmisserne for deres handlinger. De skal planlægge på grundlag af det uforudsigelige og hele tiden være åbne over for, at deres eksisterende erfaringer og tiltag ikke nødvendigvis er gældende i en given situation. Refleksion producerer med andre ord idealet om den fleksible lærer eller leder, der er i stand til hele tiden at opløse og genskabe sig selv og sin måde at være lærer og menneske på.
Vender vi blikket mod kampagner fra Undervisningsministeriet og Kommunernes Landsforening bliver dette aspekt tydeligt. Her kalder man på mere refleksion hos især lærerprofessionen. Målet er at gøre op med »fastlåste pædagogiske traditioner« og »begrænsende opfattelser« om læring og skolens rolle. De lokaliseres ofte i lærernes kultur, professionsforståelse og rutiner, der opfattes som potentielt irrationelle og ude af trit med skolens udfordringer.
Forhåbningen er, at læreren ved at reflektere kan indse, hvad der styrer praksis. Og at et sådant spejl gør dem i stand til rationelt at ændre på deres adfærd. Først når man er bevidst om sine overbevisninger og reaktionsmønstre, kan man ændre dem, lyder devisen.
Læreren opsplittes med andre ord i et handlende jeg, der forandrer et passivt jeg. Hun er altså på én og samme tid en stabil størrelse, der kan træde ud af sig selv for at se sig selv udefra, og en flydende størrelse, der kan formes. Selvet bliver hermed både det, der skal skabe forandringen, og det, der skal forandres. Spørgsmålet er, om det overhovedet lader sig gøre i praksis.
Umulige forventninger?
Der er ingen tvivl om, at man som professionel i folkeskolen skal kunne forholde sig strategisk til de stigende forventninger fra politikere og forældre samt de aktuelle besparelser. Men vi er nødt til at tænke over, at refleksionsidealet stiller ekstremt høje krav til lærere og ledelse måske også for høje.
Det er ikke utænkeligt, at man som lærer kan sætte ord på, hvordan eksempelvis ens børnesyn påvirker undervisningen. Det kan også være, at man aktivt kan beslutte sig for at tænke og handle anderledes. Men det er langt mere tvivlsomt, at man har så stor selvbeherskelse, at man kan styre sin adfærd i svære undervisnings- eller samarbejdssituationer karakteriseret af tidspres, svære følelser og krav om nærvær. Så snart man har reflekteret og truffet en beslutning, selv på den baggrund, kan man holdes ansvarlig.
Hertil kommer, at refleksionsmetoden er både tidskrævende og kan skabe konflikter. Videndeling, skemaplanlægning og pædagogisk sparring tager tid. Og når det bliver legitimt at stille spørgsmål til alt fra lektionens længde til kollegaens håndtering af elevkonflikter, er det optimale grundlag for forventningssammenstød skabt. Mange skoleledere giver da også udtryk for, at en stor del af deres ledelsestid går med at supervisere teams, der har samarbejdsproblemer.
Der er talrige eksempler på ledere, der oplever, at italesættelsen af forskellige forventninger ikke nødvendigvis fører til kompromiser og løsninger. Og der findes eksempler på, at endeløse refleksioner får lærerne til at betvivle deres professionelle formåen, når de på trods af flere omgange refleksiv genskabelse ikke oplever forbedringer i praksis. Dermed ikke sagt, at refleksionsmetoden er umulig at anvende pointen er blot, at den ikke altid medfører den ønskede forandring, og at den er voldsomt tidskrævende.
Da Skolens Rejsehold fremlagde deres anbefalinger sidste forår, fremgik det, at skolen kan effektiviseres ved, at lærere bruger mere tid i klassen og mindre tid på møder. De aktuelle besparelser gør nu det til en realitet. Samtidig betyder de mange skolesammenlægninger, at ledelsen ikke har samme overskud til at engagere sig i de enkelte lærerteams' konflikter. Det medfører dog ikke, at forventningerne til udbyttet af lærernes refleksive adfærd også er nedadgående. Tværtimod. Vi er altså endt i en situation, hvor vi efterspørger refleksiv forandringskraft hos lærere, samtidig med at vi fratager dem en god bid af de ressourcer, som er allermest nødvendige for, at den kan blive realiseret. I yderste konsekvens står vi med et ideal, der i højere grad producerer skuffelser end løsninger.
Helene Ratner er ph.d.-studerende ved Center for Skoleledelse, Institut for Ledelse, Politik og Filosofi, Copenhagen Business School




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,24. juni 2011,"Da Skolens Rejsehold fremlagde deres anbefalinger sidste forår, fremgik det, at skolen kan effektiviseres ved, at lærere bruger mere tid i klassen og mindre tid på møder. De aktuelle besparelser gør nu det til en realitet. Samtidig betyder de mange skolesammenlægninger, at ledelsen ikke har samme overskud til at engagere sig i de enkelte lærerteams' konflikter. Det medfører dog ikke, at forventningerne til udbyttet af lærernes refleksive adfærd også er nedadgående. Tværtimod. Vi er altså endt i en situation, hvor vi efterspørger refleksiv forandringskraft hos lærere, samtidig med at vi fratager dem en god bid af de ressourcer, som er allermest nødvendige for, at den kan blive realiseret. I yderste konsekvens står vi med et ideal, der i højere grad producerer skuffelser end løsninger."
12716,/debat/2011/02/sundhedsforsikring-skidt-danskernes-sundhed,Sundhedsforsikring  er skidt for danskernes sundhed,Lotte Hvas," Skal private sundhedsforsikringer fortsat være fradragsberettigede? Det spørgsmål har været højt på dagsordenen de seneste dage på Christiansborg. Svaret er vigtigt for sundhedsvæsnets fremtid, for gunstige skattefradrag har været medvirkende til, at knap en million danskere i dag ligger inde med en forsikringspolice.
Den udvikling er ved at lave sundhedsvæsnet om til et marked. Vi har fået kunder i forretningen, der mener at være i deres fulde ret til at hoppe foran i køen og kræve ved kasse et. Det er jo sådan set derfor, deres arbejdsgiver har givet dem dette frynsegode, der delvis finansieres af os alle sammen via skattefradraget.
De færreste takker nej til forsikringerne, for hvem vil ikke gerne have retten til at blive behandlet før naboen? Og hvilken arbejdsgiver vil ikke sikre sig, at de ansatte kommer tilbage hurtigst muligt og bliver behandlet før de arbejdsløse, pensionisterne og andet godtfolk?
Stille revolution
Sundhedsforsikringerne har stille og roligt bredt sig. Underligt nok, for jeg har endnu ikke hørt en eneste sundhedspolitiker, læge eller borger sige, at de virkelig ønsker sig et forsikringsbaseret sundhedsvæsen i Danmark. Heldigvis da!
Skrækscenariet er USA, hvor muligheden for god behandling er knyttet sammen med at have et godt job, og hvor sundhedsvæsnet er rasende dyrt. Den høje pris skyldes ikke mindst advokatsalærer. De uendelige tvister kommer, fordi forsikringsselskaberne gerne tilbyder forsikringer til alle, men når sygdommen rammer, er det ofte noget, der står med småt, og så dækker forsikringen alligevel ikke.
I Danmark hersker der endnu ikke amerikanske tilstande. Men i kraft af skattefradrag til sundhedsforsikringer har markedet vokset sig så stort, at vores ellers velfungerende sundhedsvæsen så småt begynder at slå revner. Revner, der får betydning for os alle sammen, fordi vi bevæger os væk fra et sundhedsvæsen med let og lige adgang for alle, som en grundpille i vores velfærdssamfund.
Uholdbar løsning
Når det er sagt, må jeg medgive, at forsikringsselskaberne har en pointe. De rammer med usvigelig sikkerhed ind i det offentlige sundhedsvæsens akilleshæl: Nogle mennesker føler sig ikke hørt. De føler sig magtesløse over for et system, som stadig har for lange ventelister og kan gøre selv store mennesker små. Forhåbentlig sker det sjældent, men i diskussionen om forsikringer er det altid den slags eksempler, der trækkes frem.
Om det virkelig står så skidt til, og om det kan gøres bedre, når der bliver betalt for professionel omsorg, skal jeg lade være usagt. Men hele ideen med lighed bør selvfølgelig være, at vi ikke bare har ret til lige behandling, men til lige god behandling - og ikke lige dårlig!
Ét er sikkert, et forsikringsbaseret sundhedsvæsen løser ikke problemerne - det luner kun kortvarigt. For med forsikringstankegangen følger en række bivirkninger. Ikke blot for dem, der ikke har en sundhedsforsikring, og som må stille sig om bag i køen. Men også for de forsikrede, som er i stor risiko for overbehandling, fordi de nu er kunder i et system, der kan tjene gode penge på at anbefale en operation i stedet for at lade tingene helbrede sig selv.
Debatten om forsikringerne er mærkelig, nok næsten ikke til stede uden for Christiansborgs mure. Måske fordi alle dem, der normalt fører den slags debatter, selv er blevet tilbudt forsikringer af deres arbejdsgivere? Vi lukker øjnene og bliver ved med at sige, at de solgte forsikringer kun er en lille dråbe i det store hav, der udgør udgifterne til sundhedsvæsnet, og at det kun er godt, hvis der tilføres flere midler til den slunkne kasse.
Men vi kunne jo begynde med at diskutere de to største problemer ved private sundhedsforsikringer: risikoen for overbehandling og uligheden. Er det virkelig sådan, vi vil have det?
Hurtigt er ikke altid godt
De fleste mennesker er af den overbevisning, at hurtig behandling er godt. Hvis den finder sted på en privatklinik, er det endnu bedre. Og jo flere tests, desto bedre er behandlingen. Men faktum er, at mange sygdomme og lidelser går over af sig selv. En hurtig behandling kan betyde overbehandling, med risiko for bivirkninger og alvorlige skader.
Når man først kommer på et sygehus, åbnes der for en lang række undersøgelser, som man ikke kan få hos den praktiserende læge. Men alle har de et iboende problem, nemlig at man finder ting, som er af usikker betydning.
Som eksempel kan nævnes scanninger af ryggen, som kan vise små diskusprolapser. De fleste tænker, at en diskusprolaps da må være alvorlig. Men mange af de forandringer, der kan ses på scanningerne, kan være ganske harmløse. Vi kan alle have den slags - rygsmerter eller ej. Men når forandringerne først er påvist, kommer tvivlen og bekymringen. Skal jeg så ikke opereres? Kan jeg fortsætte med mit fysisk belastende arbejde?
På et privat hospital, hvor man lever af at lave så mange operationer som muligt, er der en tendens til, at man hyppigere vælger operation med det samme, end at lade tiden arbejde for sig. Det betyder f.eks., at antallet af rygoperationer er steget kraftigt i Danmark, efter at de private hospitaler har påtaget sig en stor del af området.
Nasseri
Og nu tilbage til lighedsproblematikken. Allerede i Sundhedslovens indledning fastslås det, at der skal være en »let og lige adgang til sundhedsvæsnet«. Og i lægeløftet står der, at jeg som læge »stedse vil bære lige samvittighedsfuld omsorg for den fattige som for den rige«.
Men trods de smukke ord bliver jeg alligevel som praktiserende læge involveret i forsikringscirkuset. For at få retten til at blive behandlet i henhold til en sundhedsforsikring kræves det, at man først skal til sin egen læge og have en henvisning.
Forsikringsselskaberne udnytter selvfølgelig det faktum, at Danmark har et af verdens bedste og billigste systemer, når det gælder det primære sundhedsvæsen.
Det vil sige et system, der både sikrer, at alle kan komme til en læge - gratis - for at drøfte et sundhedsproblem, og at problemet bliver løst på laveste omkostningsniveau. Kun de, der behøver yderligere ekspertise, bliver sendt videre.
Hvis man skulle være grov - og det fristes man jo til, når man sidder og skal være administrationskontor for forsikringsselskaberne - så kan man sige, at selskaberne nasser på et velfungerende visitationssystem, som mange lande misunder os. De, der efter lægens vurdering kan henvises videre i det offentlige, får en kopi af henvisningen, som så kan bruges på et privathospital. Gælder henvisningen til en praktiserende speciallæge, er det op til denne, om der skal være to køer: en hurtigkørende for de forsikrede og en langsom for alle andre.
Politikerne lyder forfærdede, når forskelsbehandlingen kommer frem i lyset. De henstiller til lægernes moral, til at den slags ikke må forekomme, men det er nu at vaske hænder lige tidligt nok.
Ideen med forsikringerne er jo netop at købe en ret til at komme først i køen, og speciallægerne samler bare guldstykkerne op, som nogen har lagt på vejen.
Sagde nogen korruption? Udansk er det i hvert fald, og det er ikke i overensstemmelse med sundhedsloven.
Det er realistisk at tro, at forsikringerne er kommet for at blive. Men uanset hvem der vinder næste valg, må de værste knaster fjernes. Der er simpelthen alt for meget, der står på spil.
Vi må arbejde for at fastholde et sundhedsvæsen, hvor man får behandling efter, hvad man fejler, uafhængigt af om man har et forsikringskort i lommen.
Lotte Hvas er praktiserende læge og medlem af Det Etiske Råd




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",8.0,12. februar 2011,"Sundhedsforsikringerne har stille og roligt bredt sig. Underligt nok, for jeg har endnu ikke hørt en eneste sundhedspolitiker, læge eller borger sige, at de virkelig ønsker sig et forsikringsbaseret sundhedsvæsen i Danmark. Heldigvis da!"
3008,/debat/2015/03/giv-mainstream,Giv mig mainstream,Johanne Luise Boesdal," Til at begynde med blev jeg smigret. Nogen derude havde brugt deres tid på sætte sig ind i mine behov. Hvor fornemt. De havde set mig surfe, handle, ringe og abonnere, så de kunne tilbyde mig den service, det er at blive præsenteret for mere af det, jeg godt kan li’. Spotify fandt ud af, at jeg godt kan li’ mørke stemmer, når jeg lytter til musik. Netflix, at jeg på en weekend både kan finde på at se en fransk film om lesbisk kærlighed og en med Jennifer Aniston om ingenting. Netshops, at jeg gerne vil gå i tøj fra Acne, men sjældent har råd. Aarstiderne, at jeg gerne vil købe økologiske madvarer for børnenes skyld og samvittighedens og verdens øjne, der hviler på mig. Saxo, at jeg læser mange romaner, og det er mit ømme præstationspunkt, hvor jeg kan blive ramt, hvis jeg ikke er opdateret.
Det var opløftende, så længe det varede, forholdet imellem salg og mig. Men nu er det endt som et af de forhold, hvor vi gensidigt er holdt op med at gøre os umage. Jeg blev doven og er holdt op med at interessere mig for ting, der lå uden for det anbefalede. Og lod mig stille tilfreds med det, der blev serveret for mig. Salg arbejdede videre ud fra filosofien: Hvorfor ændre på noget, der fungerer? Johanne gør præcis det, jeg gerne vil have hende til at gøre. Jeg kan ikke forlange mere.
Men det skulle salg have gjort, det mangearmede marketingsmonster, som har fodret mig med cookies, jeg blindt har spist. For nu har jeg nået kvalmegrænsen og vil ud. Ud af det segment, jeg er blevet placeret i, og langt væk fra det system, der har regnet mig ud. Og gjort mig mentalt fedladen.
Ikke kun velment
Vi ved godt, den er gal, hvis vores samfund bliver et af dem, hvor du kan leve helt uden berøringsflader med dem, der ikke ligner dig selv. De fleste af os ved det i hvert fald godt. Sådan retorisk set og på principplan. Sideløbende med den erkendelse lader vi salg og markedsføring splitte os op i mindre og mindre kasser. Vi lukker simpelthen øjnene for den opdeling, de har gang i. Og giver dem frie tøjler til at plante livsstil og reklamer, der igen planter os i hundredvis af forskellige kasser. Kasser, vi så bokser rundt og aldrig helt finder ud af igen. For det er så dejligt nemt og trygt at blive bekræftet i, at vi har en plads i verden blandt dem, der ligner os selv på en prik.
For mit eget vedkommende dem, der tygger sig tålmodigt igennem alle afarter af kål fra kassen. Dem, som får deres daglige nyhedsfix og kulturindblik i Politiken eller Information, og dem, der har mere styr på byens fedeste loppemarked, end hvor Abercrombie & Fitch har åbnet et nyt flagskib. Brandet er så langt fra min kasse, at jeg fik røde stress-pletter på kinderne efter et besøg i butikken. Unge mænd med barberede bare overkroppe gik rundt og flirtede med kunderne i dunkel diskobelysning.
Jeg følte mig som en alien, der mødte et menneske for første gang: pænt meget på udebane. Men hey, oplevelsen har alligevel sat sig så meget fast, at jeg skriver om den nu. Engangsforestilling til trods. Den er absolut også mere underholdende at hive op af hatten (så så man lige mig. Gammel krage, der shopper i ungdomsland, hvor kropshår er no go) end: Hvilken kasse fra Aarstiderne får I for tiden? Vi har vekslet imellem den med ekstra meget kål og den med … kål. Det til trods ender vi alligevel tit med at sidde og prutte sammen over det, vi har til fælles. Og ja, nu stiller jeg det skarpt op. Vi snakker om meget andet, men sjældent om det, der ligger helt uden for kassen. Som Abercrombie & Fitch.
Og det dur bare ikke. Trygheden i at holde sig til det anbefalede er blevet en tilsavlet sovepude, der er med til at gøre forståelsen imellem os endnu mindre. Hvis jeg aldrig bliver eksponeret for ting og meninger, der falder uden for mit interessefelt – arbejdsmæssigt og socialt – er det min påstand, at jeg bliver et mindre tolerant menneske. Og på sigt bare et mindre menneske. Min opfordring er derfor: Tag en slapper med hele det her servicecirkus og costumizing, markedsføringsmennesker. Vi bliver simpelthen ugidelige og dummere af det. Det må være i fælles interesse (den eksisterer stadig), at vi ikke forskanser os blandt ligesindede. Ude i verden eller på nettet.
Nej, ikke mere af det samme
Hvad betyder det så? Det betyder, at jeg gerne vil overraskes, når jeg tuner ind på en tv-kanal. Der findes helt sikkert en flot powerpoint om, hvorfor tv-sendefladen bliver mere og mere segmenteret, men den tager kun forbehold for salg og seertal. Ikke min almendannelse og fornemmelse for fællesskabet. Jeg ser for eksempel langt færre kulturprogrammer nu, hvor jeg skal kæmpe med resten af familien om at tune ind på DR K. Hvad ville der ske ved at snige et kulturprogram ind mellem X-Factor og TV Avisen? Nogle zapper væk, nogle får udvidet deres horisont, men de sidste bliver sjovt nok aldrig tilgodeset.
Det betyder også, at når jeg i en overspringshandling googler en bh fra Calvin Klein, så ønsker jeg ikke at blive eksponeret for 28 lignende bh’er. I 28 dage efter. Ligegyldigt hvad jeg foretog mig på nettet, så dukkede de op – de bøjleløse bh’er i mellemprisklassen uden alt for mange dikkedarer. Selv midt i en tekst om terminal kræft, jeg læste i forbindelse med en arbejdsopgave, dukkede reklamerne for de ligegyldige bh’er op! Hvad sker der? Kan man nu ikke engang få lov til at læse om døden i fred? Åbenbart ikke, og jeg begyndte efterhånden at føle mig forfulgt, selv om jeg godt ved, at jeg selv havde startet balladen.
Min pointe her er ikke, at markedsføringen var malplaceret, irriterende og totalt over the top. Men det var den. Min pointe er, at det ikke gavner os at blive inddelt i segmenter og kasser. Vi skal ikke acceptere det, men kæmpe imod. Ingen (ingen!) skal ende med at være Birthe i pap smækket op på glasvæggen på et tilfældigt reklamebureau. Birthe på 45, der kører Opel Astra, går i FitnessDK og køber sine briller hos Louis Nielsen. Hende skal der aldrig pustes liv til. Men det går jo begge veje! Hvis den virkelige Birthe kun bliver eksponeret for produkter, musik og holdninger, der falder inden for salgs kasseopdeling af hende, så bliver hun jo vakt til live en dag!
Åh så specielle
For vi ved det jo godt, salg og markedsføring. At jeres bevæggrunde for at inddele os i så mange små grupper og gøre os alle sammen åh så specielle ikke er videre ædel: Det er nemmere at få nogle til at smide annoncekroner efter en specifik målgruppe. Kvinde over 40, bosat i København, boligejer, mor til to, ansat i en såkaldt kreativ branche. Skriver kronik til Information. Sådan. Hende kan vi sælge nogle foryngende cremer og en bog om at lave et U-turn i livet efter de 40. Der er i kroner og ører i det, jeg køber måske begge dele. Men i forhold til at fastholde et fælles værdigrundlag er det en total nitte. Der er absolut intet fællesskab over, at jeg kun dyrker mine egne interesser og aldrig bliver eksponeret for det, der ligger andre på sinde.
Jeg har ikke brug for at blive bekræftet i, at jeg er noget særligt. Jeg har brug for at føle mig som en del af en broget flok, hvor jeg kan være på udebane indimellem og opdage noget nyt. Så please, sæt mig fri for costumizing, så jeg kan se, hvad der rører sig mainstream.
Johanne Luise Boesdal er journalist
",18.0,7. marts 2015,"For vi ved det jo godt, salg og markedsføring. At jeres bevæggrunde for at inddele os i så mange små grupper og gøre os alle sammen åh så specielle ikke er videre ædel: Det er nemmere at få nogle til at smide annoncekroner efter en specifik målgruppe. Kvinde over 40, bosat i København, boligejer, mor til to, ansat i en såkaldt kreativ branche. Skriver kronik til Information. Sådan. Hende kan vi sælge nogle foryngende cremer og en bog om at lave et U-turn i livet efter de 40. Der er i kroner og ører i det, jeg køber måske begge dele. Men i forhold til at fastholde et fælles værdigrundlag er det en total nitte. Der er absolut intet fællesskab over, at jeg kun dyrker mine egne interesser og aldrig bliver eksponeret for det, der ligger andre på sinde."
4042,/debat/2014/10/hoermen-mandekultur,Hørmen af mandekultur,Annegrethe Rasmussen," I sidste uge sagde Julia Pierson op. Hun var ikke kendt som chef for Secret Service, men det er hendes arbejdsplads.
Den hemmelige sikkerhedsservice er en ikonisk organisation her i Washington DC. Det er svært at forestille sig en politisk thriller, der ikke har et par af disse muskuløse agenter – nogle i uniform, nogle i trenchcoats, men altid med sorte solbriller – med (om ikke andet så i biroller). Og når agenterne går på pension, er der rift om dem både fra private sikkerhedsfirmaer og fra celebrities i finanssektoren, Silicon Valley og underholdningsindustrien. Kendte mennesker har brug for gode bodyguards.
Men ak – det bliver sværere og sværere at få den skinnende myte til at passe med den mudrede realitet.
Problemerne begyndte tilbage i april 2012, da 11 Secret Service-betjente, som var sendt i forvejen for at tjekke sikkerheden på et hotel i den colombianske by Cartagena, i stedet havde brugt tiden inden Obamas ankomst til et topmøde på at feste med strippere og prostituerede, som de dernæst tog med hjem på deres hotelværelser. Alle 11 betjente blev sendt på orlov, ni af dem tog efterfølgende deres afsked. Efter skandalen var udredet, gik den daværende direktør, Greg Sullivan, på tidlig pension i februar 2013.
Herefter blev Pierson udnævnt, hvilket var første gang, det svage (eller smukke, om man vil) køn havde æren af at beklæde direktørposten. De amerikanske medier brugte megen tid på at fable om, at kønsskiftet også signalerede et velkomment kulturskifte i en organisation, som man må karakterisere som testosteronpræget ud over det sædvanlige. På samme måde i øvrigt, som da alfahandirektøren for IMF, Dominique Strauss-Kahn, blev afløst af Christine Lagarde, og de kvindelige ansatte i valutafonden drog et lettelsens suk over, at de igen kunne tage elevatoren i selskab med topchefen uden at frygte for deres ære og trusser på vej op eller ned mellem etagerne.
Det ville imidlertid være synd at sige, at lederskiftet i Secret Service ændrede organisationskulturen. Tværtimod er antallet af elendige sager eskaleret. I marts i år blev tre agenter, der var ansvarlige for beskyttelsen af præsidenten under et besøg i Amsterdam, sendt hjem, efter de havde været på druk – en af dem var så beruset, at han besvimede i hotellets lobby.
Og som enhver, der har fulgt nyhederne i sidste uge vil vide, lykkedes det 16. september i år for en bevæbnet mand med tre voldsdomme at komme med præsident Obama ind i en elevator i Atlanta. Tre dage senere hoppede en militærveteran over hegnet ved Det Hvide Hus og nåede ind i bygningen, hvor døren – i strid med alle sikkerhedsprocedurer – stod åben, og alarmen var slået fra, inden han blev overmandet. Pierson tog sin afsked onsdag.
Så langt så skidt. Har denne kombination af manglende omhu og udskejelser med alkohol og kvinder overhovedet noget med køn at gøre? Svaret er klart ja.
Dette korps af agenter er inficeret af så gennemtrængende en hørm af den dårligste form for mandekultur, at den ville kunne udkonkurrere enhver skurvogn eller ethvert fodboldomklædningsrum verden over.
Klummisten har haft lejlighed til her i hovedstaden at opholde sig i privat selskab med en del repræsentanter for korpset siden 2008, og tag endelig ikke fejl – disse muskuløse mandfolk er både veltrænede og kan være underholdende. Og de er klar til at ’tage en kugle’ for præsidenten. Fint nok. Men deres kvindesyn og holdninger stammer fra et sted mellem kalifatet og det forrige vestlige århundrede. Hvilket i øvrigt ikke er nyt – sådan var det også, da Monica Lewinsky valsede ud og ind af det Ovale Værelse med agenternes medviden og åbne samarbejde med den daværende præsident Clinton.
»Det var festlige tider,« som en agent tilstod over for mig med et svedent grin i 2010, mens han sukkede irriteret over dengsedrengen Obama, som han fandt kedelig.
»Oh really,« udbrød jeg dengang, en kende benovet over at være med på en lytter. Men jeg skulle have sagt mig selv, hvad den slags råddenskab ender med.
Nu er miseren klar for enhver, og det gode spørgsmål er derfor: Hvad kan man egentlig gøre? Hvordan ændrer man kulturen i så lukket og sammentømret en organisation med så stærke og problematiske normer. Mon en erfaren fodboldtræner er svaret? Det er i hvert fald ikke nok at udnævne en kvinde.
Annegrethe Rasmussen er udenrigskorrespondent i Washington DC.
Klummen er udtryk for skribentens egne holdninger
",4.0,6. oktober 2014,Klummen er udtryk for skribentens egne holdninger
11945,/debat/2011/06/modellerne-holder-oekonomerne-fejler,"Modellerne holder,  økonomerne fejler",Christen Sørensen," Det er godt, at økonomernes rolle i den samfundsøkonomiske debat er blevet sat på dagsordenen. Men selve debatten er efter min opfattelse afsporet.
Vi er igen vidne til en ret så udsigtsløs debat mellem på den ene side økonomer, der nostalgisk baserer sig på en keynesiansk forestilling om økonomiens funktionsmåde  eller rettere manglende funktionsevne  og på den anden side økonomer, der har langt mere tiltro til økonomiens selvregulerende kræfter. Den debat er på ingen måde ny. Den har været ført her i landet siden 1970'erne.
Personligt bekender jeg mig ikke til nogen af de to opfattelser.
På kort sigt kommer man efter min opfattelse ikke udenom essensen i den keynesianske opfattelse: at de selvregulerende kræfter, dvs. markedskræfterne, ikke er tilstrækkelig stærke til af sig selv at sikre f.eks. høj beskæftigelse og kapacitetsudnyttelse. På længere sigt er det omvendt forkert at lægge til grund, at markedskræfterne ikke er stærke nok til at sikre ligevægt.
Foruden de to forskellige opfattelser hvor hurtigt økonomien går fra uligevægte til ballance, er der også blandt økonomer forskellige opfattelser af, hvordan forventningerne til den fremtidige økonomiske udvikling dannes. Nogle vælger at basere sig på central viden om økonomiens funktionsmåde (såkaldt rationel forventningsdannelse). Andre baserer forudsigelserne ved mere eller mindre at forlænge den seneste udviklingstendens.
Hvis vi ser på, hvordan den danske finansielle sektor finansierede byggeboomet i årene op til udbruddet af finanskrisen, er det svært at tro, at der blev inddraget meget indsigt om økonomiens funktionsmåde. Derimod er sektorens ageren let at forklare, hvis udlånsaktiviteten blev baseret på en forventning om, at udviklingen i boligpriserne ville fortsætte i det hidtidige spor.
De fleste økonomers opfattelse ligger et sted mellem de polære opfattelser af tilpasningshastigheder og forventningsdannelse. Opfattelsen af, at økonomerne er opdelt i to skarpt adskilte skoler, er derfor forkert, selv om der naturligvis er eksempler på både den ene og den anden form for ekstremisme. Det er som bekendt ikke blot i økonomi, at der er ekstremister. Og ét er sikkert: ekstremisme bør bekæmpes.
Langsynede briller
De specifikke danske årsager til, at der bør komme en debat om økonomernes rolle i den samfundsøkonomiske debat, hænger sammen med det store fokus på det langsigtede holdbarhedsproblem for de offentlige finanser. Problemet har fyldt overordentligt meget  ikke mindst hos Velfærdskommissionen, som belyste det ved hjælp af DREAM-modellen.
I Informations serie Økonomisk selvransagelse og i mange andre indlæg i avisen, har DREAM-modellen og ikke mindst dens forudsætning om et ligevægtsforløb været stærkt kritiseret.
Jeg deler ikke denne kritik.
Når man betragter et tidsforløb på 35 år eller mere  sådan som Velfærdskommissionen gjorde det i sin afsluttende rapport  er det meningsløst at anvende konjunkturmodeller som f.eks. ADAM- og SMEC-modellerne. De fokuserer på en mere overskuelig fremtid og kan derfor ikke bruges til at analysere så lange tidsperioder.
I stedet må man tage modeltyper som DREAM i brug. I modsætning til konjunkturmodellerne er de beregnet på at analysere specifikke langsigtede strukturproblemer.
DREAM indeholder derfor et hav af relationer, som holder styr på de forskellige indtægts- og udgiftstyper.
I sig selv er de relationer ret så uinteressante, idet de blot er beregningsrelationer. De siger intet om forbrugeres og investorers adfærd, som jo er det, der bør interessere.
Det hovedproblem, som DREAM viser for Danmarks finanspolitiske holdbarhed, er heller ikke overraskende. Det kan jo ikke komme bag på nogen, at vores velfærdssamfund får et finansieringsproblem, hvis vi først kommer relativt sent ud på arbejdsmarkedet, forlader arbejdsmarkedet relativt hurtigt og lever stadig længere.
DREAM's styrke er imidlertid, at den relativt præcist kan beregne problemets omfang. Og denne viden er værdifuld for netop at konfrontere danskerne med, at der også bør fokuseres på problemer, som om nogle år kan blive ret markante. Men vi skal naturligvis passe på ikke at overdrive disse problemer eller blive forblændet heraf. I den seneste vismandsrapport er det f.eks. vist, at en ophævelse af skattestoppets nominalprincip er mere end nok til at klare det langsigtede holdbarhedsproblem.
Fortolkningsproblem
Efter min opfattelse er det altså ikke anvendelsen af DREAM-modellen eller lignende ligevægtsmodeller, der er problematisk, når langsigtede økonomiske problemer søges belyst.
Problemerne opstår, når resultaterne fortolkes  ikke mindst den perspektivforskydning, der kan ligge heri, er problematisk.
De fleste økonomer, herunder vismændene, synes under påvirkning af DREAM-kulturen at have udviklet sig til langdistanceblændere i en sådan grad, at de ikke blot forblænder deres omgivelser, men også sig selv.
I hvert fald blev der stort set ikke advaret mod overophedningen af dansk økonomi i 2006-07, selvom det aldrig havde været mere påkrævet. Og nu er det interessant at bemærke, hvor optaget de fleste økonomer har været af 2020-planerne og 2020-reformerne, samtidig med at udviklingen i de først kommende år nærmest er blevet ignoreret. Når det tillige må konstateres, at dansk økonomi igen er gået i recession, og beskæftigelsen stadig falder, kan man næsten kun komme til den konklusion, at hovedparten af økonomerne, herunder vismændene, stadig er langdistanceblændet.
Nødvendige modeller
Svaret på økonomernes svigt i de senere år er ikke at reducere modelbrug. Det er derimod afgørende, at vi får en kritisk diskussion af modelresultaterne  herunder også af tidsperspektivet i resultaterne.
For der er betydelige grænser for, hvor stor tiltro der kan og skal næres til resultater fra økonomiske modeller, selv om der indgår avancerede matematiske modelleringer i såvel konjunkturmodeller som ligevægtsmodeller. Men herfra til at slutte, som de åbenbart gør ved Aalborg Universitet, at økonomer ikke skal beherske og bruge dette modelværktøj er langt ude (Information 14. juni). Det er mere end naivt at tro på, at der vil være et attraktivt arbejdsmarked for modelfremmede økonomer.
Personligt var jeg med til at udvikle den første makroøkonomiske konjunkturmodel i Danmark (SMEC II), der blev anvendt til konjunkturforudsigelser i vismandsrapporten fra efteråret 1973. Forinden oplevede jeg, hvordan konjunkturforudsigelser og -bedømmelser blev udført uden brug af konjunkturmodeller. Når man har prøvet det, ønsker man ikke en tilbagevending hertil.
Det var stort set umuligt efterfølgende at dokumentere, hvad der lå til grund for konjunkturvurderingen, for den var i vidt omfang baseret på frie skøn. Samtidig var det meget svært at dokumentere årsagerne til, at en fremskrivning var forkert. Det er muligt, hvis man bruger modelfremskrivninger, og derfor kan man i langt højere grad lære af sine fejltagelser, næste gang man bruger modellen.
Kort sagt: jeg vil ikke anbefale økonomistuderende at følge Aalborg-modellen. I øvrigt er den bedste vej til at blive en seriøs kritiker af modelanvendelse, at man selv behersker disciplinen. Så kan meget bragesnak undgås. Lad blot Aalborg få monopol herpå.
Christen Sørensen er professor ved Syddansk Universitet i Odense





 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",34.0,30. juni 2011,"Hvis vi ser på, hvordan den danske finansielle sektor finansierede byggeboomet i årene op til udbruddet af finanskrisen, er det svært at tro, at der blev inddraget meget indsigt om økonomiens funktionsmåde. Derimod er sektorens ageren let at forklare, hvis udlånsaktiviteten blev baseret på en forventning om, at udviklingen i boligpriserne ville fortsætte i det hidtidige spor."
12399,/debat/2011/04/laeserbreve-4,Læserbreve,Informations Webredaktion," Integration af romaer
Arne Thøgersen, Europabevægelsen, Holstebro
I denne uge har Europa-kommissionen vedtaget forslaget til en ramme for medlemsstaternes integration af romaer, og denne EU-ramme er tænkt som en støtte til de nationale politikker og skal bidrage til at kanalisere EU-midler til understøttelse af integrationsbestræbelserne i medlemslande.
Romaerne, det største etniske mindretal i Europa, har været europæiske i århundreder, men de støder ofte på fordomme, intolerance, diskrimination og udstødelse. Derfor skal områderne, hvor romaerne skal integreres, forbedres ved uddannelse, arbejde, sundhed og bolig, der alle henhører under de nationale eller regionale myndigheders ansvar. Men EU har en vigtig rolle med at koordinere indsatsen fra medlemslandene og hjælpe til med det finansielle.
Romaerne bor i de fleste tilfælde under kummerlige socioøkonomiske forhold, og på arbejdsmarkedet har de ofte en lavere beskæftigelsesgrad, og hvad angår boligområdet, har de ofte ikke adgang til væsentlige ydelser såsom rindende vand og el. På sundhedsområdet er forskellene ofte meget store.
Så sent som i april 2010 har EU understreget behovet for en bedre integration, og direktivet om ligebehandling af alle uanset race eller etnisk oprindelse forpligter medlemslandene til at give etniske mindretal samme adgang til de forskellige ydelser, der tilbydes øvrige borgere. Det er vigtigt at komme i omdrejninger nu.
Monbiots  konspirationer
Bent Sørensen, professor emeritus, Gilleleje
At ingen har kunnet overbevise George Monbiot om, at der er en sammenhæng mellem radioaktiv stråling og mortalitet (6. april), siger nok mere om Monbiot end om lægevidenskaben. Der er simpelthen ingen videnskabelig uenighed om, at 100 milisievert stråling forøger kræftrisikoen med ca. 1 procent, og alle forsøg på at finde en nedre tærskel under hvilken der ingen effekt er hidtil slået fejl, som klart konkluderet af de uafhængige strålingskomiteer i USA (NCRP) og Storbritannien (ICRP).
Det er derfor groft manipulerende, at Monbiot kun vil acceptere direkte dødsfald umiddelbart efter Tjernobyl-ulykken og ikke de sene skader som følger af ovennævnte bredt videnskabeligt accepterede sammenhæng, der benævnes den lineære model uden tærskel. Informations overskrift til Monbiot's artikel, Uredelighed, passer fint.
Væksten  spares væk
Yildiz Akdogan, it-ordfører, (S)
Efter at have givet skattelettelser i millionklassen og overset alle faresignaler forsøger regeringen nu panisk at redde den kuldsejlede danske økonomi med sin såkaldte genopretningsplan.
Ikke nok med at landets skoler, børnehaver og plejehjem nu skal spare millioner, regeringen ødelægger også muligheden for fremtidig vækst ved at føre sparekniven helt ind til benet lige dér, hvor der i stedet skulle satses; på it og uddannelse.
Genopretningsplanen betyder, at it-kurser på VUC stiger fra 300 til 1.100 kroner for personer uden videregående uddannelse, mens samme kursus for personer med en videregående uddannelse stiger til 4.500 kroner.
Et almindeligt danskkursus, der før kostede 110 kroner, koster nu hele 16.900 kroner for personer med en videregående uddannelse. Regeringen er åbenbart af den opfattelse, at det er blevet et problem, at vi ønsker at uddanne os og blive klogere. Paradoksalt nok har erhvervsliv og diverse eksperter ellers i årevis stået på tæerne af hinanden for at fortælle, at hvis Danmark på sigt skal have en chance for at klare sig i den hårde globale konkurrence, er der behov for en veluddannet, omstillingsparat og it-kompetent befolkning, samt en fortsat tiltrækning af højtuddannet arbejdskraft udefra.
Kravene til vores it-færdigheder øges dag for dag, både i det offentlige med nem-ID, skat og borgerservice, men også vores arbejdsplads digitaliseres mere og mere. Hvis vi i fremtiden skal gøres os håb om at leve af vores viden og sikre grundlaget for vækst, er der behov for en fortsat opkvalificering af befolkningens it-kundskaber og ikke nedskæringer, som regeringen nu lægger op til.
Atomkraftens nyttige idiot
Preben Maegaard, Hurup Thy
Forfatteren George Monboit, som regelmæssigt skriver i Information, er efter Fukushima-katastrofen konverteret 100 procent til atomkraft.
Han har skrevet en bog, Heat, om, hvorledes man kan hindre, at vores planet brænder op som følge af fortsat brug af fossile brændsler. Men nu går han altså ind for atomkraft og gør nærmest grin med energiløsninger baseret på sol, vind og biomasse.
Ligesom sin verdenskendte landsmand, James Lovelock  det er ham med Gaia-teorierne  baserer han sine præferencer om fremtidens energiforsyning på de elendige engelske erfaringer med vedvarende energi.
Monboit er så tendentiøs, at han ikke kan se, at VE-teknologierne fungerer udmærket i en række lande, men at årtiers forfejlet energipolitik i Storbritannien systematisk har fremmet markedsorienterede, centralistiske løsninger, som ikke duer og er alt for dyre, når man skal stille om fra kul, olie og gas.
Han ser øjensynligt ikke, at vedvarende energi fejrer triumfer blandt andet i Tyskland, fordi landet siden 1991 har haft en energipolitik, som fremmer decentrale energiformer og lokalt ejerskab. Her har man skabt over 400.000 arbejdspladser inden for vedvarende energi, som nu dækker 18 procent af elforsyningen i Europas største økonomi.
Monboit er oven i købet så kynisk, at selv den igangværende katastrofe i Japan, hvor man ikke kan slukke branden på Fukushima-værket, har gjort ham endnu mere overbevist om atomkraftens lyksaligheder. At der efter 50 års kostbar forskning ingen løsning findes på deponering af det atomare affald, hvoraf 400.000 ton er radioaktivt, ignorerer atomkraftens nye proselyt også.
Han vil gerne redde planeten fra den brand, som de fossile energiformer forårsager; til gengæld er de uudslukkelige, radioaktive brande et mindre problem.
Skolefamilie
Ebbe Brun Folmann, Odense
Pisa leverer problemstillinger, og resultatliderlige undervisningsministre leverer problemløsninger. Sådan har det været siden 1997, da Pisa startede. Den formålsdebat, der før da karakteriserede skoledebatten, er hermed bombet tilbage til 1814-niveau, hvor almuen skulle lære at læse. I nutidens sprog hedder det: 95 procent af en ungdomsårgang skal kunne læse og forstå pensum på ungdomsuddannelserne.
Den udeblevne formålsdebat  jævnfør folkeskolelovens formålsparagraf  fjerner dermed ethvert incitament til at eksperimentere og nytænke i skolesystemet. Hertil kommer så de økonomiske stramninger i kommunalbudgetterne. De samfundsomvæltninger, som globalisering og informationsteknologi har medført, udebliver dermed totalt fra skoledebatten i medierne.
Den store udfordring består i at skabe en folkeskole, som både øger fagligheden og samhørighedsfølelsen hos skoleungdommen. Det gøres ikke ved eksempelvis at tilbageføre specialundervisningen til klasseværelset. Det strider mod enhver pædagogisk fornuft.
Derimod kunne en total omorganisering af skolens praksis udløse et langt større fagligt og socialt engagement hos børnene, hvis de fik lov til at være sammen på tværs af årgangene i stabile, søskendeagtige relationer, en skolefamilie, og derudover deltage i målrettet fag- og niveaudelt undervisning, en fagfabrik.
Afrikas mad
Elsebeth Krogh, forkvinde i Mellemfolkeligt Samvirke
Regeringens Energistrategi 2050, som blev fremlagt for få uger siden, lægger op til en fordobling af den danske transportsektors forbrug af biobrændsel, så det i 2020 udgør 10 procent af det samlede energiforbrug i transportsektoren.
Men trods de gode intentioner har den øgede brug af biobrændsel alvorlige konsekvenser. Danmarks og EU's øgede efterspørgsel på biobrændsel vil nemlig resultere i, at verdens dyrkbare arealer, herunder områder i udviklingslandene, vil gå til produktion af biobrændsler frem for fødevarer, som i mange egne er livsnødvendig for lokalbefolkningen.
Mellemfolkeligt Samvirke har netop udgivet en rapport, som viser, hvordan det italienske selskab Nuove Iniziative har overtaget 10.000 hektar i det østlige Kenya, hvor de vil dyrke de olieholdige Jatropha-planter og omsætte dem til biobrændsel. Et område på størrelse med Amager. Det italienske firma har fået brugsret til jordarealerne, som i generationer har været anvendt af de omkring 20.000 indbyggere, der blandt andet brugte jorden til at dyrke deres fødevarer.
Eksemplet viser således, hvordan europæiske virksomheder bidrager til kampen om jordarealerne i Afrika. En kamp som rammer verdens fattige, som ofte har dårligt kendskab til deres rettigheder.
Derudover viser udregninger, at produktionen af biobrændsel ikke resulterer i en reduktion af drivhusgasser, tværtimod. Projektet vil udlede mellem to og seks gange så mange drivhusgasser som en tilsvarende mængde energi baseret på fossile brændstoffer.
EU bør tænke sig grundigt om, inden de kaster sig uhæmmet ud i alternative energiformer. Biobrændsel kan være del af et fremtidigt svar på energisikkerheden i Europa og i udviklingslandene, men det kræver, at vi satser på de rigtige former for biobrændsler og i de rigtige mængder. I en verden med et stigende antal sultende og stigende fødevarepriser bør mad som udgangspunkt mætte maver, ikke motorer.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,8. april 2011,Afrikas mad
1885,/debat/2015/08/sommerens-bedste-sladderhistorier,Sommerens bedste sladderhistorier,Annegrethe Rasmussen," Kender De, kære læser, til onlinemediet BuzzFeed? Hvis ikke, skal De måske bare være glad. Ligesom man kan være lettet over, at man aldrig er begyndt at ryge eller spise chips; BuzzFeed er temmelig vanedannende og uden umiddelbar åndelig næringsværdi.
Men til sagen. BuzzFeed er et amerikansk delvist brugerdrevet socialt underholdnings- og nyhedsmedie, som siden dannelsen i 2006 i New York har specialiseret sig i sladder, bizarre historier samt uimodståelige, klikdragende overskrifter som: »Denne pige blev sendt hjem fra skole for at vise for meget af sit kraveben«, »Disse aldrende hundebilleder vil få tårerne frem i dine øjne« og »Find ud af, hvorfor du klør i skrævet«.
Sidste sommer var værdien af BuzzFeed omkring 850 millioner dollar, sitet har 200 millioner unikke besøgende og viser 1,5 milliarder videoer om måneden. Tag den, danske skrantende medievirksomheder. BuzzFeed har desuden siden 2012 huset en afdeling for ’seriøs journalistik og longreads’. Sitet er på blot ni år blevet et af verdens »mest kreative, populære og indflydelsesrige nye medieselskaber«, som NBC’s administrerende direktør benævnte sin investering på 200 millioner dollar i foretagendet i sidste uge.
Så hvad nu, hvis Information begyndte at gøre sig udi overskrifter som »20 ting du ikke troede om Hillarys tøjskab« eller »15 chokerende billeder af Lars Løkke, der gør noget helt normalt« – ville vort læsertal så også eksplodere?
Og ville det så i øvrigt ikke også være helt i orden, hvis det nu netop var det, der kunne finansiere store (dyre) journalistiske satsninger, som vi ikke ellers ville have råd til. Hvad nu hvis man f.eks. kunne sætte mandskab af til mere vanskelig, tidkrævende graverjournalistik, fordi man tjente masser af penge i den anden ende af butikken?
Eksperimentet kan næppe lade sig gøre, fordi nærværende avis har sit image at tage vare på (eller brand, som det jo hedder nu om dage, hvilket indikerer en kommercialisering af førnævnte image). Men egentlig er det pudsigt, at sladder skal være forbeholdt tarvelige medier, mens seriøs journalistik befinder sig i elfenbenstårne forbeholdt landets abonnerende elite.
For står menneskers hang til dyrehistorier, sladder, sex og drama partout i modsætning til vor lyst til at forstå sammenhænge inden for politik, økonomi eller internationale forhold?
Personligt kan overtegnede bruge timer på lange filosofiske eller litterære artikler i langhårede magasiner for efterfølgende at gå direkte til de mest tarvelige sladdersites, nettet har at byde på uden at føle mig det mindste identitetsforvirret af den grund.
Sladder har i øvrigt mange funktioner. Man kan foretage såkaldt projektiv identifikation (overførsel af ubehag over en bestemt opførsel til andre). Rygter kan – som sociologen Norbert Elias har beskrevet i klassikeren The Established and the Outsiders – anvendes som en magtstrategi, der er med til at fastholde visse gruppers dominans over andre. Eller de kan anvendes som en bevidst ondsindet handling.
Men rygter kan også fungere som en væsentlig informationskilde. Sladder har nemlig den egenskab, at den kan hjælpe os med at navigere i en rodet omverden, eller beskytte os mod dårligdomme. Rygter må betragtes som kompleksitetsreducerende redskaber, der giver os mulighed for at orientere os i den konkrete virkelighed, vi befinder os i, ved at opretholde sociale normer via en ikkesanktioneret, vurderende udveksling af informationer vedrørende mennesker, der ikke er til stede.
Set i det lys kunne Information måske godt bringe lidt kulørt sladder til torvs. Hvis det nu kunne finansiere to graverhistorier og en longread om konsekvenserne af den globale opvarmning på Ny Guinea.
Annegrethe Rasmussen er udenrigskorrespondent i Washington DC
",6.0,24. august 2015,"For står menneskers hang til dyrehistorier, sladder, sex og drama partout i modsætning til vor lyst til at forstå sammenhænge inden for politik, økonomi eller internationale forhold?"
966,/debat/2016/01/innovationssekten-erklaeret-staten-krig,’Innovationssekten’ har erklæret staten krig,Evgeny Morozov," Mike Bulajewski – en designer fra Seattle med forkærlighed for psykoanalyse – skrev i 2014 et fascinerende essay med titlen In the Cult of Sharing.
Hans tese var denne: Den stærke følelsesmæssige tilknytning, som forbrugere øjensynligt føler til de såkaldte deleøkonomiselskaber som Uber og Airbnb, har karakter af sekterisk tilknytning.
Som alle sekter snylter sådanne virksomheder på vores indre søgen efter solidaritet og tilhørsforhold, idet de lover at fylde vores liv med mening.
Ved at frame deres modstandere som fjender af innovation, der vil udrydde den nye og utraditionelt tænkende klasse af iværksættere, angler disse teknologivirksomheder efter al den sympati, der tilkommer ofre for forfølgelse.
Det gør de ved at fremmane konspirationer: Regeringer, fagforeninger og etablerede mainstreamkonkurrenter har – må vi forstå – rottet sig sammen om at kvæle forfriskende, fremspirende alternative måder at gøre tingene på.
At virksomheder tilstræber at manipulere med vores aspirationer, er selvfølgelig ikke nyt. Store brands kaster sig ud i praksisser som greenwashing, hvor forbrugere søges overbevist om, at køber de deres ’grønne produkter’, kan de herigennem bidrage til at bekæmpe den globale opvarmning.
Men deleøkonomi-dillen, hævder Bulajewski, er giftigere. Hvor greenwashing blot bibringer os det fejlagtige indtryk, at vi kan redde verden gennem shopping, gør sharewashing os til hverdagslobbyister for vores foretrukne startup-menighed.
Bulajewskis essay er interessant, fordi det kaster lys over igangværende bestræbelser fra teknologivirksomhedernes side på at mobilisere deres kunder til at bekæmpe offentlig regulering. F
aktisk kan vi i denne tid være vidner til fremkomsten af ??en ny, stærk og meget decentral tilgang til lobbyvirksomhed, hvor borgere og algoritmer fusionerer for at neutralisere trusler mod førstnævntes ’sekt’.
Ved at udnytte deres stærke tekniske knowhow og uovertrufne evne til at nå og mobilisere millioner af mennesker på få sekunder har teknologivirksomheder et klart overtag i forhold til de stakkels gumpetunge reguleringsmyndigheder.
De Blasio kapitulerede
Tag blot sidste sommers meget omtalte fejde mellem Uber og Bill de Blasio, borgmesteren i New York, da sidstnævnte forsøgte at sætte grænser for, hvor mange hyrevogne Uber kunne have kørende i byen.
Uber kom med alle de sædvanlige argumenter, herunder de ikke helt uberettigede betragtninger om, at borgmesteren reelt agerede som beskytter for den traditionelle taxibranche, og at Uber ville være godt for minoriteter.
Men Uber tilføjede også en ’De Blasio-funktion’ til sin app – et umisforståeligt INGEN BILER? – SE HVORFOR-ikon placeret på New Yorks bykort. Ved at klikke herpå fik Ubers brugere visualiseret, hvor få Uber-vogne der ville være, hvis de Blasio fik sin vilje.
Brugerne blev samtidig opfordret til at e-maile til borgmesteren og byrådet via et handy ’E-MAIL NU’-link. Det hele endte med, at De Blasio kapitulerede.
Facebook har for nylig benyttet sig af en lignende taktik. Efter at være løbet ind i problemer med implementeringen af selskabets Free Basics-initiativ i Indien – Free Basics er en del af Facebooks kontroversielle såkaldte Internet.org-bestræbelser på at forbinde hele verden på egne betingelser – opfordrede Facebook sine brugere til at »redde Free Basics«.
Velsagtens var tanken at redde initiativet fra dets mange kritikere, der hævder, at Free Basics krænker nettets neutralitet.
Åndelige bevægelser
Selvfølgelig har virksomheder i årtier forsøgt at mobilisere deres kundegrundlag, med hjælp fra tænketanke, journalister og PR-virksomheder.
Men i dag har Uber og Facebook teknologier til at generere en folkelig opbakning så enorm, at den vil kunne overvælde enhver regering. Facebook kan gøre meget mere: Ved at manipulere, hvilke nyheder man ser i sit newsfeed, kan Facebook også ’kuratere’ dit humør og gøre det mere sandsynligt, at du giver din opbakning til en bestemt sag.
Med så stor magt til at mobilisere masserne er det ikke underligt, at disse virksomheder søger at fremstille sig selv som åndelige bevægelser.
Deres religion er innovation, og enhver, der står i vejen, må enten hænges ud som kætter eller beskyldes for at have solgt ud til traditionelle særinteresser.
Borgmestre siges at være i seng med taxa- eller hotelbranchen, statslige regulatorer med telebranchen, europæiske domstole med mediebranchen.
Ifølge Silicon Valleys opfattelse af universet er alting råddent og fordærvet, og kuren skal findes i californiske kældre, hvor hårdtarbejdende og hættetrøjeklædte helgener kæmper for at fremskynde fremskridtet.
Ideologisk har Silicon Valley sat sig på den plads, som traditionelt har været forbeholdt det populistiske højre. I en vis forstand kan Silicon Valley siges at være den kosmopolitiske og tech-kyndige pendant til Tea Party: Iværksætterklassen vil have os til at tro, at selv om kapitalisme fungerer i teorien, er virkeligheden ret beset meget anderledes.
Den pression, som øves fra Silicon Valley, har følgende klare politiske målsætning: Afregulerer vi de fleste industrier og lader innovatorerne komme til, vil dette sænke priserne, bryde vanetænkningen og vække masserne fra deres dovenskab og slummer – alt sammen resultater af modproduktive statsindgreb, der tager ansvaret væk fra de enkelte individer.
Og tech-virksomheder vil presse på for at fremme den politiske dagsorden med en ekstremt effektiv værktøjskasse, der spænder over alle slags kommunikationsredskaber fra online-underskriftsindsamlinger til smartphone-applikationer.
At sådanne underskriftsindsamlinger måske ikke er nok til at nå målet i det lange løb, er mindre relevant: Det afgørende er, at mennesker skriver under på dem, således at de samlede bestræbelser får et anstrøg af folkelig opbakning. Lobbyister af den gamle skole, der generøst er finansieret af venturekapitalister, vil klare resten.
Også på venstrefløjen
Interessant nok deles Silicon Valleys fortvivlelse over vores offentlige institutioners sundhedstilstand af Europas nye politiske venstre. De nye politiske partier, der har set dagens lys over de seneste to-tre år, er det bedste bevis på dette.
Fra Podemos i Spanien til Italiens Movimento Cinque Stelle har partierne udviklet en robust kommunikationsmaskine, der gør det muligt for dem at mobilisere deres tilhængere. Disse nye partier deler dog ikke Silicon Valleys temmelig individualistiske dereguleringsdagsorden.
Ej heller er de enige i sidstnævntes synspunkt, at staten skal holde sig til at være en simpel tilskuer til teknologivirksomhedernes omkalfatring af udbuddet af tjenesteydelser.
Traditionelle mainstreampartier ser på den anden side ud til at være fanget i et morads af tidligere indgåede forpligtelser og de samme gamle fejltrin.
Ude af stand til at afvige fra den neoliberale linjes krav om flere arbejdsmarkedsreformer og mere privatisering kan de ikke tilbyde en modfortælling, der imødegår Silicon Valley, der på sin side går efter at drive logikken i både privatiseringer og arbejdsmarkedsfleksibilitet ud i deres yderste konsekvenser.
Ej heller har mainstreampartierne de nødvendige infrastrukturer til at mobilisere deres vælgerbaglande.
Den globale kamp står således mellem to højteknologiske populister – en populisme fra venstre (repræsenteret ved de nye politiske partier) og en populisme fra højre (repræsenteret ved Silicon Valleys iværksættere).
Uanset hvad står dette klart: De, der styrer de teknologier, som kan mobilisere vores opmærksomhed, vil i sidste ende definere vilkårene for den politiske debat.
Evgeny Morozov forsker i nye teknologiers sociale implikationer.
© The Guardian og Information. 
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",8.0,14. januar 2016,"Uber kom med alle de sædvanlige argumenter, herunder de ikke helt uberettigede betragtninger om, at borgmesteren reelt agerede som beskytter for den traditionelle taxibranche, og at Uber ville være godt for minoriteter."
6104,/debat/2013/12/muslimske-kvinder-tvangsgift-faetre,Muslimske kvinder bliver da tvangsgift med deres fætre,Deniz Serinci," 
	Når muslimske kvinder finder vej til danske avisspalter, optræder de stort set altid i negative historier.

	Det viser en undersøgelse af ca. 1.600 journalistiske artikler fra BT, Ekstra Bladet, Jyllands-Posten, Politiken, Berlingske og Information fra 1999 til 2013, som jeg lavede i forbindelse med mit speciale på Syddansk Universitet.

	Aviserne skriver primært om kvinderne i forbindelse med tvangsægteskaber, æresdrab, social kontrol og genopdragelsesrejser. Vi hører meget sjældent om almindelige muslimer eller om muslimske kvinder med en velfungerende hverdag.

	Og selv, hvis medierne endelig skriver om ikkeundertrykte muslimske kvinder, sker det på en stereotyp måde. Et eksempel er en historie om den første indvandrer i Folketinget, Lone Yalcinkaya, som BT skrev i august 2000 under overskriften »Jeg er en almindelig grådansker«. Her lyder beskrivelsen af Yalcinkayas hjem:

	»I stuen i lejligheden i Søborg hænger en van Gogh-plakat og tegninger af Mickey Mouse. Her er hverken bedetæpper eller arabiske korancitater som i så mange nydanske hjem. Hun ejer ikke et traditionelt tyrkisk slør. ’Jeg er muslim, som de fleste danskere er kristne,’ siger hun. Af hensyn til sine forældre vil hun ikke afsløre, hvilke islamiske påbud hun kan finde på at overtræde … «

	Man får det indtryk, at journalistens nærmest undrer sig over, at en muslimsk kvinde kan være politiker, gå uden slør, leve uden korancitater på væggene og være kulturmuslim.

	Stærk og usædvanlig

	Jyllands-Posten fortsætter stilen:

	»Fra stuen kribler kvinderne febrilsk hovedtørklæderne anstændigt på, da de hører, at to mænd fra Morgenavisen Jyllands-Posten står i entreen ... Kvinderne smiler og giver gerne hånd til goddag trods deres tydelige muslimske identitet.« (»Eman har køkkentjansen«, Jyllands-Posten, den 21. november 2009).

	Man sidder tilbage med det indtryk, at ’de’ normalt ikke giver hånd, fordi de er muslimer, men at der trods alt er undtagelser her.

	Og i artiklen »Tanken bag tørklædet« (Jyllands-Posten, den 25. maj 2008) laver journalisten mellemrubrikken ’Moderne og muslim’. Læseren efterlades med et indtryk af, at det er exceptionelt, hvis man både kan være muslim og moderne på samme tid. Der ligger implicit, at så må de øvrige muslimer være umoderne.

	Lignende eksempler findes hos Information:

	»Türkan Isik er en selvstændig og stærk mor ... I 1993 blev Türkan gift. Og hverken med en fætter eller onkel. Derimod en ung mand, som hun holdt af.« (»Türkan tier ikke«, Information, 29. november 2004).

	Man sidder tilbage med det indtryk, at ’de’ normalt gifter sig inden for slægten. Türkan Isik er en undtagelse.

	Billedet går igen i artiklen »Lige nu er kærligheden til medicinstudiet størst« fra Politiken (den 12. marts 2010):

	»De (tre muslimske kvindelige medicinstuderende, red.) er tillidsfulde. De har ikke journalistparanoia, de er ikke bange for, at nogen fra indvandrermiljøet skal blive vrede over det, de siger.«

	Artiklerne tegner dermed et billede af kvinderne som undtagelser. Som læser sidder man tilbage med et indtryk af, at flertallet af muslimske kvinder er traditionelle og undertrykte.

	Medierne ender med andre ord med at bekræfte en række negative stereotype forestillinger om muslimske kvinder, selv når de bringer historier, som taler varmt og rosende om hovedpersonen.

	Glemmer kildekritikken

	Et andet problem i mediernes omtale af muslimske kvinder er, at journalisterne hverken forholder sig kritisk til kilder eller fakta. Dermed bryder de med bud nummer et i enhver journalistisk lærebog.

	Et eksempel er artiklen »Kvinder selv ude om voldtægt«, som blev bragt i BT. Den handler om, at et muslimsk overhoved, mufti Shahid Mehdi, udtaler, at kvinder uden tørklæde selv er ude om det, hvis de bliver voldtaget.

	Ifølge artiklen er mufti »den højeste position, man kan opnå inden for islam, og derfor lytter muslimer, når Mehdi åbner munden«. Mehdi er endvidere »en af de øverste religiøse ledere i det muslimske miljø i København« ifølge BT. Derudover får vi oplyst, at han giver koranundervisning i tre moskeer i København.

	Som læser står man efter BT’s artikel tilbage med et indtryk af, at Mehdi er en yderst indflydelsesrig, muslimsk lærd, og at han virkelig har magt over muslimerne i Danmark. Det ser sort ud for de muslimske kvinder, når en af de øverste religiøse ledere i det muslimske miljø i København har sådan et kvindesyn.

	Det er dog bemærkelsesværdigt, at en søgning på hans navn i avisdatabasen Infomedia ikke viser noget om ham – ud over artiklerne i forbindelse med hans udtalelser om kvinder uden tørklæde. Hvis han er en så højtstående person i det muslimske miljø i Danmark, hvorfor har ingen journalister så nævnt ham før? Infomedia indsamler trods alt indhold fra samtlige landsdækkende aviser.

	En måned efter Mehdis udtalelser kan BT afsløre, at muftien slet ikke er mufti. I samme artikel kommer det frem, at der slet ikke findes muftier i Danmark, og at Kirkeministeriet oplyser, at Mehdi end ikke er blandt de 23 godkendte imamer i Danmark.

	Ved ukritisk at videregive Mehdis udtalelser og fremstille ham som »en af de øverste religiøse ledere i det muslimske miljø i København« uden at have undersøgt sagen, giver avisen læseren et forkert indtryk, og sagen bidrager til fordomme om muslimer.

	Journalisten kunne let have fundet frem til Mehdis sande status i det muslimske miljø ved for eksempel at ringe lidt rundt til danske muslimer for at spørge til deres mening om Mehdis udtalelse. Havde han gjort det, havde han opdaget, at manden hverken er mufti, imam eller kendt i de muslimske miljøer og dermed formentlig ikke taler på vegne af særlig mange. Men ved at skrive, at Mehdi underviser i tre moskeer i København, at han har »den højeste position«, og derfor lytter muslimer, »når Mehdi åbner munden«, giver BT læseren et indtryk af, at Danmarks muslimer alle er religiøse og blindt følger deres overhoved fra moskeen. Men ifølge en undersøgelse, som Jyllands-Posten bragte en artikel om lige efter Mehdis udtalelse, er det imidlertid kun 10.000 muslimer, svarende til 5,5 procent af Danmarks muslimer, som kommer til fredagsbønnen i moskeerne (Jyllands-Posten, 5. december 2004).

	Almindelig samfundsborger

	At der findes kvindeundertrykkelse blandt visse segmenter af de danske muslimer, kan ikke benægtes. I undersøgelsen Ung i 2011, hvori 3.000 unge indvandrere og efterkommere af indvandrere mellem 15 og 20 år deltog, angiver ni ud af 10 nydanske piger, at de er underkastet social kontrol, hvad angår parforhold, seksualitet og køn.

	Den kendsgerning ændrer dog ikke ved, at man må stille kritiske spørgsmål til måden, mange journalister beskriver muslimske kvinder på. For alt for ofte ender de – som det fremgår af ovenstående – med at bekræfte stereotyper, generaliserende forestillinger og med at opdele i ’os’ og ’dem’.

	En løsning kunne være, at medierne bevidst tilstræbte en anderledes fremstilling af muslimske kvinder med andre historier end dem, som handler om islam og tørklæder. Her kunne kvinderne komme til orde i deres egenskab af almindelige borgere i Danmark, som har en mening om almindelige ting, i stedet for blot at komme på banen, når artiklerne handler om deres religion. Et oplagt sted at begynde kunne være ved at inddrage mennesker med muslimsk baggrund i artikler eller voxpopundersøgelser, der handler om almindelige samfundsforhold som for eksempel miljø, skat eller trafikforhold.

	 

Deniz Serinci er journalist og ba i historie




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",15.0,5. december 2013,"	Man får det indtryk, at journalistens nærmest undrer sig over, at en muslimsk kvinde kan være politiker, gå uden slør, leve uden korancitater på væggene og være kulturmuslim."
11754,/debat/2011/08/medielandskabet-murdoch,Medielandskabet efter Murdoch,Göran Rosenberg," Da Rupert Murdoch over for et britisk parlamentsudvalg skulle gøre forsøg på at unddrage sig de uhyrlige konsekvenser af sit eget værk, forekom han til tider lige så groggy og chokeret som Erich Honecker efter Murens fald.
Som Erich Honecker havde han da også meget at undre sig over. Under alle omstændigheder må også Murdoch have set i øjnene, hvilket slags monster han havde skabt og med hvilke midler. Ligesom han må have forstået hvilken slags mur, der hermed endegyldigt var faldet, og at spillet nu var ude for hans vedkommende.
Murdochs imperium
Rupert Murdochs værk var et medieimperium, der blev bygget op omkring den korrupte forretningsidé, at magt over medierne kan bruges til at få magt over politikker og lovgivning især de love, som regulerer mediemarkedet og ejendomsretten til medierne, og som under Murdochs medie-rædselsregime ('frem mine interesser eller jeg smæder dit ry') blev udhulet bid for bid for at styrke hans imperium. Britiske toppolitikere fra Margaret Thatcher og Tony Blair til Gordon Brown og David Cameron plejede alle tætte og hyppige forbindelser til Murdoch og hans håndlangere og gengældte medietjenester med politiske tjenester. Alle havde de deres egen Murdoch-strategi.
Italiens modstykke til Rupert Murdoch, Silvio Berlusconi, gik et skridt videre og fusionerede sin magt over medier med magt over politik. Han behøvede ikke som Murdoch at benytte bagdøren til premierministerens residens, men tog selve hovedindgangen i besiddelse. På den måde kunne han uden mellemled bestille den type lovgivning, som hans økonomiske interesser krævede og uden mellemled bestille den type mediestøtte, som hans politiske magt har baseret sig på.
De korrumperende følger af denne forretningsidé brutaliserede medier, frygtstækkede politikere, hyrede journalister og korrupte politifolk er nu med ét blevet blotlagt for alle at se, efter at hele barrieren af politisk-mediemæssigt rygklapperi, der i så lang tid beskyttede den, er brudt sammen, og de involveredes medietrænede undskyldninger og bortforklaringer ikke kunne overbevise nogen.
Fortidens mediemoguler
Ideen om at bruge magt over medierne til at fremme kommercielle og politiske interesser er naturligvis langt fra ny. Der har været mediemoguler i fortiden: en Pulitzer og Hearst i USA, en Northcliffe og Beaverbrook i England, en Springer i Tyskland, en Hersant i Frankrig hver især med deres egne interesser at fremme. Alle opererede de dog før de globale kommunikationers, de genreoverskridende mediers og de transnationale mediekonglomeraters æra og dermed før det tidspunkt, hvor en Murdoch blev mulig.
Det nye ved Murdochs imperium var dets ambitioner og muligheder for på det globale plan at kombinere kontrol over aviser med kontrol over tv-stationer, satellitter, kabelnet, filmselskaber, bogforlag, og skruppelløst udnytte denne kontrol til også at få kontrol over markederne. Dette krævede på sin side fjernelse af diverse nationale barrierer for udenlandsk ejerskab, krydsejerskab og ejerskabskoncentration, hvilket igen krævede tæt og hyppig kontakt med premierministre og statsoverhoveder verden over med henblik på at udveksle tjenester og gentjenester. Da Kina til gengæld for adgang til det kinesiske satellit-tv-marked krævede, at Murdoch skulle fjerne BBC World fra sin Star-satellit, gjorde han dette prompte. Og da Murdoch til gengæld for sine tabloiders velvilje krævede grønt lys til at erhverve sig en monopollignende stilling på det britiske marked for betalings-tv, ville han næsten helt sikkert også have fået det hvis blot muren omkring ham ikke var faldet.
Publicistisk mørke
Karakteristisk for Murdochs imperium var det publicistiske mørke i dets hjerte. De brutale britiske skandaleaviser The Sun og News of the World blev ikke blot det tidlige økonomiske grundlag for hans imperium, men også det vigtigste middel til at tilgodese imperiets voksende behov for politiske tjenester. Hvor andre aviser nok kunne levere politiske skulderklap på lederplads, stillede Murdoch hele aviser til rådighed for sine politiske venner, herunder forsiden. Da The Sun i sidste fase af parlamentsvalget i 1997 kastede sin forside og sit multimillion-oplag ind bag Tony Blair, var det ikke, fordi Murdoch havde fattet sympati for hans politik, men fordi Murdoch var overbevist om, at Blair formentlig ville vinde alligevel og ønskede at sikre sig hans tjenester til gengæld.
Allerede i 1992 bemærkede journalist William Shawcross i sin ellers overvejende velvillige Murdoch-biografi: »Selskabets (News Corp. red.) og Murdochs egne ambitioner er blevet finansieret ved at rykke grænserne for anstændighed længere og længere ud (...) I takt med at News Corp. og tilsvarende selskabers magt vokser verden over, bliver spørgsmålet om effekterne af denne magtkoncentration stadig mere bekymrende.«
Næsten tyve år senere ser vi disse effekter alt for godt. Krydsejerskaber og koncentration af medier i stadig færre hænder er steget drastisk. Sammenblandingen af mediemagt og kommerciel magt er blevet almindeligt. Journalistisk uafhængighed og journalistisk troværdighed er blevet en mangelvare.
Alt dette er naturligvis ikke Murdochs skyld medielandskabet ville have ændret sig selv uden ham men han er det mest fremtrædende symbol på en forretningsidé, hvis korrumperende indflydelse på både journalistik og politik burde have stået klart for længe siden.
Nu faldt muren så omsider, og vi kunne alle se det uhyre, som gemte sig bag. Så måske er der alligevel ikke noget, som er så skidt, at det ikke er godt for noget.
 
 
Göran Rosenberg er journalist, forfatter og uafhængig kommentator for Dagens Nyheter og Information
© Dagens Nyheter og Information
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",7.0,3. august 2011,"De korrumperende følger af denne forretningsidé brutaliserede medier, frygtstækkede politikere, hyrede journalister og korrupte politifolk er nu med ét blevet blotlagt for alle at se, efter at hele barrieren af politisk-mediemæssigt rygklapperi, der i så lang tid beskyttede den, er brudt sammen, og de involveredes medietrænede undskyldninger og bortforklaringer ikke kunne overbevise nogen."
10297,/debat/2012/03/laeserbreve-5,Læserbreve,Informations Webredaktion," Tyveri i Vestsahara
Peter Kenworthy, Afrika Kontakt
En dansk afdeling af Siemens har fået en ordre på 22 vindmøller til en vindmøllepark i det marokkansk besatte Vestsahara. Problemet med ordren er at al handel med besatte områder som Vestsaharas ressourcer strider mod international lov, uden at landets oprindelige befolkning, saharawierne, er indforstået med og profiterer af denne handel.
Og det er saharawierne ikke, forsikrer Vestsaharas befrielsesfront, Polisarios, danske repræsentant, Abba Malainin. Saharawierne er ikke blevet konsulteret i denne handel. Siemens handler med ressourcer og jord, som de ikke ejer.
Siemens har ellers lovet at firmaets arbejde ikke bryder international lov ved at tilslutte sig FN’s Global Compact.» Vi har forpligtet os til at overholde menneskerettighederne, samt sikre at disse basale rettigheder også overholdes af vores forsyningskæde og underleverandører«, skriver Siemens i en rapport fra 2010.
Men ved at handle ulovligt med det besatte Vestsahara kan Siemens altså ikke siges at kunne stå inde for dette. Og handlen er desuden med til at underminere fredsprocessen mellem saharawierne og Marokko, og dermed med til at opretholde og forstærke den splid, der er i en region, der ligger lige syd for EU.
Masser af energi i havet
Palle Christoffersen, Dragør
Danmark er omgivet af hav, men vi gør ikke noget ud af at benytte havstrømmene som energikilder. Vi er teknologisk ret langt fremme med hensyn til vindenergi. Vi har gode virksomheder, som er førende på verdensmarkedet, og vi får megen el fra vindmøllerne.
Når det er vindstille, må vi bruge kraftværker med deraf følgende CO2-udledning, derfor er det indlysende at der satses på strøm fra havstrømmene. Det må være muligt at etablere anlæg, der udnytter havstrømmene og bølgeenergi. Der er ingen tvivl om, at både Siemens og Vestas har brugbar teknologi på dette område, så det er bare om at komme i gang.
Udkantsborgmester
Finn Rudaizky, Medlem af Borgerrepræsentationen (DF)
Regeringen pønser på at fratage København store millionbeløb i tilskud. Pengene skal gives til udkantsområder i Danmark.
Før valget sagde S og SF intet om denne fjendske hovedstadsplan. Tværtimod. Problemet er, at regeringen tilsyneladende ikke forstår, hvor vigtigt det er, at København fortsat har vækst og bliver den metropol, som skubber til udviklingen på beskæftigelsesområdet.
Det gør Københavns beskæftigelsesborgmester, Anna Mee Allerslev (R), heller ikke. Sjældent illoyalt tordner hun som københavnsk borgmester i radioen og anbefaler, at den radikale minister Margrethe Vestager, bare skal snuppe mange millioner fra København.
Måske satser Anna Mee Allerslev på en karriere uden for København. Noget kunne tyde på det.
Lille Blachman
Jarl Sidelmann, Vejle
Thomas Blachman er på et selverklæret korstog, for at uddanne danskerne i selvbevidsthed og god smag. Han vil også nedrive den småborgerlige forfatning med ord og fagter, hvis chancen ellers byder sig.
Og så er han i øvrigt fuld af lort. Det er ikke alene sigende og proportionelt forargeligt, at danskerne kollektivt tager imod hans hykleriske ævl med kyshånd.
Det er også håbløst ironisk, at hans lille, oppustede fremstød har omvendt effekt af hvad det burde have – hvis altså hans hensigter er reelle. Han får sikkert en klækkelig løn for at agere medieklovn, under påskud af at være intellektuel. Her sidder manden og skælder ud på håbløse deltagere, som de »træder ind på kunstens scene«, alt imens han selv er en hån imod kunsten, selvværdigheden og tv-mediets potentiale for at uddanne, eftersøge og afdække sandheden i alle afskygninger.
Blachmans kulturdannelsesprojekt har jo ikke gjort en dyt. Lavkulturen hejser stadig sit sminkede flag i øst og vest, den frustrerede ungdom afspejler sig forsat godtroende i sukkersød fattigrøvspoesi og to millioner danskere tænder hver fredag for kassen, for at se X Factor, hvor Thomas Blachman selv er i centrum som sandhedsorakel. Paradoksalt.
Bøjet tortur
Søren Roepstorff, Kokkedal
Gradbøjningen af tortur nåede et nyt højdepunkt 21. marts, hvor Geoffrey Cain (GC) som eksempel på torturs effektivitet bruger en hændelse, hvor »alene truslen om tortur nok«.
Aha! GC dokumenterer altså torturs effektivitet med en, der ikke blev tortureret. At »han vidste, at konsekvenserne for ham ville være frygtelige« må være, fordi andre før ham var blevet udsat for tortur. Hvorvidt de har været skyldige eller ej, har ikke haft nogen betydning.
At GC tydeligt er imponeret over effektiviteten, overrasker mig ikke, men han er da storsindet nok til at udtale, at han »intet har imod, at folk tager afstand fra tortur.« (Sic!)
Ingen gratis omgange
Ingrid Stage, formand, DM
Det er dejligt, at vi har en regering, der vil prioritere uddannelse og viden. Men efter et halvt år på posten mangler uddannelsesminister Morten Østergaard (R) endnu at vise, at han også er undervisernes minister.
Hvis uddannelsernes kvalitet skal højnes, og kandidaternes muligheder på arbejdsmarkedet øges, forudsætter det ordentlige arbejdsvilkår for dem, der skal udvikle og gennemføre undervisningen.
Derfor er det ikke nok blot at melde ud, at regeringen vil sikre flere undervisningstimer. Regeringen er nødt til at komme med et realistisk bud på, hvordan målet om flere timer skal nås.
Foreløbig har vi kun hørt, at de ekstra timer kan findes gennem en mere effektiv udnyttelse af undervisernes arbejdstid. Det sammen gælder udmeldingen om at alle forskere skal undervise.
Underviserne deler regeringens ambitioner om høj kvalitet, men det er psykisk belastende ikke at kunne leve op til eget høje ambitionsniveau, fordi økonomien og tiden ikke er til det.
Derfor er det skuffende, at budskabet om flere timer ikke følges op af løfter om en genopretning af uddannelsesinstitutionernes økonomi, men derimod af nye krav om effektiviseringer. Uden flere basisbevillinger på Finansloven fortoner udsigten til flere forskningsbaserede undervisningstimer sig.
Regeringen må sande, at de gratis omgange er forbi.
Offentlig, rentefri bank
Herluf Andersen, Sandvad
Det er herligt, at SF nu vil have en samfundsbank. Det er også på tide at få det aktionærejede bankmonopol stoppet. Samfundet har ikke behov for eneret til bankvirksomhed, der skal blot oprettes en statsbank med filialer overalt i landet.
Alle skal så, ved at stille samme sikkerhed som gældende banksystem kræver, kunne få mulighed for rentefrie lån. Der opstår reelt kun en sund konkurrence mellem det private med rentebetaling og det samfundsejede rentefrie banksystem.
Der skal naturligvis ikke frit kunne vælges forstået sådan, at man kan vælge det private banksystem når man har lidt penge i overskud til at sætte ind og modtage renter, og benytte den rentefrie samfundsbank ved optagelse af lån.
Når man fylder 18, kan man tage stilling til, hvilket banksystem man fremover vil bruge. Men da langt flere gennem livet har brug for at optage lån end at få renter, vil det private banksystem forsvinde af sig selv.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,24. marts 2012,"Alle skal så, ved at stille samme sikkerhed som gældende banksystem kræver, kunne få mulighed for rentefrie lån. Der opstår reelt kun en sund konkurrence mellem det private med rentebetaling og det samfundsejede rentefrie banksystem."
4179,/debat/leder/2014/09/tror-paa,"Det, vi tror på",Christian Jensen," Dagens avis ligner sig selv, og de fleste artikler handler om velkendte temaer i Information – krige, kriser, reformer, bæredygtighed, omstilling. Men hvis man undervejs i læsningen gribes af et snert af glæde og optimisme, har vi indfriet missionen.
I denne udgave har vi nemlig valgt at fokusere på løsningerne af de problemer, vi ofte nøjes med at påpege. Og for at sprede de gode budskaber har vi i dagens anledning valgt på information.dk at give gratis adgang for alle til alle artikler – man skal blot gå ind og registrere sig som bruger.
Jamen, er I da blevet lalleglade og bovlamme? Nej, magtkritik er en grundlæggende og ufravigelig del af modstandsavisen Informations idégrundlag, væsen og daglige praksis. En af journalistikkens væsentligste opgaver er netop at kontrollere dem, der er blevet givet mandat til at bestemme over os andre. Vi vil – og skal – til alle tider påpege, at noget er mere rimeligt og mere rigtigt end noget andet. Vi skal stille magthaverne til ansvar.
Med denne avis forsøger vi at stille os selv til ansvar. I medierne – ikke mindst på Information – glemmer vi nemlig ofte at være kritiske over for en særlig magtposition: Brokkehovederne og forfaldsfortællerne. De får taletid, de påpeger problemer, men vi beder dem sjældent bidrage til problemernes løsning.
Som medie skal vi aflevere et tilnærmelsesvist sandfærdigt billede af den verden og den tid, vi lever i. Den opgave svigter vi fundamentalt, hvis vi alene fokuserer på problemer og forfald. For sådan er verden ikke. Der er masser af positive trends skabt af visionære mennesker, og det er vores opgave at finde den rette balance mellem problem og løsning.
Som verden kan vi ikke leve af alt det, vi kan være fælles om at være imod. Vi må samles om det, vi tror på, det, vi går ind for. Vi ønsker at være den avis, der samler, engagerer og inspirerer til kvalificerede løsninger på de problemer, vi aldrig må glemme at påpege. Det er i den ånd, denne avis er skabt. God læselyst!
",4.0,17. september 2014,"Som verden kan vi ikke leve af alt det, vi kan være fælles om at være imod. Vi må samles om det, vi tror på, det, vi går ind for. Vi ønsker at være den avis, der samler, engagerer og inspirerer til kvalificerede løsninger på de problemer, vi aldrig må glemme at påpege. Det er i den ånd, denne avis er skabt. God læselyst!"
3994,/debat/leder/2014/10/mangfoldighed-efterlyses,Mangfoldighed efterlyses,Mette Rodgers," Britiske UKIP fortsatte fredag den yderste højrefløjs succesbølge i Europa, da partiet blev det seneste til at fejre en markant sejr i hjemlig politik. Den tidligere konservative parlamentariker Douglas Carswell strøg tilbage i Westminster med 60 pct. af stemmerne i det fattige Clacton-on-Sea – 12.404 flere stemmer, end da han blev valgt for de konservative i 2010. I Heywood og Middleton-suppleringsvalget samme dag kom partiet 617 stemmer fra at slå Labours kandidat.
Det nationale gennembrud kommer et år efter, at der var bred enighed om, at UKIP ikke kunne vinde et eneste mandat i Westminster. For seks måneder siden vandt partiet flest stemmer ved europaparlamentsvalget, men konklusionen lød stadig, at opbakningen ville fordufte ved et nationalt valg.
Fredag blev den konklusion modbevist.
Meget er blevet sagt om, at de populistiske partier tager almindelige menneskers bekymringer om immigration og EU alvorligt. I Storbritannien har det ført til et tilbud fra premierminister Cameron om en folkeafstemning om medlemskabet, hvis bare folk stemmer på ham. Det har tydeligvis ikke virket.
Da Information besøgte Clacton-on--Sea stod det da også klart, at jo, vælgerne ønsker en repræsentant, der tager deres bekymringer over en verden i hastig forandring alvorligt. Men de efterlyser først og fremmest en person med en baggrund som deres egen, både geografisk og socialt. De føler ikke, at den politiske klasse – stort set alle udklækket fra Oxford Universitet uden en dags arbejdserfaring – har nogen anelse om deres problemer.
Den afstand mellem vælger og politiker er ikke unik for Storbritannien. Før midterpartierne indser, at der er brug for langt mere repræsentative kandidater i politik, vil borgerne i byer som Clacton, Brandenburg og Marseilles næppe skifte deres lokale Carswell ud. rod
",2.0,13. oktober 2014,"Meget er blevet sagt om, at de populistiske partier tager almindelige menneskers bekymringer om immigration og EU alvorligt. I Storbritannien har det ført til et tilbud fra premierminister Cameron om en folkeafstemning om medlemskabet, hvis bare folk stemmer på ham. Det har tydeligvis ikke virket."
9333,/debat/2012/08/laeserbreve-9,Læserbreve,Informations Webredaktion," EU vidste besked om gæld
Nicolai Sennels, Søllested
Det er svært at tro på, at EU, som normalt har styr på alt fra agurkers bøjningsgrad til antallet af hektarer på hver eneste landbrugsstøttede brakmark, ikke vidste besked med fantasilliardgælden i sin egen baghave, der er kommet frem den seneste tid i lande som Portugal, Grækenland, Spanien og Italien.
Kommissionen var ikke sen til at bruge gældskrisen som undskyldning for at flytte mere magt fra nationalstaterne til Bruxelles.
Hvis det var det, der var meningen giver galskaben uhyggelig god mening.
Uddannelse er vejen frem
Gunde Odgaard, Sekretariatschef i Bygge-, Anlægs- og Trækartellet
Unge, der får en uddannelse, bidrager med mellem tre og 10 millioner kroner mere over hele livet, end de ville have gjort uden uddannelse.
Der er i dag ca. 72.000 16-årige. Når 20 procent af dem ingen uddannelse får, giver det Danmark et samlet velstandsstab på minimum 43 milliarder kroner for denne årgang alene. Billedet gentager sig desværre årgang efter årgang.
I dag har knap 22 procent af alle unge under 30 år ingen uddannelse. Det svarer til 204.000 personer. Vi må for alt i verden sørge for, at vi ikke fører flere unge ind i den uddannelsesblindgyde, hvorfra det er så svært at slippe ud og få et bare nogenlunde arbejdsliv.
Selv om det koster mange penge at give de sidste 20 procent en uddannelse, og at de sandsynligvis også er blandt de vanskeligste at motivere til at tage en uddannelse, så er det ikke en indsats, der må forsømmes.
Tværtimod må vi investere ekstra ressourcer i uddannelsesstederne for, at de kan klare opgaven. Ikke mindst på erhvervsskolerne skal der investeres med henblik på at mindske frafaldet og lokke flere ind på uddannelserne.
Der er ingen uddannelse, som ikke kan betale sig, set ud fra et velstandsmæssigt synspunkt. Alle uddannelser, uanset hvilke, betaler sig. Danmark har ikke råd til at lade være med at foretage denne investering. Afkastet og potentialet er simpelthen for stort.
Hetzen mod Pia er underlødig
Jørgen Bülow Hansen, Helsinge
Det er velkendt, at Pia Kjærs-gaards hjem i mange år har været beskyttet af PET, og at hun ikke har kunnet forlade dette, uden at være fulgt af to livvagter. Mange stuerene, politisk korrekte kulturradikale har længe, med stor effektivitet ført en nedrig, hadefuld heksejagt mod Dansk Folkepartis leder. Hun er blevet overfaldet og spyttet på. Blandt kultureliten frydede man sig og mente, hun fortjente det.
Udover Nyrup, har eksempelvis Politikens tegner Roald Als udmærket sig ved nederdrægtige angreb på Pia. Det blev en mani for Als at latterliggøre hende som slange, edderkop, rotte, grib, o.s.v.
Det samme blev det for forfatteren Carsten Jensen. Jensen er nu immigreret til Sverige, hvorfra han hævngerrigt og højlydt rakker ned på Pia Kjærsgaard, Dansk Folkeparti og Danmarks indvandrerpolitik. Denne udenrigs bibeskæftigelse indbragte ham for nylig Oluf Palmes hæderspris.
Nu hvor partiets mor træder et skridt tilbage for at få mere tid til mand og familie, bør det nævnes at en spritny Gallup-undersøgelse viser, at hele 65 procent af befolkningen mener, at hendes tilstedeværelse i politik har været et plus for Danmark.
Herefter opstår spørgsmålet: Når kultureliten, den talende klasse og medløberne, ikke længere har Pia Kjærsgaard at hade, hvem bliver så deres næste offer?
Ironien hersker i dansk politik
Ole Kløcker, Frederiksberg 
To kvinders deltagelse i dansk politik får umiddelbart væsentlig forskellig skæbne. Den ene, Özlem Cekic (SF) taler af hjertet, den anden, Pia Kjærsgaard (DF) ud fra en fastfrossen tankegang.
Den første forsøger man på alle måder at stille udenfor. Den anden, som aldrig har kendt begrænsningens kunst, tildeler man nye værdiløse ordførerskaber.
Dansk demokrati er sandelig overraskende, men sjældent erkendende.
Beskyt den danske model
Troels Munk, Frederiksberg
I Frankrig er hvert fag organiseret i (mindst) tre fagforeninger: En kommunistisk, en socialdemokratisk og en kristelig. I Belgien er der – for selv det mindste fag – seks: En flamsk kommunistisk, en vallonsk kommunistisk, en flamsk socialdemokratisk, en vallonsk socialdemokratisk, en flamsk (protestantisk) kristelig og en vallonsk (katolsk) kristelig. De taler sammen en gang i mellem.
Det er de forhold, Amin Skov fra Vejlegården ønsker sig i Danmark. Det er ikke så underligt, for som det tydeligt fremgår af Information sidste lørdag (11.-12. august), har han ikke forstået en brik af, hvad den danske model er.
Det er mere overraskende, at Flæske Party Bevægelsen med tidligere beskæftigelsesminister, Inger Støjbjerg (V) i spidsen også ønsker kaos på arbejdsmarkedet.
Man forstår Dansk Arbejdsgiverforenings gysen: Med den slags venner, behøver man jo ingen fjender.
Helle Thornings dagpengevrøvl
Morten Levy, Frederiksberg
Vores statsminister, Helle Thorning-Schmidt (S) siger, at hun da godt ville hjælpe de dagpengemodtagere, som fra nytår af bliver ramt af dagpengeperiodens halvering, men at hun desværre ikke kan. Der er ikke nogen penge at gøre godt med, lyder det.
Magen til vrøvl skal man lede længe efter. Selvfølgelig er der penge, nemlig dem hun lige har sparet ved at halvere dagpengeperioden.
SF på afveje i Özlem-sag
Andreas Nielsen,  Aarhus
Hvordan er det muligt at være folketingsrepræsentant, som Özlem Cekic er det, for et parti, der fratager hende retten til at udtale sig på partiets vegne?
Dette strider mod enhver fornuft og er krænkende mod mening og anstændighed. SF har hermed opsagt sig selv som politisk og demokratisk parti.
Men historien må gå sin gang, og Enhedslisten må tage over for at videreføre det som Özlem Cekic så modigt og demokratisk ansvarligt står for.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,18. august 2012,"Nu hvor partiets mor træder et skridt tilbage for at få mere tid til mand og familie, bør det nævnes at en spritny Gallup-undersøgelse viser, at hele 65 procent af befolkningen mener, at hendes tilstedeværelse i politik har været et plus for Danmark."
9822,/debat/2012/06/europas-forargelige-elite,Europas forargelige elite,Nick Cohen," Den europæiske krise er lige så politisk, som den er økonomisk. Den rejser grundlæggende demokratiske spørgsmål: Med hvilken ret styrer I os? Hvordan kan vi kontrollere jer, mens I er ved magten? Og hvordan kan vi fjerne jer, hvis jeres styring mislykkes?
Hvad skal en havnearbejder i Piræus i Grækenland mene om direktør for Den Internationale Valutafond Christine Lagarde? I sidste uge fortalte madame Lagarde de græske forældre, der må rode på lossepladser for at finde mad til deres børn, at hun har større medfølelse med børn fra afrikanske lande syd for Sahara.
Efter at have lettet sig selv for den tåbelige forestilling, at lidelse er en konkurrence, hvor de fattigste kan bruges som et våben imod de fattige, tilføjede IMF-chefen:
»Jeg synes, at grækerne burde hjælpe hinanden ved, at alle betalte deres skat.«
Bevidstheden om, at hun ikke selv betaler en krone i skat, holdt hende ikke tilbage.
Det internationale diplomati blev rystet over de græske anklager om hykleri, der fulgte, da det kom frem, at Lagarde nyder godt af skattefrihed. Verden har tolereret en overgenerøs klausul fra Wiener-konventionen af 1961, der fritager »diplomatiske repræsentanter« fra skat i 60 år. Hvorvidt IMF-embedsmænd og andre diplomater betaler skat, har intet at gøre med eurozonens krise, lød protesterne.
Diplomaterne glemte, at når det er krisetider, kan frynsegoder, som ingen bemærker i almindelige tider, blive lige så utålelige, som skattefritagelser for aristokrater og gejstlige var for Frankrigs revolutionære i 1789.
Kostskolejunta
I Storbritannien burde de konservative tilsvarende vide, at taber de næste valg, vil historikerne kunne datere begyndelsen på deres fald fra magtens tinder til 21. marts 2012, da finansminister George Osborne gav landets rigeste skattelettelser.
Toryerne kan gentage deres gamle mantra om, at det skaber øget vækst at lade de rige beholde en større del af deres penge, selv om der kun er sparsomt belæg for påstanden. De kan insistere på, at en beskatningsprocent på 50 procent kun vil fremme skatteunddragelse og skattesvig. Men uanset hvad de siger, er der ingen, der lytter. Ved at begunstige de rige er den britiske regeringskoalition gået fra at være en national regering til at være en alliance af gamle kostskoledrenge, der hytter deres egen klasses skind.
»Gud hjælpe mig, men alt, hvad jeg kan få øje på, er en vis sammensværgelse af rige mænd, der tilgodeser deres egen kommers i almenvellets titel og navn,« skrev Thomas Moore i sin Utopia fra 1516. Stadig flere britiske vælgere ser nu på koalitionsregeringen og tænker det samme.
Men i det mindste kan parlamentsmedlemmer stadig vedtage et mistillidsvotum mod Osborne. Alternativt kan David Cameron sætte ham fra posten som finansminister, eller vælgerne kan fyre koalitionen ved næste valg. En grad af demokratisk handling er stadig mulig, trods alle de begrænsninger, som sættes af globalisering, børsmarkeder og internationale traktater.
EU manger et ’vi’
I eurozonen er der intet ’vi’, der kan udøve en tilsvarende kontrol. Fraværet af et demos, et legitimt politisk fællesskab, der kan handle kollektivt, forklarer, hvorfor den rigeste, mest veluddannede region på planeten er handlingslammet – til utilsløret forundring for resten af verden.
Murene i det fængsel, hvor eurozonen har spærret Sydeuropa og i Irland inde, kender vi efterhånden til hudløshed: De nationale regeringer kan ikke længere bede centralbankerne trykke flere penge til at betale gæld. De har ingen kontrol over renter og valutakurser.
Deres valutaer er lige så fastlåste, som hvis de var bundet til en guldstandard, og de er dermed stillet permanent ringere i konkurrencen med Tyskland. Beslutninger træffes af IMF, Bruxelles og Tyskland i stedet for af suveræne vælgere.
Som vi ved, er magten gledet den nationalstatslige kontrol af hænde. Den europæiske elites bovlamme reaktion kan stadig fremkalde vantro.
»Jeg kan sige, at medicinen begynder at virke,« meddelte EU-kommissionsformand José Manuel Barroso, i sidste måned, samtidig med at ungdomsarbejdsløsheden i Spanien passerede 50 procent, og græske og spanske banksystemers kurs mod nedbrud blev yderligere accelereret.
Folket raser
Det er berettiget, når EU’s venstrefløj kritiserer Barroso og hans slags for at være selvtilfredse og afstumpede. Hver eneste fornærmelse er fortjent. Men alle venstrefløjens alternativer kan koges ned til, at Tyskland, Holland og Finland skal redde syd. Enten skal nord acceptere den inflation, der bliver resultatet, hvis Den Europæiske Centralbank skal agere ubegrænset sikkerhedsstiller, eller også skal nord overføre flere af sine skatteindtægter til syd.
Det tyske samfund er rasende. Forlagene vælter bøger ud med titler som Rettet unser Geld (Spar vores penge, red.) og Die Rechtswidrigkeit der Euro-Rettungspolitik (Euro-redningspolitikkens ulovlighed, red.)
Industriarbejderen i Düsseldorf er ikke mere selvisk end havnearbejderen i Piræus. Også han kan med god ret stille det vanskelige demokratiske spørgsmål: Hvor langt er de nordeuropæiske regeringer parat til at gå i deres afhændelse af budgetbeslutningsmagten, før forbindelsen mellem beskatning og repræsentation bryder sammen?
A propos Utopia, så forestillede Immanuel Kant sig i 1795 en verden af republikker, der lever i evig fred. Hans idealisme var ikke nødvendigvis totalt verdensfjern.
I årtier opfyldte Den Europæiske Union Kants og hans efterfølgeres forudsigelse om, at frie, demokratiske lande kunne nyde godt af et fælles harmonisk samarbejde. Men nu har EU udviklet sig til noget, Kant ikke kunne forestille sig. Det er hverken en stat, der får legitimitet fra sine borgeres loyalitet, eller en fri sammenslutning af suveræne republikker, men noget midt imellem.
Skulle denne klodsede hybrid kollapse, er der reel fare for, at fascistiske kræfter igen vil få vind i sejlene. For hvad sker der, hvis euroen står ved magt, og det går op for europæerne, at deres valg er rent humbug, at deres stemmer ikke tæller for noget, og de beslutninger, der påvirker deres liv, bliver truffet et helt andet sted?
 
Nick Cohen skriver klummen ’Uden fordomme’ hver søndag i The Observer © The Observer og InformationOversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",42.0,7. juni 2012,"Industriarbejderen i Düsseldorf er ikke mere selvisk end havnearbejderen i Piræus. Også han kan med god ret stille det vanskelige demokratiske spørgsmål: Hvor langt er de nordeuropæiske regeringer parat til at gå i deres afhændelse af budgetbeslutningsmagten, før forbindelsen mellem beskatning og repræsentation bryder sammen?"
5570,/debat/2014/02/laeserbreve-3,Læserbreve,," 
	Knud Rée var ikke kommunist

Helene Rée, Thisted

	Hov, hov, Bent Jensen. I et uddrag af din nye bog, Ulve, får og vogtere, der er blevet bragt et uddrag af i Information skriver du, at min bedstefar, Knud Rée, som var redaktør på Vestkysten, var med til at fremme Kreml-propagandabilleder under Den Kolde Krig. Det kan ikke være mere forkert.

	Tror du virkelig, at Knud Rée, som allerede i 1930’erne advarede mod Hitler i Vestkysten og af den grund blev tysk fange den 10. april 1940, skulle falde for et andet totalitært styres propaganda?

	Det er en helt forkert og urimelig påstand, som jeg hermed protesterer imod.

	Det kan betale sig at trodse EU

Jakob Lindblom, Folkebevægelsen mod EU

	Det er faldet Christel Schaldemose (S) for brystet, at jeg påtalte det ironiske i EU-Parlamentets oppustede selvforståelse, fordi et flertal i parlamentet ikke kan påvirke EU-Kommissionen i en sag om skadelig kemi.

	Kemilobbyen er nemlig for magtfuld ifølge Christel Schaldemose selv. Nu har hun pludseligt masser af indflydelse, lyder det i hendes svar den 24. februar. Hendes eksempel på dette er forbuddet mod det hormonforstyrrende bisfenol A i sutteflasker. Et eksempel som er tragikomisk.

	Danmark gik jo netop enegang og brød EU-retten ved at indføre det forbud, og Kommissionen truede med retssag, indtil den af pressestrategiske årsager vendte på en tallerken.

	Det er netop et eksempel på, at det faktisk virker, når man trodser EU og genindføre, national lovgivning til glæde for borgerne. I dag er vi bundet på hænder og fødder af EU. Vi er eksempelvis tvunget til at sælge salmonellakød fra udlandet på grund af det indre marked.

	Uden for EU kunne vi genindføre de veterinære grænser, ligesom vi på en lang række andre områder både kunne indføre stramme regler mod kemi, GMO og en friere og mere lige handel med resten af verden.

	Husk på, at 92 procent af verdens befolkning bor uden for EU.

	Putin værner kun om sig selv

Andreas Lemcke, København

	Iben Thranholm anser i sin kronik »Russerne kommer – med Gud« bragt den 22. februar, ikke bøllers overfald og systematiske forfølgelse af minoriteter, som en kriminaliserende lovgivning for hadske handlinger. I stedet kritiserer hun Vestens uberettigede og aggressive kritik af forholdene i Rusland.

	Hun mener, at Vladimir Putin beskytter sit land og værner om de sande kristne værdier ved at forbyde homoseksuel propaganda.

	Ville hun også klandre minoriteternes kamp for en mere retfærdig verden under kommunismen, som et udtryk for åndelig vakuum?

	Stop overfladisk hashkritik

Søren Boserup Lauritsen, København

	Den 21. februar, gav Finn Rudaizky (DF) sin holdning til kende vedrørende legalisering af hash. Hans argument er, at Henrik Appel (S) og overborgmester Frank Jensen (S) er virkelighedsfjerne, når det kommer til salg af hash i København.

	Jeg vil derimod mene, at netop folk som Henrik Appel og Frank Jensen er modne nok til at erkende realiteterne. Hash er uformelt lovliggjort. Finn Rudaizky bør tage en vandretur på Christiania og se, om vi ikke allerede har legaliseret hash ved at ignorere problemet.

	Stop den overfladiske holdningstilkendegivelse, og se virkeligheden i øjnene. At opretholde forbuddet mod hash øger blot rockernes indtægter, og har indtil videre ikke løst problemet.

	Så ja, Socialdemokratiet er ude i hampen, dér hvor politikere bør være.

	Kobber er blevet en miljøtrussel

Holger Øster Mortensen, Odder

	Det dansk landbrug udleder årligt i omegnen af 2.500 tons kobbersulfat, hvoraf hovedparten bruges i svineindustrien. Kobber er et ikkenedbrydeligt tungmetal, hvorfor den kumulative effekt af udledning af kobber et stigende problem for vores natur.

	Kobber medvirket også til udvikling af antibiotikaresistens, som kan overføres mellem bakterier. Da der er synergi mellem tungmetaller, er forbruget af kobber fra landbruget med til at forstærke den giftige effekt af den cocktail af miljøgifte, som moderne mennesker, dyr og fauna udsættes for.

	Antibiotika-resistente MRSA-bakterier er i stærk fremgang. Op mod 90 procent af alle slagtegrise bærer disse farlige bakterier. Det er en bombe under hele vores sundhedsvæsen. Vi skal have gjort op med den traditionelle svineindustri i Danmark.

	Vi kan sagtens dække vores eget behov for svinekød ved at producere 3-5 millioner grise i Danmark. Denne produktion bør foregå uden brug af kobber og naturligvis dertil både økologisk og med fritgående dyr.

	Den nuværende produktionsform i svineindustrien er blevet en klods om benet på os alle.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,26. februar 2014,"Søren Boserup Lauritsen, København"
10444,/debat/2012/03/opgivelsens-helte,Opgivelsens helte,David Rehling," Det bør være os en kær pligt at elske vore politikere. Hvis det var nogle typer, vi ikke kunne holde ud, var vi nemlig nødt til at finde nogle andre typer at vælge. Og det ville sikkert ikke være nemt.
Men når vi nu skal elske vore folkevalgte, skal vi så elske dem for det, de gennemfører – eller for det, de lader være med at gennemføre?
Det spørgsmål har fået en særlig aktualitet under den siddende regering.
Det var et hovedtema i trakasserierne om den københavnske betalingsring. Socialdemokraterne og SF troede forud for folketingsvalget, at vælgerne ville elske de to partiers bestræbelser på at forbedre hovedstadens trafik og miljø. Da S og SF sidenhen nåede frem til, at det ville vælgerne ikke, satte de al deres kraft bag at få vælgerne til at elske dem for ikke at gennemføre betalingsringen.
Men heller ikke dette forehavende ser umiddelbart ud til at krones med held. Intet under, hvis hjernerne bag S og SF oplever vælgerne som nogle utaknemmelige skarn.
De radikale, derimod, har også i denne sag fået sig placeret, så de kan erklære sejr uanset udfaldet.
Søde stimulanser
Det med at føre politik ved ikke at gennemføre sin politik er også bærende for regeringens tilslutning til EU’s finanspagt. Som et led i deres valgkamp betonede S og SF behovet for en samfundsmæssig stimulans af den økonomiske aktivitet. Altså en offentlig pengeudpumpning i bedste overensstemmelse med velfærdsøkonomen J.M. Keynes’ anvisninger. Den keyne-sianske politik har siden 1930’erne været centrum-venstre-regeringens vej til ros og magt.
EU’s finanspagt kan ses som et tysk-inspireret forsøg på at fordrive J.M. Keynes fra den europæiske samfundsøkonomi, derved at pagten anviser nøjsomhed som kur mod alle økonomiske onder. Når nu den danske regering skriver under på, at den ikke vil gennemføre Keynes-politik, er det da i fortrøstning til, at pagten i virkeligheden intet betyder, og at Frankrig og Tyskland selv vil snyde fra reglerne, når de anser det for belejligt – sådan som de tidligere eftertrykkeligt har gjort? Eller er det i fortrøstning til, at Danmark jo alligevel ikke er ret meget bundet, da vi ikke er med i euroen?
Regeringen bedyrer, at den skriver under for at forsikre de internationale finansmarkeder om Danmarks vilje til at føre ansvarlig økonomisk politik. Som statsminister Helle Thor-ning-Schmidt udtrykte det i går: »Vi vil gerne leve op til den nye disciplin, som skal være i hele Europa.«
Men hvad nu, hvis det slet ikke er »den nye disciplin«, der er den ansvarlige politik?
At gennemføre eller ikke gennemføre – det er spørgsmålet i dansk politik.
Ubærligt gebyr
At vise fornuft ved ikke at gennemføre sit eget forslag blev også et tema i en anden af ugens varme sager: At magasiner trykt uden for EU, men udbragt i Danmark, skal pålægges dansk moms, og at PostDanmark i den anledning vil beregne sig et ekstragebyr på 160 kr. pr. udbragt forsendelse. Gebyret skal dække omkostningerne ved postvæsenets vurdering af momspligten.
Behovet for at lukke momshullet er opstået ved, at ugebladskoncerner som Aller Press lader deres blade trykke i Norge og derfra returnerer dem – momsfrit – til det danske marked.
Men bivirkningen bliver, at seriøse tidsskrifter trykt uden for EU – som f.eks. det legendariske amerikanske ugemagasin The New Yorker – ryger op fra at koste omkring 25 kr. pr nummer postudbragt her i landet op til en pris på 192 kr., hvoraf selve momsen kun er syv kr., men gebyret er 160. Hvad der reelt gør et abonnement ubærligt. For dansk glæde af den internationale tids-skriftverden vil det være et hårdt slag. Den, der skriver disse linjer, vil føle sit liv meget fattigere og ensommere uden det ugentlig samvær med The New Yorker og magasinets skribenter.
Regeringens ansvarlige ministre, skatteminister Möger (SF) og transportminister Dam Kristensen (S), har stået fast på at pålægge momsen og ladt, som om det ikke vedkom dem, at postvæsenet følger op med det ubærlige gebyr.
Intet indtryk har det gjort på regeringen, at Danmark har tilsluttet sig Firenze-traktaten, der forpligter de underskrivende lande til »med alle midler at fremme den frie cirkulation af uddannelsesmæssige, videnskabelige eller kulturelle materialer«. Traktaten forbyder afgifter til hindring af denne cirkulation.
Men regeringen insisterede. Indtil selveste præsident Obama tog sagen op med Helle Thorning-Schmidt, da hun besøgte ham i Washington. Nu har regeringen udskudt forslaget for at undersøge, »om det er i overensstemmelse med internationale regler,« – som Möger udtrykker det.
Så hvis man for alvor skal være glad for politikere involveret i den danske beslutningsproces, er det måske Obama, man skal rette sin kærlighed imod.
Obama følger forhåbentlig sagen. For SF’s skatte-ordfører Jonas Dahl truer med ordene:
»Målet for regeringen er stadig at få loven gennemført.«




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,2. marts 2012," Det bør være os en kær pligt at elske vore politikere. Hvis det var nogle typer, vi ikke kunne holde ud, var vi nemlig nødt til at finde nogle andre typer at vælge. Og det ville sikkert ikke være nemt."
7836,/debat/2013/03/laeserbreve-4,Læserbreve,," Den passive er også ansvarlig
Finn Gunst, Brønshøj
Kommunernes Landsforening (KL) spiller for tiden med musklerne. KL tror, at deres muskler bliver større af, at de i hele forløbet har tilkaldt storebror, finansminister Bjarne Corydon (S).
Måske tager de fejl. Man erfarer, at en del kommuner ikke har det specielt rart med, at være deltagere i KL’s fremfærd. Men enhver kommune er ansvarlig for situationen, medmindre den har meddelt KL, at den ikke vil være med til at lockoute lærerne.
Måske der kan være en del kommuner, hvor politikerne ikke ønsker genvalg ved kommunalvalgene til november?
Vækst gennem iværksætteri
Ingrid Stage, formand, Dansk Magisterforening
Regeringens vækstplan vil ifølge en artikel i Information 13. marts koste 3.000 offentlige job. Private virksomheder er afgørende for væksten og jobskabelsen, men den offentlige sektor kan også spille en positiv rolle. Regeringens barslede grønne omstilling skabes blandt andet gennem energieffektiviseringer i stat og kommuner, og mange nyuddannede akademikere sidder inde med den nyeste viden inden for området.
Samtidig bør regeringen fokusere på at gøre det lettere at starte egen virksomhed, så rammerne for at skabe ny viden og nye produkter forbedres. Eksempelvis bør dagpengereglerne laves om, så det er muligt at være iværksætter på deltid, og staten bør tilbyde statsgaranterede lån til vidensarbejdere, der starter virksomheder op.
Ifølge Erhvervs- og Byggestyrelsens rapport ’Iværksætterindeks 2010’ er det de nye små virksomheder, der gennem de seneste 30 år har skabt de nye jobs. Samtidig viser rapporten, at uddannelsesniveauet er afgørende for virksomhedernes overlevelse.
Desuden peger alle analyser på, at skabelsen af akademiske job automatisk skaber job til andre faggrupper.
Flere kvinder i topledelsen
Nicole Andersson, næstformand Aktionærforeningen BEST.WOMEN
Nina Smith udtaler i et interview i Information 15. marts, at det på kort sigt formentlig ikke (vil) hjælpe at få kvinder ind i ledelsen, når forskningen viser, at de ikke opfører sig meget anderledes.
Det er vist ingen hemmelighed, at Nina Smith er imod brugen af kvoter og indførelse af bindende måltal for at øge andelen af kvinder i danske bestyrelser og topledelser. Jeg synes, at det er dybt beklageligt, at hun gang på gang bruger sin forskning på området til kategorisk at affeje brugen af særskilte indgreb som bindende kvoter og måltal for at få flere kvinder ind i topledelser og bestyrelser.
Hun konkluderer på baggrund af den konkrete undersøgelse i Information, at det ikke nytter noget fremadrettet at få flere kvinder ind i bestyrelser og topledelser. Men det er ganske enkelt et udtryk for hendes egen personlige holdning, som der ikke er noget som helst videnskabelig belæg for.
Det kan altid betale sig at arbejde særskilt for at få flere kvinder ind i bestyrelser og topledelser. Det er mere et spørgsmål om, hvorvidt man har viljen til at gøre det, der skal til.
Radioaktivitet er alvorligt
Tarjei Haaland, klima- og energimedarbejder, Greenpeace
Holger Skjerning kalder det 16. marts for et søgt argument mod skifergas, når jeg i et debatindlæg 5. marts redegør for, at alunskifer, som Total planlægger at udvinde skifergas fra, er den danske bjergart, der har det største indhold af radioaktive stoffer. Samt at dele af disse kommer op til jordoverfladen med enorme mængder returvand fra faktureringen af alunskiferen.
Det er ellers et problem, som forskere og strålebeskyttelses-eksperter anbefaler, at man tager meget alvorligt.
Det bør de danske myndigheder også gøre, selvom Skjerning ikke synes at forstå det.
Ulighed blandtsyge borgere
Paul Gram-Hansen, læge
I Information 11. og 20. marts forsvarer Leif Lahn Jensen (S) regeringens udspil til ny sygedagpengelov.
Specielt argumenterer han for, at loven sikrer de syge borgere lighed på trods af en kontroversiel diagnoseliste. Regeringen har i pressemeddelelse lanceret, at varighedsbegrænsningen på sygedagpenge ophæves, men reelt er der blot tale om otte forlængelsesmuligheder for udvalgte patienter, mens alle andre, det vil sige tusinder af syge borgere, får halveret sygedagpengeperioden til 26 uger.
Kravene til de eksisterende forlængelsesmuligheder er svære at opfylde, og en usikker lægeerklæring kan få afgørende betydning for den syges økonomi. At lovgivningen vedrørende sygedagpenge er svær at tolke illustreres ved de mange fejl i kommunerne i forlængelsessager. Leif Lahn hævder også, at diagnoselisten er et sundhedsfagligt anliggende, men at der skal være en liste, er så sandelig et politisk ansvar. Det har Lægeforeningen da også fundet diskriminerende. At regeringen sikrer den syge kontanthjælp ved at neutralisere ægtefælleforsørgelsen, mangler da bare og er ikke et udtryk for økonomisk lighed.
Med en liste over udvalgte sygdomme skaber man derimod ulighed blandt syge danske borgere. Regeringen svigter sit løfte om at ophæve varighedsbegrænsningen for alle lægedokumenterede langtidssyge.
Test er mistillid
Adnan Al-Adhami, Radikal Ungdoms integrations- og udlændingeudvalg
Regeringen er kommet med et forsinket udspil til en ny statsborgerskabsprøve, som skal erstatte den gamle indfødsretsprøve. Ud over at navnet er skiftet ud, skal den fremtidige test være langt mere tidssvarende. Selvom det skaber en masse udfordringer, at den er forsinket, hilser vi i Radikal Ungdom udspillet velkommen. Den nuværende test er ulogisk og kræver, at man skal tilegne sig viden, som selv en Jens Jensen ikke kan besvare. Uanset hvordan den nye test bliver, er den dog stadig et udtryk for mistillid over for de mennesker, som ønsker at kalde sig danske. Regeringen bør tage det endelige skridt og afskaffe denne form for ’danskhedstester’ og erstatte dem med nogle humane og fair optagelseskrav for at opnå statsborgerskab. Hvis vi ser på vores nordiske venner, har hverken Sverige eller Norge et krav om en symbolsk statsborgskabstest. Det bør vi lære noget af i vores lille kongerige.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,22. marts 2013,"Det kan altid betale sig at arbejde særskilt for at få flere kvinder ind i bestyrelser og topledelser. Det er mere et spørgsmål om, hvorvidt man har viljen til at gøre det, der skal til."
13122,/debat/2010/12/mindet-jordskred,Mindet om et jordskred,Georg Metz," 4. december. En kursiveret dato i dansk politisk historie. Året er 1973, dagen folketingsvalget: jordskredsvalget, katastrofevalget, hvad de nu kaldte det, da antallet af partier med ét slag fordobledes fra fem til ti. Økonomiske, sociale og politiske forandringer i befolkningen delte vælgerne. Velstandsstigningens forbrugerfest, parcelhusbevægelsens besidderbevidsthed, energi- krisen og EF-afstemningen, fænomener der hver for sig og tilsammen forandrede det traditionelle danske politiske landskab, varslede atter flere dybtgående forandringer og bragte hidtil inddæmmede eller oversete eller hidtil tavse vælgergruppers repræsentanter på tinge. Nogle af outsiderne var dog gamle kendinge, der blot havde været længe udenfor: Det ikke usympatiske, men sært mosgroede Retsforbundet og formand Ib Christensen med det strenge blik under kronisk rynkede bryn og grundskylden i hjerne og hjerte. Kommunisterne og den karismatiske Knud Jespersen med et menneskeligt ansigt fulgt af den gamle stalinist Ib Nørlund med det modsatte. Og så de nye: Centrum-Demokraterne, som i begyndelsen var i vildrede med at stave til deres eget parti, men endte med partinavnet som angivet i to afsæt med stort i både Centrum og Demokrater og bindestreg og med den labile populist Erhard Jakobsen med diktatoriske beføjelser for fuld udblæsning i fætter-og-kusine forsamlingens front. Men midt i Erhards frygtindgydende demagogi og hiven kaniner op af høje hatte ved alle efterfølgende valg var CD såmænd også et parti befolket af sympatiske socialkonservativnationale entusiaster som Arne Melchior, Peter Duetoft og Yvonne Herløv Andersen. Senere kom Mimi Jakobsen ind i familiefirmaet. Erhards kønne datter med langt lyst sovekammerhår og velsiddende både det ene og andet, udstrålende noget lidt andet og mere end Melchior og partiets selskabeligt anlagte, ikke udpræget ophidsende gruppeformand Rene Brusvang   noget lidt andet som i den grad tiltrak den yngre del af det mandlige pressekorps (klummisten var medlem), at Brusvang der førhen havde siddet på socialstoffet ikke kunne forstå, hvorfor så mange så pludseligt interesserede sig så levende for CDs holdning til hjemmepleje og førtidspensionister.
Kristeligt Folkeparti meldte også sin ankomst med hele seks mandater og det aflyste lystspil af en katolik Jens Møller der ofte og hellere end gerne trådte op ved skærm og mikrofon som selvretfærdighedens frelsende engel i skæg og pibe. Ved Møllers side den runde og milde medkristne stridsmand Christian Christensen, hvis lukkede indre næseregioner fik embedsværket, da Christensen senere blev miljøminister, til at omdøbe lossepladser til affaldsdeponier. Bogstav l i ministerens snøvl kunne ikke svinge sig op til mere end et n, hvilket i den for miljøministre dengang hyppigt anvendte glose: lossepladser hensatte tilhørerne i henrykkelse.
Nul-advokaten
Og så endelig Fremskridtspartiet, forløberen for Dansk Folkeparti og lige så ufatteligt urimeligt og med samme vælgerskare af aggressivt selvmedlidende tilsidesatte bitre småborgere og semiintellektuelle ignoranter. Denne umage flok med nul- advokaten i spidsen indtog deres plads i danmarkshistorien med storm og 28 mandater og introducerede et helt nyt sprog på Christiansborg og en adfærd, om hvilken der gik frasagn. Det måtte man lade dem, underholdende var de. Glistrup havde blandt andet proklameret at hans parti i alt hvad det foretog sig ville være åbenheden selv. Således også åbne gruppemøder. Disse blev derfor lidt af et tilløbsstykke for presselogens mest forlystelsessyge medlemmer. Med åbenheden var det så som så. Når lokummet brændte, hvilket det ofte gjorde – de råhadede hinanden i gruppen – blev journalisterne smidt ud, i hvert fald én gang under korporlige trusler. Særligt skræmmende eller bekymrende var liste Z nu ikke. De andre partier med undtagelse af Erhard, der en meget kort overgang koketterede med Glistrup som broder i ånden, isolerede landsbytosserne, men lagde måske dermed også grunden til Dansk Folkepartis senere så indædte krav om magt og opmærksomhed. Partiejeren, superadvokaten og skattesvindleren Mogens Glistrup, var uden sidestykke partiets talsmand og eneste brugbare hoved. Det brugte han til gengæld, så de fleste og med god ret troede at manden bag det kynisk beregnende, som gemyttet også indeholdt, var skingrende gal. Det var vist også, hvad Glistrup mere eller mindre blev, og næppe som nogen trussel mod noget som helst.
Grove generaliseringer
Fremskridtspartiet var et protestparti, en nægter- bevægelse, hvis program, samt efter 1973 årlige roterende vanvittige finanslovsforslag indeholdt en så total nedhøvling af det offentlige, at Liberal Alliance i sammenligning er rene bolsjevikker. Fremskridtspartiet var også et borgerligt anarkistisk, med tiden fascistoidt parti. Det sidste kan man tillade sig at hævde i betragtning af Glistrups råhed og ekstremt grove generaliseringer af danske muslimer. Her er en jævnføring med antisemitisk agitation fra tidligere ikke helt ved siden af; formentlig inspirerede fortidens antisemitiske hate speech Glistrups folk og Glistrup selv, der således anvendte direkte racistiske vendinger om hadeobjekterne. Muslimerne var ifølge Glistrup kun ude på at blive mange nok for derefter at skære halsen over på danskerne. Og det ville ske. De formerede sig jo som rotter, hvilket Pia Kjærsgaard siden modererede til kaniner. Her lå altså, uden man behøver fremmane spøgelser ved højlys dag, grundstenen til Dansk Folkepartis neonationale isolationisme. Efterfølgerpartiet har maskeret holdningerne med en skærpet socialnationalistisk retfærdiggørelse. Med DFs ophøjelse til støtteparti har urimelighederne unægtelig fået opbakning. Også det nationale eller nationalistiske hentede DF med fra Glistrup, der flagsvingende yndede at synge nationale hymner uden i denne rolle som fædrelandets første- elsker nogensinde at ramme en eneste rigtig tone. Da skattesagen strammede til   den var dybest set årsagen til at Glistrup overhovedet dannede sit parti  indskrænkede repertoiret sig til »Altid frejdig når du går«, så Weyses kønne melodi lød som en hankat i havsnød.
Det Folketing der kom ud af valget den 4. december 1973 var umuligt at have med at gøre. Anker Jørgensen, der ligesom de andre gamle partier, havde fået én på frakken, gik af og overlod regeringsmagten, eller snarere regeringsafmagten, til Venstres hårde banan, som man sagde, den tidligere seminarierektor Poul Hartling.
Var der noget Hartling ikke kunne døje, var det Glistrup og Fremskridtspartiet. Dengang trivedes anstændige holdninger i det gamle højskole- og bondeparti. Hartling kunne ikke drømme om at lade Glistrup få indflydelse. Hans regering holdt i øvrigt ikke mere end godt et år. Så trådte Anker til igen og klarede den i de næste syv år. Det glemmer man engang imellem, når enigheden er enstemmig om Ankers ringe evner som statsminister. De var nu ikke så ringe endda, og Anker skal nok blive rehabiliteret. Men det er en anden historie end den mærkelige valgdag den 4. december 1973, da mørkemændene trådte ind på den nationale scene og i fædrelandskærlighedens navn forlangte landet nedlagt og Forsvaret erstattet med en russisktalende telefonsvarer der overgav sig. Og så er der nogen, og mange af de samme der dengang hoppede med på Glistrups galej, der nu råber forræder efter Ole Sohn!
",10.0,4. december 2010,"Fremskridtspartiet var et protestparti, en nægter- bevægelse, hvis program, samt efter 1973 årlige roterende vanvittige finanslovsforslag indeholdt en så total nedhøvling af det offentlige, at Liberal Alliance i sammenligning er rene bolsjevikker. Fremskridtspartiet var også et borgerligt anarkistisk, med tiden fascistoidt parti. Det sidste kan man tillade sig at hævde i betragtning af Glistrups råhed og ekstremt grove generaliseringer af danske muslimer. Her er en jævnføring med antisemitisk agitation fra tidligere ikke helt ved siden af; formentlig inspirerede fortidens antisemitiske hate speech Glistrups folk og Glistrup selv, der således anvendte direkte racistiske vendinger om hadeobjekterne. Muslimerne var ifølge Glistrup kun ude på at blive mange nok for derefter at skære halsen over på danskerne. Og det ville ske. De formerede sig jo som rotter, hvilket Pia Kjærsgaard siden modererede til kaniner. Her lå altså, uden man behøver fremmane spøgelser ved højlys dag, grundstenen til Dansk Folkepartis neonationale isolationisme. Efterfølgerpartiet har maskeret holdningerne med en skærpet socialnationalistisk retfærdiggørelse. Med DFs ophøjelse til støtteparti har urimelighederne unægtelig fået opbakning. Også det nationale eller nationalistiske hentede DF med fra Glistrup, der flagsvingende yndede at synge nationale hymner uden i denne rolle som fædrelandets første- elsker nogensinde at ramme en eneste rigtig tone. Da skattesagen strammede til   den var dybest set årsagen til at Glistrup overhovedet dannede sit parti  indskrænkede repertoiret sig til »Altid frejdig når du går«, så Weyses kønne melodi lød som en hankat i havsnød."
12271,/debat/2011/05/foraaret-kommet-palaestina,Foråret er kommet til Palæstina,Uri Avnery," Med ét enkelt ord: bravo! Meldingen om forsoningsaftalen mellem Fatah og Hamas er den bedste nyhed for freden i Mellemøsten i lang tid. Da lederne for de to organisationer i går satte deres underskrifter på den endelige aftale tog de et stort skridt fremad på deres eget folks vegne  og på Israels.
Der er ingen mening i at stifte fred med et halvt folk. At slutte fred med hele den palæstinensiske befolkning bliver måske nok langt sværere. Men det bliver samtidig også uendeligt mere frugtbart.
Binyamin Netanyahu siger også bravo. For da Israels regering har udnævnt Hamas til være en terrororganisation, med hvilken der ikke kan plejes kontakter overhovedet, kan Netanyahu nu sætte en stopper for alle yderligere fredsforhandlinger med Den Palæstinensiske Selvstyremyndighed. 'Fred med en palæstinensisk regering, der omfatter terrorister? Aldrig i livet! Og dermed basta!' To bravoer altså, men sikke en forskel.
Frygten for enhed
Israels debat om arabisk enhed går langt tilbage. Den begyndte allerede først i 1950'erne, da tanker om panarabisk enhed var i vælten. Gamal Abd-al-Nasser hejste dens banner i Egypten, og den panarabiske Baath-bevægelse blev en stærk politisk kraft i flere lande (dette var længe før, den udartede til lokale mafiaregimer i Irak og Syrien).
Nahum Goldman, den daværende formand for World Zionist Organization, hævdede, at en panarabisk enhed ville være godt for Israel. Han mente, at freden var nødvendig for Israels eksistens, og at alle de arabiske lande sammen kunne mobilisere modet til at gøre, hvad de næppe ville turde hver for sig.
David Ben-Gurion, Israels  daværende premierminister, mente imidlertid, at en sådan fred ikke ville være tjenlig for Israel, så længe zionismen endnu ikke havde opnået alle sine (offentligt uerklærede) mål. I den vedvarende krigstilstand der rådede, var enighed blandt arabere en fare, der for enhver pris måtte forhindres.
Goldman  den mest strålende kujon, jeg nogensinde har kendt  havde beklageligvis ikke sine meningers mod. Ben-Gurion var mindre strålende, men mere beslutsom. Så han vandt.
Del og hersk
I dag har vi det samme problem. Netanyahu og hans flok af fredssabotører ønsker for enhver pris at forhindre palæstinensisk enhed. De ønsker ikke fred, for fred vil forhindre Israel i at nå de zionistiske mål: en jødisk stat i hele det historiske Palæstina fra Middelhavet til Jordan-floden (mindst). Dette vil indebære, at konflikten kommer til at vare i lang, lang tid fremover, så jo mere delt fjenden er, desto bedre.
Sandt at sige var Hamas' entré på den politiske scene påvirket af netop denne kalkule. De israelske besættelsesmyndigheder ansporede med fuldt overlæg den islamiske bevægelse, der senere blev Hamas, til at fremelske en modvægt til det sekulære, nationalistiske Fatah, der blev set som hovedfjenden. Senere fremmede Israels regering bevidst en splittelse mellem Vestbredden og Gaza-striben ved at overtræde Oslo-aftalen og nægte at åbne de fire 'sikre passager' mellem de to områder, som aftalen foreskrev. Med den geografiske adskillelse fulgte en politisk. Og efter en kort kamp tog Hamas direkte kontrol over Gaza-striben.
Da Hamas vandt det palæstinensiske valg i januar 2006 erklærede Israels regering, at man ikke ville have nogen kontakt med en palæstinensisk regering, hvor Hamas var repræsenteret. Den beordrede derfor  et mere dækkende ord findes ikke  USA og EU's regeringer til at følge trop. Dermed blev alle chancer for en palæstinensisk samlingsregering skudt ned.
Broderhad
Befrielsesbevægelser martret af broderstrid er ikke en undtagelse. De er snarere reglen. Den irske revolutionære bevægelse er et glimrende eksempel, og i Israel havde vi kampen mellem Hagana og Irgun, der til tider blev voldelig og meget grim.
Med alle de odds, de har imod sig, har det palæstinensiske folk næppe råd til sådan en katastrofe. Opdelingen har skabt et intenst gensidigt had mellem kammerater, der sad i de samme israelske fængsler. Hamas beskyldte  med en vis berettigelse  Den Palæstinensiske Selvstyremyndighed for at samarbejde med den israelske regering imod dem, herunder for at opfordre israelerne og egypterne til at stramme den brutale blokade mod Gaza-striben  ja endog for at søge at forpurre en aftale om frigivelse af den israelske krigsfange Gilad Shalit for at blokere for frigivelse af Hamas-aktivister.
Men både Fatah og Hamas er mindretal i Palæstina. Det store flertal af det palæstinensiske folk ønsker desperat enhed og fælles kamp for at afslutte besættelsen. Derfor var jublen, da også stor, at den endelige forsoningsaftale blev skrevet under i går.
Netanyahus udvej
Binyamin Netanyahu jubler også. Blækket var endnu ikke tørt på aftalen, før han trådte frem på tv og holdt en højtidelig tale til nationen, som var der tale om en historisk begivenhed.
»I er nødt til at vælge mellem os og Hamas,« sagde han til den palæstinensiske selvstyremyndighed. Det turde ikke være alt for svært  på den ene side et brutalt besættelsesregime, på den anden en flok palæstinensiske brødre, der blot hylder en anden ideologi.
Men denne tåbelige trussel var ikke det vigtigste punkt i erklæringen. Hvad Netanyahu fortalte os, var, at der ikke bliver nogen kontakt med en palæstinensisk myndighed, hvis den på nogen måde kan forbindes med »det terroristiske Hamas«.
Det hele kommer som en stor lettelse for Netanyahu. Han er af det nye republikanske flertal blevet inviteret til at tale i den amerikanske kongres senere i denne måned, skønt han ikke havde noget at sige. Ej heller havde han noget at tilbyde det FN, som står over for at vedtage en anerkendelse af staten Palæstina til september. Nu har han noget: Nemlig at fred er en umulighed, at alle palæstinensere er terrorister, der ønsker at kaste jøderne i havet. Ergo: ingen fred, ingen forhandlinger, ingenting.
Hvis man virkelig ønsker fred, bør budskabet naturligvis være et helt andet. Hamas er en del af den palæstinensiske virkelighed. Jovist  de er ekstremister, men som briterne lærte os mange gange, er det bedre at slutte fred med ekstremister end med moderate. Slut fred med de moderate, og du vil stadig være oppe imod ekstremisterne. Slut fred med ekstremisterne, og sagen er klaret.
Sandt at sige er Hamas da heller ikke helt så ekstreme, som de gerne vil fremtræde. Bevægelsen har gentagne gange erklæret, at den vil acceptere en fredsaftale baseret på 1967-grænserne og underskrevet af Mahmoud Abbas, hvis en sådan bliver ratificeret af befolkningen ved en folkeafstemning eller ved en afstemning i parlamentet. Accept af den palæstinensiske selvstyremyndighed (PA) betyder også accept af Oslo-aftalerne, som PA bygger på. I islam som i alle andre religioner er Guds ord absolut definitivt, men kan 'tolkes', som situationen kræver. Det ved vi jøder alt om.
Forbrødring
Hvad var det, som fik de to parter til at blive mere fleksible? Begge har mistet deres beskyttere  Fatah sin egyptiske protektor, Hosni Mubarak, og Hamas sin syriske, Bashar al-Assad, der lige nu har meget andet at se til og næppe er til at stole på. Det har fået begge sider til at se virkeligheden i øjnene: Palæstinenserne stod alene, derfor var der ikke andet for, end at de atter forenedes.
For fredsorienterede israelere vil det blive en stor lettelse at kunne beskæftige sig med et forenet palæstinensisk folk og med et forenet palæstinensisk territorium.
Israel kan gøre meget for at hjælpe dem til at finde sammen: Vi kan omsider åbne en eksterritorial fri passage mellem Vestbredden og Gaza, og vi kan sætte en stopper for den stupide og grusomme blokade af Gaza-striben (som nu også er omsonst med bortfaldet af den egyptiske samarbejdspartner). Vi kan også lade Gazas indbyggere åbne deres havne, lufthavne og grænser.
Israel må acceptere, at religiøse elementer nu er en del af den politiske scene i hele den arabiske verden. Det betyder, at de med tiden vil blive institutionaliserede og sandsynligvis langt mere 'moderate'. Dette er en del af den nye virkelighed i den arabiske verden.
Tilvejebringelsen af en palæstinensisk enhed bør hilses velkommen af Israel, såvel som de europæiske nationer og USA. De bør forberede deres anerkendelse af staten Palæstina inden for 1967-grænserne, ligesom de bør tilskynde til afholdelse af frie og demokratiske palæstinensiske valg og acceptere deres resultater, hvad de så end måtte blive.
Det arabiske forårs vinde blæser nu også i Palæstina. Bravo!
Uri Avnery er talsmand for den israelske fredsbevægelse Gush Shalom
© Gush Shalom og Information
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",48.0,4. maj 2011,Oversat af Niels Ivar Larsen
11186,/debat/2011/10/overbefolkning-forbrug-oekonomerne,Overbefolkning og -forbrug og økonomerne,Ejvind Larsen," »Som journalisterne Jørgen Steen Nielsen og Anna von Sperling skriver i dagens avis, så ville der kun være plads til i omegnen af to milliarder mennesker på kloden, hvis vi alle levede, forbrugte og forurenede som en amerikaner. Hvis alle verdens mennesker levede som os danskere, ville der være plads til fem milliarder mennesker. Det kan vi ikke være bekendt. Problemet starter og slutter med os selv — dig og mig.«
Christian Jensen, Informations chefredaktør, mandag d. 31. oktober 2011
»Vi har brug for økonomer (også blandt de såkaldte vismænd i Det Økonomiske Råd), der sætter spørgsmålstegn ved vækstbegrebet, og om vækst i BNP bare er et fremskridt«.
Frank Aaen, Enhedslistens finansordfører
»Min forudsætning er, at vismændene skal være uafhængige. Jeg ville være meget forsigtigt med at begynde at politisere økonomerne og sige, at de skal deklarere sig efter, hvad hans (Frank Aaens, red.) kategorier nu en gang er. Det, vi har brug for, er jo at få uafhængige vurderinger«.
Margrethe Vestager (R), økonomi- og indenrigsminister 
»Jeg er ikke enig i det forslag. Jeg har respekt for, hvordan Det Økonomiske Råd fungerer i øjeblikket. Der er stor almen respekt omkring deres arbejde, så det er ikke et forslag, jeg er enig i«
Bjarne Corydon (S), finansminister 
»En interessant tanke. Men det er jo vigtigt, at de økonomiske vismænd — uanset hvilken økonomiske skole de er fra — kan levere en objektiv og uvildig vurdering til regeringen og offentligheden«.
Jonas Dahl, SF's finansordfører 
»Et skridt i den forkerte retning. Det er utrolig vigtigt, at de økonomer, der sidder som vismænd, er udvalgt blandt landets bedste, uafhængige universitetsøkonomer«.
Hans Jørgen Whitta- Jacobsen, Overvismand 
»Demografer kan lige så lidt fortælle os, hvad der vil ske, som økonomer kan forudsige, hvornår en robust økonomisk vækst vil tage fart igen. Begge ekspertgrupper udstilles af de mange overraskelser, fremtiden gemmer på.
En forbløffende overset kendsgerning er det i hvert fald, at FN-prognosen, som alle støtter sig til, alene er bestemt af fremskrivning af fødsels- og dødsraterne.
Den regner ikke med nogen demografiske konsekvenser af de kommende miljømæssige forandringer, der kan efterlade os på, hvad NASA's klimaforsker James Hansen har kaldt 'en anden planet'.«
Robert Engelman, Worldwatch Institute's præsident 
Regner Vestagers 'uafhængige', Corydons 'alment respekterede', Dahls 'objektive og uvildige' og Whitta-Jacobsens 'bedste, uafhængige universitetsøkonomer' da med nogen økonomiske konsekvenser? Af de kommende miljømæssige forandringer.
Der kan efterlade os på, hvad NASA's, altså USA's, førende klimaforsker James Hansen ligefrem har kaldt en helt anden planet.
Hvis ikke vi her og nu i såvel Danmark som i USA — vi med vores hensynsløse overforbrug af Jordens materielle naturressourcer (»det kan vi ikke være bekendt«) — totalt opgiver de herskende vækstøkonomier og BNP-mål.
Skulle det virkelig være tilfældet, at disse bedste, uafhængige, alment respekterede, objektive og uvildige universitetsøkonomer overhovedet aner, hvad langt størstedelen af nutidens naturvidenskab har at sige om den nærmeste fremtids helt grundlæggende ikke blot klima- men fundamentale naturbestente udsigter for i det hele taget at drive økonomi (på græsk) og føre husholdning (på dansk), så er det sandelig på tide, at de røber det.
Økonomerne.
Vores økonomer. For problemet starter og slutter med os selv — dig og mig. Hvis vi har viljen til at beherske vores brug af naturens ressourcer samt mindske forureningen, må vi også have økonomer, der kræver det. Og udvikler forslag til de aldrig før sete, omvæltende og omstillende økonomiske ordninger, som kan medvirke til de praktiske gennemførelser af beherskelsen og formindskelsen.
Frem for disse bedste, uafhængige, alment respekterede, objektive og uvildige universitetsøkonomers evige råb om vækst og BNP.
Den gode nyhed er, at et af de bedste, om ikke uafhængige så dog alment respekterede, selvfølgelig langt fra objektive og uvildige (for hvem i alverden er det?) pressebureauer, Ritzau, i gårsdagens anledning kunne udsende et telegram med bl.a. denne ordlyd:
»'Det er helt afgørende, at man meget hurtigt får kontrol over befolkningstilvæksten' siger Eigil Kaas, klimaekspert ved Niels Bohr Institutet. Det er ikke mindst på grund af den stejle kurve i fremskrivningen af befolkningstilvæksten, som præger mange afrikanske lande. For eksempel Etiopien, der i dag har omkring 83 millioner indbyggere, og vil nå cirka 145 millioner i 2050. Men etiopiere har kun et minimalt CO2-udslip sammenlignet med danskernes. I 2050 forurener Etiopien samlet set kun med en fjerdedel af den mængde CO2, som Danmarks — på det tidspunkt — seks millioner indbyggere belaster klimaet med — hvis man måler ud fra FN's Udviklingsprograms (UNDP) tal for CO2-belastning pr. indbygger i 2011.«
Den dårlige nyhed er, at når så Enhedslisten foreslår at tage konsekvensen af verdens sande tilstand, afvises det af regeringen. Der kalder sig ny. Ny i forhold til hvad?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",7.0,1. november 2011,En artikel pr. redaktion - sendt til jer hver søndag
299,/debat/2016/05/udenrigspolitik-mere-egeninteresser,Udenrigspolitik er mere end egeninteresser,Laust Leth Gregersen," I går præsenterede Peter Taksøe-Jensen sit bud på danske interesser og værdier frem mod 2030. Ifølge regeringens såkaldte udenrigsgransker er Danmarks kerneinteresser Arktis og Østersøområdet, Nato og EU, forebyggelse af migration og flygtningestrømme, vækst i Danmark og sidst (men ikke mindst?) globale løsninger. Rapporten favner så bredt, at ingen glemmes, og ingen er derved rigtig utilfredse. Men Taksøe-Jensen formår desværre ikke at give et egentlig bud på, hvad der vigtigst for Danmark, og hvordan vi skal nå vores mål.
Erhvervslivet er sikkert glade for betoningen af vækst og velstand gennem øget eksport. Forsvaret og militærfolk kan se sig selv i behovet for et stærkt NATO og rapportens fokus på både Arktis og Rusland. Et flertal af Folketinget er enige i, at flygtningestrømme og migration til Danmark skal begrænses. I Globalt Fokus, der repræsenterer de danske civilsamfundsorganisationer, er vi glade for, at behovet for globale løsninger og et regelbaseret internationalt samarbejde anerkendes som en dansk kerneinteresse.
Læs også: Fire reaktioner på udredningen
For de udfordringer, vi står overfor, er globale. Hvad enten det er terrorisme, handel, vækst, migration eller sikkerhedspolitik findes både årsag og løsning på globalt niveau. For som et lille åbent land er Danmark mere end nogensinde afhængig af den stabilitet og velstandsfremgang, som skabes gennem fælles løsninger på disse globalt forbundne udfordringer, der kommer til os ‘uden pas’.
Men i Taksøes analyse bliver globale løsninger fremstillet som et supplement til dansk interessevaretagelse – ikke som forudsætningen for dem. Selv om man måske kan fornemme mellem linjerne, at vi skal arbejde sammen med ligesindende, så kan man godt få det indtryk, at internationalt samarbejde er et nulsumsspil. At vi ved at gå sammen med andre får mindre – ikke mere indflydelse. Det er forkert.
Vi skal tro på – og har gennem historien vist – at vi kan skabe en bedre verden, hvis vi tør give noget af os selv til det globale fællesskab. Institutioner som FN og EU er et meget håndgribeligt eksempler. De er vokset ud af en vilje til at skabe fred og velstand i samarbejde mellem magter, der tidligere har stået for historiens mest ødelæggende krige.
Læs også: Kritikere: Skær ikke på dansk Palæstina-indsats
Men vi står i den paradoksale situation, at politikere i Vesten i stigende grad vender blikket indad. I USA har Donald Trump uventet stor medvind til en dagsorden, der baserer sig på at vende ryggen til verden og bogstaveligt talt mure sig inde. I Storbritannien er det ikke usandsynligt, at vælgerne vælger at forlade EU og isolere sig på de britiske øer. I Ungarn, Frankrig, Østrig, Tyskland og Norden kommer grænsekontrol og isolationisme højere og højere op på den politiske dagsorden.
En tom værktøjskasse
Samtidig er der intet bud på, hvordan vi skal forfølge vores mål. Dermed er det op til politisk fortolkning, om man skal forfølge målene ved national enegang, i koalitioner af villige partnere eller gennem FN. Med de nuværende politiske strømninger i Europa kan man frygte, at konklusionen bliver, at vi sagtens kan klare det hele selv.
Det er ikke nok at nævne de ting, Danmark skal beskæftige sig med. Der er mange måder at arbejde for have fred og stabilitet på. Rusland har sin måde, USA en anden måde, EU har forsøgt sig med en tredje. Alle mener, at de kæmper for de samme værdier – de samme værdier som Taksøes rapport nævner som særligt danske.
Det handler altså om den verdensorden, vi forsøger at skabe. Og her har Danmark noget særligt at byde ind med. Vi har et levende og stærkt civilsamfund, hvis kerneopgave det er at holde regeringer ansvarlige. At sikre at de lever op til deres forpligtelser.
Civilsamfundet udfordrer regeringsbeslutninger. De principper, vi har anvendt til at gøre vores eget land rigt og stabilt, bør vi også anvende ude i verden. Ikke kun fordi det er ‘rigtigt’, men også fordi det er klogt: Som et lille, åbent land kan vi ikke holde til, at de store tryner de små. Vi har en altoverskyggende interesse i, at der er regler, og at alle følger reglerne. Derfor bør Danmark gå forrest i forsvaret for det globale samarbejde og internationale regler. Om det så er overholdelse af konventioner eller forsvaret for menneskerettigheder. I Danmark og i verden.
Læs også: Leder: I Danmarks snævre interesse?
Med andre ord: Partnerskaber – ikke enegang – skal ligge øverst i den udenrigspolitiske værktøjskasse. Vi kan kun nå vores mål, hvis vi samarbejder med hinanden og med verden omkring os.
Husk verdensmålene
Målet med Taksøes udredning er at sikre danskernes sikkerhed, velstand og grundlæggende interesser i en tid, hvor den globale magtbalance forskydes, og vi er vidner til ustabilitet og historisk store flygtningestrømme.
For os at se er forudsætningen for at løse de globale udfordringer, vi står overfor, er, at alle får et værdigt liv, uddannelse, sikkerhed, sundhed. Derfor er det så vigtigt, at de 17 verdensmål kommer til at stå centralt i Danmarks udenrigspolitik. De udgør en historisk vision, som kan gøre os til den generation, der udrydder ekstrem fattigdom og stopper klimaændringerne, før det er for sent. Det er derfor, at opfyldelsen af alle prioriteter, som udstikkes i Taksøes rapport, starter og slutter med verdensmålene.
For hvis ikke vi skaber gode job og bæredygtig økonomisk vækst i verdens fattigste lande, så får vi ustabilitet. Hvis ikke vi afskaffer sult, ekstrem fattigdom og ekstrem ulighed, så får vi ustabilitet. Hvis ikke vi passer på kloden, sikrer ligestilling og ansvarligt forbrug, så får vi ustabilitet. Og ustabilitet er lig med krig, flygtninge, migration, terror og alle de andre ting vores politikere prøver at undgå – desværre ved at se indad i stedet for udad.
Danmark kan naturligvis ikke løse alle verdens problemer selv. Og Taksøe lægger da også op til, at vi skal prioritere få opgaver – forhåbentlig fordi det er dér, vi kan gøre den største forskel, og ikke fordi, det er dér, vi kan afsætte flest varer. Vi kan ikke overlade det hele til erhvervslivet.
Men uanset, hvordan vi vender og drejer det, så er forudsætningen for alt, hvad Danmark foretager sig i verden, at vi har stærke globale institutioner, at menneskerettighederne overholdes, at der står respekt om konventioner og international ret. Det er ikke en delprioritet. Man kan ikke sige, at vi på den ene side skal være stærke i Arktis og sideløbende arbejde for globale løsninger. Nej. Globale løsninger er forudsætningen for alt andet. Også i Arktis. Også når vi skal sælge vindmøller og insulin.
Når man prioriterer, er der noget, der er vigtigere end andet. Således også i udenrigspolitikken, hvor respekten for alle menneskers ligeværd og globale løsninger ikke blot er vigtigere end alt andet, men faktisk også forudsætningen for alt andet.
Det står der ikke i Taksøes rapport. Forhåbentligt fordi det er indlysende for alle.
Laust Leth Gregersen er politisk chef i Red Barnet og formand for Globalt Fokus, som kronikken er skrevet på vegne af. Foreningens medlemmer tæller Red Barnet, Folkekirkens Nødhjælp, Dansk Flygtningehjælp og 77 andre danske foreninger og organisationer, der er engageret i internationale udviklings-, miljø- og humanitære aktiviteter




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",3.0,3. maj 2016,"Samtidig er der intet bud på, hvordan vi skal forfølge vores mål. Dermed er det op til politisk fortolkning, om man skal forfølge målene ved national enegang, i koalitioner af villige partnere eller gennem FN. Med de nuværende politiske strømninger i Europa kan man frygte, at konklusionen bliver, at vi sagtens kan klare det hele selv."
3064,/debat/2015/02/effektivisering-skader-aeldrepleje,Effektivisering skader ældrepleje,Anne Sørensen," På stue 7, seng 2, ligger Inge. Hun er forvirret og bange: »Hvor er jeg?« Men sygeplejeren har ikke tid til at forklare det til Inge, hun vil alligevel glemme det igen. Desuden mangler halvdelen af gangen stadig at få tjekket bleen før morgenmaden skal serveres, så det går ikke at afvige fra tidsplanen.
På stuen ved siden af ligger Leif med en fuld ble. Hans bleskift måtte udvides til et lynbad og udskiftning af både lagen og dynebetræk, fordi han ikke blev skiftet i tide.
Når jeg møder på morgenvagt, er det ikke usædvanligt at møde sådanne situationer – faktisk er det mere reglen end undtagelsen.
Effektiviseringen af ældreplejen er gået for vidt – inden for hjemmeplejen bliver Inge reduceret til stop nr. 8 på ruten, og inde på hospitalets overfyldte sengeafsnit bliver hun til stue 7, seng 2, hvor dén og dén plejeopgave skal løses før næste vagtskifte. Som resultat tilsidesættes de ældres behov for tryghed og nærhed. Hvordan kan vi tillade os at kalde det velfærd?
Forstå mig ret – de varme hænder er kærlige og effektive. Der er simpelthen bare ikke nok af dem. Sundhedspersonalet er også med til at betale prisen for hastværket. De varme hænders arbejdsglæde falder med udbrændthed og personaleflugt til følge. For at dække hullerne bliver der bestilt vikarer, som naturligvis aldrig helt kan matche det faste personale – og de ældre betaler endnu en gang prisen.
Tid til nærvær
Er det sådan, vi vil behandle vores forældre? Er det sådan, du gerne selv vil behandles, når det bliver din tur? Langt de fleste ældre er klare i hovedet, og det er nøjagtigt lige så uværdigt for dem at sidde med en fuld ble omgivet af fremmede mennesker, som det ville være for dig eller mig.
Hvis de ældre skal have værdigheden og trygheden tilbage, bliver vi nødt til at vende tilbage til dét, pleje reelt handler om: nærvær.
I et samfund, hvor de ældre sidder på plejehjem, imens børnene lever deres egne liv med fuldtidsjob, har nærvær i plejesektoren aldrig været vigtigere. Der skal være tid til at sige godmorgen og tage sig tid til de ekstra små ting, som nærvær kræver.
Jo længere tid der går, desto flere mennesker bliver forsømt. Der er behov for forandring, og hvis ikke nu, hvornår så?
Anne Sørensen, medicinstuderende og sygeplejevikar i hjemmeplejen og sygehusvæsnet
",0.0,27. februar 2015,"I et samfund, hvor de ældre sidder på plejehjem, imens børnene lever deres egne liv med fuldtidsjob, har nærvær i plejesektoren aldrig været vigtigere. Der skal være tid til at sige godmorgen og tage sig tid til de ekstra små ting, som nærvær kræver."
1575,/debat/2015/10/fornuft-foelelser-flygtningedebatten,Fornuft og følelser i flygtningedebatten,Per Mouritsen," »Jeg vil opfordre til, at vi som borgerlige forholder os til, hvad vi VED, mere end, hvad vi FØLER, når det kommer til asylproblematikken.« Sådan lyder en facebookformaning fra Liberal Alliances Merete Riisager. Ligesom mange andre politikere og debattører på højrefløjen kritiserer hun dermed venstrefløjen for at være i sine følelsers vold – for flygtningevennerne erkender ikke fællesskabets afgrænsning, men vil have en utopisk kosmopolits, som budskabet fra filosoffen og sognepræsten Henrik Gade Jensen lød i kommentaren »Danmark er ikke en velfærdsstat med plads til alle« i Politiken tidligere på året.
Riisagers partifælle Henrik Dahl skriver på Facebook om en venstrefløj, der er som børn, når den vil give asyl til alle.
Det lyder, som om at følelser er uden betydning for moralsk rigtighed, og at fornuft blot er en økonomisk kalkule – men kan det virkelig være rigtigt?
Kigger man nærmere på de såkaldt realistiske argumenter i flygtningedebatten, viser de sig faktisk at være ret svage. Og de så udskældte følelser bygger faktisk i mange tilfælde på yderst fornuftige, fællesmenneskelige intuitioner – altså er de rationelle.
Moralens salt
Alle ved, at velfærdsrettigheder er knappe goder, også i forhold til den solidaritet, deres produktion og fordeling forudsætter. Det har valg handlet om i 20 år. Medborgerskabet forudsætter nationalstater, der konsoliderer institutioner indadtil og grænser udadtil. Vi ikke kan huse alle verdens nødstedte.
Selvom medborgerskabet er afgrænset, udtrykker det et grænseløst ideal om ligeværd og ret til frihed og sikkerhed. Ingen ville undvære denne status. Det er en grundpille i oplysningstidens idé om menneskerettigheder, at man skal gøre mod andre, som man vil, de gør mod én selv. Det er et liberalt paradoks. Vores bekymring om ytringsfrihed og velfærd er i det perspektiv hysterisk. Hvor slemt er det, at vi ikke kan tegne Muhammed som hund, og at vores dagpengeperiode beskæres, når andre lever under despotiske tyranner og mangler midler til mad? Hvordan kan vi klynke over småting, når så mange afvises ved rettighedsfællesskabets port?
Flygtningekrisen kalder på følelser! Men følelserne er ikke overfladiske; de afspejler fornuftige, fællesmenneskelige intuitioner, moralens salt: Det kunne have været dig. Barnet kunne have været dit. Som adjunkt Lasse Nielsen skrev i en kronik i Kristeligt Dagblad den 9. september, svarer situationen i Middelhavet til filosoffen Peter Singers tankeeksperiment, om det druknende barn, som en forbipasserende kan frelse uden store omkostninger. Selv om barnet er dig ukendt, skal du dog redde det. Det er en uafviselig intuition. Det er forkasteligt at begrænse asyladgang i en situation, hvor Europa kan modtage mange, mange mennesker uden at bryde sammen som samfund. Disse følelser er – rationelle.
Problemet er marginalisering
Hvad da med den pragmatiske fornuft, der siger, at det ikke nytter at tage så mange, at medborgerskabet bryder sammen? Et argument handler om national førstefødselsret. De fremmede udhuler et fællesskab, som er vores. Men der er ingen ret til dette monopol. Ligesom man ikke kan forlange, at alle skal elske en autentisk gammeldanskhed, som ikke deles selv af de kirkelige jyske kernefolk, som den globaliserede elite påstås at foragte.
Kasper Støvring skriver smukt om Johannes V. Jensen, men privilegeret adgang til ’dansk kultur’ har kulturforskeren ikke. Alle må kunne udøve deres egen kultur i frihed og respekt for andres. På den yderste højrefløj trives undergangsfantasier om muslimer, der, når de er nok, vil underkue den kristne danskhed. Men det er der ikke forskningsbelæg for at hævde.
Ifølge et mere sociologisk argument gør flygtningene samfund så heterogene, at tilliden forsvinder, og opslutningen om velfærdssamfundet lider skade. Europæisk forskning ser dog ingen generel sammenhæng mellem kulturel forskellighed og lav tillid. Indvandring mindsker ikke støtten til velfærdsstaten. Homogenitet giver ikke i sig selv tillid, med mindre delte normer er liberale og tillidsskabende, fx om ligebehandling og lovlydighed. Problemet er ikke forskellighed, endsige en bestemt kulturel fremmedhed, men marginalisering. Efterkommere fra lavtillidslandet Tyrkiet nærmer sig danske tillidsniveauer, viste en undersøgelse i 2011. Tillid for dem og for gammeldanskere skyldes gode institutioner og især den lighed, der gør, at vi deler materiel livssituation og har meget at miste. Derfor er tilliden høj i Skandinavien, men lav og faldende i USA og Storbritannien.
Hvis indvandrere udgør en synlig, adskilt underklasse med ikke-lovlydig adfærd, kan der være et lokalt tillidsproblem. Det afhjælpes bedst ved boligsocialt arbejde og ved at undgå, at indvandrere bliver fattige (starthjælp!). Store antal nye flygtninge vil nok påvirke tillidsniveauet lidt i udsatte boligområder. Men den danske tillid falder ikke til amerikansk niveau.
Flygtninge er ikke gratis
Et sidste argument handler om økonomi. Selv om beskæftigelsen blandt indvandrere og efterkommere steg frem til 2008, er den lavere end danskeres, med deres meget høje erhvervsfrekvens. Minimumløn, flexicurity og et specialiseret arbejdsmarked udgør velfærdsstatens akilleshæl: Flest muligt skal arbejde og betale skat, fordi alle, der ikke gør det, får ydelser.
Nye flygtninge fra Syrien vil sikkert være en byrde også på mellemlang sigt. Rockwool Fonden har beregnet, at der mangler 16 milliarder kroner årligt i nettobidrag fra ikkevestlige indvandrere, et tal der falder, når efterkommerne bliver voksne, men forbliver negativt. Men formålet med at modtage flygtninge er ikke at tjene penge. At det ikke er gratis, er et ’rationelt’ eller ’realistisk’ argument på samme måde som at sige, at vi ikke kan have herberger for hjemløse, fordi det ikke betaler sig.
Når der er moralske grunde til at hjælpe, er det praktiske spørgsmål – der bør besvares af EU i fællesskab – hvordan man undgår at true velfærdsstaternes bæredygtighed. At skatten stiger et par procent for mellemindkomster er ikke en sådan trussel. At modtage en million flygtninge ville ødelægge velfærdsstaten, som vi kender den.
Hvor lidt må det koste?
Kunne vi tage 100.000 flygtninge, som økonomiprofessor Victor Norman for nylig foreslog i Norge? Ja, med en stor, fælles indsats. Ville vælgerne acceptere det? Næppe uden principfaste politikere til at forklare, at det var Danmarks andel.
Før vi rammer loftet for økonomisk-funktionel bæredygtighed, rammer vi et politisk solidaritetsloft. Ligesom når vi taler om dagpenge og efterløn. Men lad os da diskutere det! Spørgsmålet er ikke, om modtagelse af flygtninge – endsige hjælp i nærområderne, som alle taler så uforpligtende om – er udtryk for følelser eller realisme. Ligesom såkaldte realister udfordrer såkaldte humanister til at nævne et tal, kunne man modsat spørge: How low will you go? Hvor lidt må det koste?
I sidste ende handler diskussionen om retfærdighedsforståelser. Hvor meget vejer hensyn til landsmænd mod at sikre et minimum for verdens forfulgte, herunder ret til asyl? Og derefter om solidaritet: Hvad vil vi ofre? Det er ikke en barnlig, følelsesladet diskussion. Den handler om, hvem vi vil være som individer og nationalt fællesskab, som historiker og forfatter Michael Ignatieff har sagt i et interview i Weekendavisen. Den handler om den danske særegenhed, som nogle er så bange for at miste.
Per Mouritsen er professor i Statskundskab ved Aarhus Universitet. Han er forfatter til ’En plads i verden – Det moderne medborgerskab’, der udkom på Gyldendal 29. september




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",21.0,10. oktober 2015,"Riisagers partifælle Henrik Dahl skriver på Facebook om en venstrefløj, der er som børn, når den vil give asyl til alle."
1404,/debat/2015/11/drop-beroeringsangsten-aeresrelaterede-konflikter,Drop berøringsangsten i æresrelaterede konflikter,Halima El Abassi," I 2008 gik jeg fra den mand, jeg havde været gift med i 14 år. Det var min familie ikke indforstået med. Slet ikke, da der begyndte at gå rygter om, at jeg havde fundet en anden mand.
Det var et brud med familiens ære, og der stod jeg med tre børn og intet fundament under fødderne. Hvor skulle jeg gå hen? Hvad skulle jeg stille op med dødstruslerne, og hvordan kunne jeg genoprette et trygt og stabilt liv for mig og mine børn?
De færreste vidste dengang, hvad man stiller op med trusler på livet, der omhandler familiens ære.
Jeg måtte selv anvende mit netværk og venner, og min socialfaglige baggrund gjorde mig i stand til at håndtere den meget kaotiske situation. Det har kostet meget på alle planer. Derfor appellerer jeg til, at vi ikke svigter andre unge i samme situation.
Læs også: ’Vi er nødt til at tale lige ud af posen om, hvem der havner i æresrelaterede konflikter’
Æresrelaterede konflikter, trusler og æresdrab er stadig aktuelle i dagens samfund. Debattører, aktører og medier har fokus på problemstillingen, men bliver der gjort nok for de mennesker, der trodser deres familiers ære med livet som indsats? Er det nok, at vi taler og gentager os selv og opretholder en konsensus om, at vi gør vores bedste, og at æresrelaterede konflikter er et spørgsmål om kultur og ære, der er svære at gøre noget ved?
Vi har for nylig set to æresdrab i Tyskland, og her i Information kunne man i sidste uge læse om Nader, der har oprettet organisationen Ny Identitet for at hjælpe kvinder i såkaldte æresrelaterede konflikter (»Jeg ønsker ikke, at nogen skal gøre det, jeg gør«, den 29. oktober). Både politikere, myndigheder og indvandrermiljøet lader nemlig ofrene i stikken, siger han.
Men har Nader ret?
Jeg mener faktisk ikke, at politikere og myndigheder lader ofrene i stikken. Ikke i dag, hvor der både er en politisk strategi og flere institutioner, som aktivt arbejder med æresrelaterede konflikter.
Men vi kan og skal blive bedre i det daglige sociale arbejde!
Læs også: Kvinder i æreskonflikt føler sig svigtet af krisecentre
(Det med indvandrermiljøer, der svigter, er en helt anden diskussion. Her kræves der et kritisk selvblik og en holdningsændring i disse miljøer, Men det er ikke emnet for denne kronik).
Ihærdig indsats
Der er sket meget, siden dansk-pakistanske Ghazala Khan blev myrdet ved Slagelse Banegård i 2005.
Der er også sket meget, siden den dag jeg selv fik vendt mit liv på hovedet og stod alene. Jeg fik næsten ingen hjælp, og den hjælp, jeg fik, var ikke til megen nytte. Dengang eksisterede vigtige initiativer som rådgivningstjenesten Etnisk Ung ikke.
I dag bliver der faktisk gjort en ihærdig indsats for at hjælpe ofrene for æresrelateret vold, trusler og konflikter, og der findes mange rapporter, evalueringer og håndbøger på feltet. Med andre ord er der ikke mangel på tiltag på området, men selve kvaliteten af den hjælp, som tilbydes, skal diskuteres.
Jeg hører stadig om kvinder, der henvender sig til de sociale myndigheder og føler sig misforstået og ikke får den nødvendige hjælp. Det sker ofte i kommunerne. Alt for få socialarbejdere har det rette kendskab til æresrelaterede konflikter.
Læs også: De er ofre for deres familiers vold – og for venstrefløjens tavshed
Landsorganisation af Kvindekrisecentre (LOKK) og Etnisk Ung har over en længere periode oplevet en stigning i antallet af unge, der henvender sig, fordi kommunerne og lokale aktører ikke ved, hvordan de skal håndtere sagerne.
Både dansk, svensk og norsk forskning bekræfter da også, at professionelle synes, at området er vanskeligt. De er usikre på, hvilke metoder de skal benytte sig af. Der er stor usikkerhed om, hvordan æresrelaterede konflikter, vold og trusler overhovedet skal defineres.
De skandinaviske lande opererer med forskellige tilgange i arbejdet med æresrelateret vold, og der mangler en tydelig, praktisk anvendelig definition.
Æresrelateret vold er nemlig ikke nogen enkel og entydig størrelse. Ære er et spørgsmål om at opretholde familiens facade udadtil, mere end det handler om noget andet. På arabisk hedder det sharaf og betyder direkte oversat ’ære’ – en ære, som bæres af familien og kan brydes, hvis individet – eksempelvis mig – træder ved siden af.
»Folk snakker om dig på gaden,« fik jeg at vide dengang.
Udbredt etnocentrisme
Jeg ved, hvad det vil sige at stå på begge sider af bordet – både som én, der har prøvet det på egen krop, og som professionel. Og mange af mine kolleger synes, det er vanskelige sager, fordi de har svært ved at sætte sig ind i så alvorlig en problematik. Ofte føler de ikke, at de har den fornødne viden. Andre gange er de bange for at handle forkert eller for at blive kaldt racister. Tænk nu, hvis man blander sig unødigt i en families anliggender?
Det får konsekvenser lige meget, hvad man gør. Det skal man være indstillet på som socialarbejder. Den berøringsangst og uvidenhed fra de professionelle, som jeg selv oplevede tilbage i 2008, kan ingen i hvert fald være tjent med.
Læs også: Under familiens radar
Hvis man udelukkende anvender kulturelle og religiøse forklaringer i problemforståelsen af de unge, får man svært ved at analysere den sociale kontekst, som kan have afgørende betydning for deres aktuelle situation.
Der er en udbredt etnocentrisme på spil. Normer og værdier fra den danske kultur bliver brugt som målestok for at bedømme og forstå ’fremmede’ kulturer, og jeg ser en tendens til, at socialarbejdere sætter egen kultur og etnicitet i fokus i forhold til at bedømme andre kulturer ud fra graden af afvigelse fra denne norm.
Det fører til en indskrænkning af muligheder for en kvalificeret socialfaglig analyse af sociale problemer og dermed konstruktive indsatser for at fremme hjælpen til unge udsat for æresrelaterede konflikter og vold.
Det, der kan hæmme socialt arbejde med unge udsat for æresrelateret vold, er med andre ord en statisk kulturopfattelse, hvor ofrene for æresvold bliver kategoriseret som ’anderledes’. Disse kategoriseringer fører til fremmedgørelse af gruppen af unge udsat for æresrelateret vold. Overdrevne gensidige stereotyper hæmmer mødet mellem socialarbejdere og unge udsat for æresrelateret vold. De professionelle skal blive bedre til at forholde sig til den konkrete person, de står overfor.
Inviter til dialog
Vi er nødt til at gøre op med frygten for at italesætte tabuer. Som socialarbejdere er vi nødt til at finde modet og fortælle os selv, at disse sager er anderledes, men ikke mere anderledes, end at vi kan anvende vores faglighed.
Vi skal turde række hånden ud og invitere til dialog med de unge, deres familier og alle dem, som er i berøring med dette felt. Og vi skal blive bedre til at dele den ekspertviden, der er på området.
Jo flere, der ved noget om æresrelaterede konflikter, desto flere kan vi hjælpe. Der er faktisk masser af ekspertise på feltet. LOKK og Etnisk Ung kommer gerne og underviser, rådgiver og vejleder. Det er ikke længere ok at sige, at man ikke har viden på området.
Inspireret af min situation gennemførte Servicestyrelsen i 2008 og 2009 en undersøgelse af kommunernes beredskab i forhold til æresrelateret vold. Det viste sig, at kun to ud af landets 98 kommuner havde et beredskab i forhold til æresrelateret vold.
Jeg tror, at kommunerne i dag er meget mere bevidste om problemstillingen. Men tro mig, når jeg siger, at vi er nødt til at gøre mere, end vi gør i dag.
Det er ensomt, svært og dræbende at stå alene som ung uden den nødvendige forståelse og hjælp, når man er kommet i konflikt med sin familie og i værste fald bryder med dem på grund af trusler eller vold.
Halima El Abassi er lektor og socialrådgiver




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",8.0,4. november 2015,"Jeg hører stadig om kvinder, der henvender sig til de sociale myndigheder og føler sig misforstået og ikke får den nødvendige hjælp. Det sker ofte i kommunerne. Alt for få socialarbejdere har det rette kendskab til æresrelaterede konflikter."
12806,/debat/2011/01/laeserbreve-1,Læserbreve,Informations Webredaktion," En gang offer, altid offer
Gorm Petersen, Hornslet
Det er noget af en provokation at lade efterlønsreformen gå ud over de 51-56-årige. Det var præcis disse små ungdomsgenerationer, som i sin tid var de 'lig på bordet', der skulle til for at få indført efterlønnen.
Uforholdsmæssigt mange i den generation kom på grund af ungdomsarbejdsløsheden aldrig til at bruge deres uddannelse. Til gengæld har de gennem skat på dårligt lønnet arbejde bidraget til, at de yngre generationer takket være skattebetalt efterløn kunne få fodfæste på arbejdsmarkedet.
Da efterlønseffekten begyndte at slå igennem på arbejdsløshedstallene var deres uddannelser blevet forældede og arbejdsgiverne foretrak yngre, nyuddannede kandidater.
Og nu vil man gudhjælpemig også fratage dem muligheden for selv at få efterløn. Det er forhåbentlig kun ment som en provokation.
Fyrmesteren Krarup
Ole Ankjær Madsen, Randers
I Information 18. og 28. januar slår Søren Krarup til lyd for, at FN-konventioner - i dette tilfælde konventionen om statsløshed af 1961, tiltrådt af Danmark i 1977 - bør afskaffes, så dansk lov bliver enerådende.
De unge statsløse i Danmark er opvokset og i mange tilfælde født her. Deres nationale identitet er dansk, og får de ikke et dansk statsborgerskab, er de ikke blot statsløse, de er også identitetsløse. Deres forældre har måske en identitet med sig fra det land, de kommer fra, men de unge har ingen anden baggrund end den danske at hænge deres nationale identitet op på. Muligvis er deres danske identitet en smule anderledes end den autoriserede frikadelle og rødgrød med fløde-identitet, men dansk er den ikke desto mindre.
Disse unge burde pr. automatik få tildelt et statsborgerskab, når de fylder 18 år. At de skal ansøge og oven i købet udsættes for en indfødsretsprøve er en ydmygelse og en skændsel.
I stedet for at inkludere dem i vort samfund skubber vi dem fra os. Derved gør vi dem til et let bytte for bandeuvæsen og organisationer som Hizb ut-Tahrir, der ikke blot tilbyder fællesskab og identitet, men også mulighed for at få afløb for den vrede, som de - helt forståeligt - kommer til at føle mod det danske samfund.
Og om Krarups holdning til konventioner: Lad os dog melde os ud af FN, EU og alt muligt andet og bare lukke vore grænser og være os selv nok. Min bekymring i den anledning gælder ikke den øvrige verden. Den klarer sig nok uden os.
Jeg er ikke bekymret for, om Krarup får gennemført sine vilde ideer. Det er heldigvis helt usandsynligt. Men det bekymrer mig, at han med sine holdninger bærer ved til det bål, der forgifter forholdet for mennesker, som føler sig udelukket der, hvor de burde være velkomne.
Skatteskævhed
Hanne Wilian, Espergærde
Der var engang, hvor politik var en hjertesag for folk, der ønskede at være med til at skabe en mere rimelig - ikke retfærdig, bare rimelig verden.
Politikerne arbejdede og kæmpede for at få deres politiske synspunkter frem til folket. Vi vidste, hvem der var hvem. Vi vidste, hvad den enkelte stod for.
Det er længe siden. Villy Søvndal (SF) talte for et par år siden på et møde, jeg tror det var i Nærum. Jeg spurgte til beskatning af gevinster ved salg af bolig. For mig og mange andre, der overhovedet er i stand til at tænke ud over vores egen næsetip, er det indlysende uretfærdigt og urimeligt, at vi kan tjene penge alene ved, at tiden går. Villy svarede: »Jeg tjener faktisk rigtig mange penge på mit sommerhus på Fanø hver eneste nat, mens jeg sover.« Præcis sådan sagde han.
Siden meldte jeg mig ind i SF. Det holdt ikke længe. Bl.a. på grund af den betonmur, der var og er omkring boligværdi og beskatning.
Da også udlændingepolitikken løb helt af sporet, blev det lidt for meget. Jeg meldte  mig ud, netop inden udmeldelsesbølgen ramte partiet. De kan blive for små, politikerne. Det kan blive for sølle. Det kan blive for galt.
Fastholdelsestyranni
Dea Kudsk, København
Eksempler er der sikkert mere end nok af. Vi, der dropper ud af gymnasierne, er jo ikke en lille gruppe. Og jeg er da ked af, at jeg spildte så mange af regeringens penge på at tage 1. og 2. g uden at gøre 3. g færdig.
Jeg kan godt se, en fastholdelsesvejleder ville have været ganske smart. Vedkommende kunne da helt sikkert med lethed have overbevist mig om at klø på. Nej!
Jeg var fast besluttet. Gymnasiets og mit forhold var slut. Jeg skulle bare væk fra de smalle gange og de lumre klasselokaler, væk fra tankpasserpædagogik og uselvstændighed.
Nu er det to år siden, jeg fik nok. De fleste siger stadig, 'nej hvor er det da synd for dig, hvorfor blev du ikke bare færdig?' Svaret er, at jeg ville have sumpet mig igennem pensum. Jeg ville ikke være mødt op mere end højst nødvendigt. Jeg ville have skrevet så få og dårlige opgaver, at det ikke gav nogen mening for mig. Jeg var vant til at få karakterer over middel, det var en ond spiral der kørte mig nedad, dårlige karakterer førte endnu dårligere karakterer med sig og endnu mere modløshed.
Efter gymnasiet har jeg brugt et års tid på to forskellige produktionsskoler. Jeg synes, det er synd for mine klassekammerater fra gymnasiet, der er gået glip af den udvikling, man kan gennemgå på en produktionsskole. Jeg rejste et halvt år i Sydamerika, og pludselig gik det op for mig; hey, jeg er sgu klar til at komme i gang igen. Så nu gælder det hf-enkeltfag, og om halvandet år har jeg min eksamen, godt nok tre år senere, end det først var planlagt, men jeg føler hverken, at jeg eller regeringen har tabt noget som helst der.
En fastholdelsesvejleder og regeringens planer ville have gjort mig til et nedkørt menneske uden udsigter til at komme videre efter gymnasiet. Det er jo heller ikke så smart, vel?
Doven gør fed
Claus Hyldahl, speciallæge, Skodsborg
Så kom der endelig tal på det, som er åbenlyst for alle: Vi bliver bare federe og federe. Mange positive intentioner og tiltag har ikke kunnet knække fedmeudviklingen. Det er næppe viden eller muligheder, der savnes. Og der er ingen evidens for, at den danske befolkning bliver dummere og dummere. Så hvor ligger den forandring i vores levevis og samfund, som på 40 år har fordoblet forekomsten af fedme i landet?
Vi værner om vores frihed, men må af og til erkende, at friheden har en pris, som vi ikke vil og kan betale. De samfundsøkonomiske omkostninger ved overvægt overstiger 20 milliarder kroner om året - for ikke at tale om de personlige og sociale omkostninger, som kan være svære at gøre op i kroner og øre.
Vi snyder os selv, når vi tror, at viden, fornuft og muligheder kan dæmme op for de primitive drifter, som styrer vores hjerner. Vi er grådige og dovne af natur og designet til et liv, hvor der var knaphed på alt. I dag kvæles vi i overflod af kalorier, bekvemmelige hjælpemidler, tilbud og chancer. Hele vores marked har som mål konstant at trigge vores belønningscenter i hjernen.
Lige siden stenalderen har vi arbejdet på at indrette vores samfund så bekvemt som overhovedet muligt. Vi har fritaget kroppen fra kravet om ubehagelig anstrengelse.
Det er i den nydelses- og bekvemmelighedsfikserede samfundsstruktur, at problemet ligger. Det er først, når vi indser det og er villige til at skabe forandringer i kulturerne og strukturerne i skoler, institutioner, arbejdspladser, trafik m.m., at vi kan vende udviklingen. Som på så mange andre områder i vores samfund savnes også her politisk mod, kreativitet og vilje.
Ingen svage hos Sohn
Leopold Galicki, København
Ole Sohns (SF) længere indlæg om at mindske ulighed (27. januar), fortjener en særlig opmærksomhed. Han skriver om de ledige, sygemeldte, kontanthjælpsmodtagere, kort sagt den uensartede befolkningsgruppe, som af forskellige bestemte årsager har det tilfælles, at de modtager overførselsindkomster. Når de fleste andre politikere, både herhjemme og i udlandet, skriver om mennesker som er marginaliserede på arbejdsmarkedet, undgår de næsten aldrig at bruge tillægsordet 'svage'. Sohn bruger ikke en eneste gang adjektivet svag. Han opdeler ikke samfundet i de stærke og de svage, når emnet er overførselsindkomster eller andre emner på det sociale område.
Der ligger en bestemt opfattelse af samfundet bag opdelingen i svage og stærke. Jeg mener ikke, man skal tillægge dem, der bruger opdelingen, dårlige hensigter eller fascistoide holdninger. Alligevel skabes der hermed en ulighed. Den ulighed er humanistisk, for naturligvis skal vi, der er stærke, hjælpe de svage.
Humanistisk ulighed er en mental dimension, og den strider mod den opfattelse, at alle mennesker kan bidrage til samfundet, når der er nødvendige og anstændige forhold - når der er plads til alle.
Derfor er det stigmatiserende at betegne bestemte befolkningsgrupper som svage. Det forstærker den eksisterende socioøkonomiske ulighed.
Når Sohn undlader at gøre det, demonstrerer han, hvad han står for.
Økonomvits
Preben Hammer Jensen, Knivkær
Det er da morsomt, at vi skal høre 'førende økonomer' fortælle os om vejen ud af den økonomiske krise. Når man nu husker, hvor meget de kunne fortælle os om vejen ind.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,29. januar 2011,"Disse unge burde pr. automatik få tildelt et statsborgerskab, når de fylder 18 år. At de skal ansøge og oven i købet udsættes for en indfødsretsprøve er en ydmygelse og en skændsel."
8931,/debat/2012/10/paa-taersklen-postdemokratiske-tidsalder,På tærsklen til den postdemokratiske tidsalder,Brian Degn Mårtensson," Sommerens ’afsløringer’ af ualmindelig lav moral hos ledende aktører i og omkring den forhenværende borgerlige regering, samt i den medløbende presse, kan vel næppe overraske nogen, der fulgte med i de politiske processer i forrige årti. Det må jo efterhånden stå klart for alle, at det er selve demokratiet, der står på spil i disse år, og at noget må gøres, hvis det skal bevares.
Derfor er det afgørende, at dette principielle spørgsmål ikke fordrejes i partipolitisk fnidder, således at problemet søges hos VKO alene.
Ganske vist var det her, vi først så den antidemokratiske tendens i dansk sammenhæng, men der er ingen grund til at tro, at venstrefløjen skulle være immun over for smarte spinøvelser af tvivlsom moralsk karakter og regulært magtmisbrug.
VKO og demokratiet
Selvom det ikke er rart, og stadig politisk ømtåleligt, må vi dog se kritisk på vores nyere historie. F.eks. bør Thor Pedersens særdeles kreative brug af statistik og ’fakta’ stå i klar erindring og ligeledes Anders Fogh Rasmussens stensikre ’viden’ om Iraks operationaliserbare masseødelæggelsesvåben med den deraf følgende krigsdeltagelse som konsekvens. Når en sådan omgang med sandheden kombineres med totalitært flertalsvælde og mangel på kritiske medier, ophører demokratiet reelt, idet magten bliver fuldstændig, reelt uimodsagt og ikkekontrollerbar af offentligheden.
Problemet skyldes naturligvis også medierne, der helt har opgivet at være bindeled og kontrollant i den demokratiske proces.
Demokrati er besværligt
Får vi flere perioder under neototalitære spinregimer, er det usandsynligt, at et reelt demokrati kan genopstå. For hvor skulle drivkraften komme fra?
SSFR-regeringen har på fornemste vis illustreret, hvor vanskeligt samtalebaseret demokrati er i soundbite-journalistikkens tidsalder. Enhver dialog, ethvert kompromis og enhver justering udlægges som slinger, svaghed og løftebrud. Dén vare bliver svær at sælge på ny, medmindre vi som befolkning igen begynder at indse, at styreformens kvalitet netop ligger i disse mislyde.
Ganske vist kan de ytres mere eller mindre stilfuldt, men det er i denne urenhed, at folkestyret finder sin berettigelse. Demokrati er pr. definition besværligt, konfliktfyldt og kompliceret. Demokrati skal ikke være rent, kontraktbaseret og effektivt. Sådanne erkendelser glemte vi kollektivt i VKO-æraens antidemokratiske ørkenvandring, og det bliver svært at finde tilbage til dem, selvom den nuværende regering indledningsvis gjorde et hæderligt forsøg. Mister vi demokratiet under det nuværende pres, er det nok definitivt slut. Alle forudsætninger for en snarlig afslutning er til stede, idet fællesskabet (demos) hastigt eroderes, mens styret (krati) koncentreres om en lukket og manipulerende elite. Så måske bør vi så småt indstille os på et liv i en postdemokratisk tidsalder.
Konkurrence vs. dannelse
Noget af det første VKO i 00’erne fokuserede på var netop at fremtidssikre den antidemokratiske tendens, der blev indledt med valget af Fogh som formand for Venstre i 1998.
Eksempelvis blev skolepolitikken i flere omgange ændret i retning af test, præstationer og såkaldt faglighed, for derved at minimere pædagogikkens rettethed mod dannelse, demokrati og mennesket som sådan. Vigtigt – og kritisabelt – er det her, at SSFR-regeringen ikke har brudt med denne politik, men tværtimod fortsat den uden tøven.
Fremtidens borgere skal i denne optik være konkurrencedygtige individer, ikke selvstændigt tænkende mennesker i et forpligtende fællesskab. Forskningspolitisk var – og er – fokus tilsvarende på at bekæmpe ikkeerhvervsrettet forskning og eventuelle kritiske forskere. Folk, der stiller spørgsmål ved det bestående og magthaverne, er jo i denne optik mest af alt til besvær, og da slet ikke bidragende til et højt BNP.
Rationalet i denne magtudøvelse må være, at alle på lang sigt har bedst af en stabil forsyning af brød og skuespil, lave renter og realityshows. Selvom demokrati sikkert er både smukt og godt, er der ifølge opfattelsen ikke plads til forudsætningerne for det.
Demokrati er ideelt set et udtryk for menneskets mod til at bruge sin forstand. I vor tid er vi ved at være derhenne, hvor magten bedst kan begrundes i udsagn som ’mod til at styre’, idet alt, hvad der handler om omtanke og forstand må anses at høre fortiden til.
 
Brian Degn Mårtensson er forfatter, konsulent, redaktør og foredragsholder
",57.0,15. oktober 2012,"Fremtidens borgere skal i denne optik være konkurrencedygtige individer, ikke selvstændigt tænkende mennesker i et forpligtende fællesskab. Forskningspolitisk var – og er – fokus tilsvarende på at bekæmpe ikkeerhvervsrettet forskning og eventuelle kritiske forskere. Folk, der stiller spørgsmål ved det bestående og magthaverne, er jo i denne optik mest af alt til besvær, og da slet ikke bidragende til et højt BNP."
2183,/debat/2015/07/aldrig-rigtig-haengt-paa-hinanden,De har aldrig rigtig hængt på hinanden,Ditte Jensen," Hvordan mødte i hinanden?
Inger: »Det var en stor familiefest i Herning.«
Erik: »Det er noget specielt jo (Inger fniser), for Inger var min mors kusine. Jeg var lidt genert, så jeg gik ikke så langt (Erik smiler) …«
I: »Ej, men altså, allerførste gang vi så hinanden, var han otte år, og jeg var seks. Jeg kan ikke huske det, men det kan Erik.«
E: »Det var i 1932. Hun var også en flot pige dengang, lyshåret.«
I: »Faktisk med den samme frisure som nu (hun peger på sin hvide page). Jeg kan ikke huske Erik. Du siger, at du nogle gange har tænkt på mig …«
E: »Jo, det har jeg da …«
– Men hvornår forelskede i Jer?
I: »Flere år senere ... I 1944 kom jeg i huset hos Eriks moster og onkel.«
E: »Jeg hjalp med at vaske op (Inger fniser). Og det har jo hængt på mig siden.«
I: »Det er jo nok dig, der har været mere vild med mig end omvendt. Sådan var det.«
E: »Du var jo også temmelig genert.«
I: »Ja, jeg var også meget skeptisk. Jeg havde sådan et frihedsbegreb, jeg skulle ikke bindes, absolut ikke. Jeg har mange gange ønsket, at jeg ikke var så stiv og kold. Jeg kan huske, at du absolut ville have mig med på café, og det ville jeg også, men jeg var så stejl, at jeg sandelig ville betale. Jeg skulle ikke stå i gæld.«
E: »Hun var så afvisende.«
I: »Det var som om kæresteri ikke interesserede mig. Jeg læste jo dengang, og så var der en anden, der ville have mig.«
E: »Der var nok flere. Jeg kunne nemt være kommet for sent, for der kom jo én i vejen, som prøvede på …«
I: »Ja, det var i sidste øjeblik, for det var jo én, der friede til mig rent ud sagt …«
E: »Det var en bror til en af Ingers veninder ...«
I: » ... men så kom Erik og reddede mig, han sagde, at han ville have mig. Han turde gå ind i løvens hule. Så blev vi kærester.«
E: »Vi havde vel været kærester et års tid, da hun sagde: ’Nu må du være klar over, at jeg skal læse, så er der ikke tid til meget kæresteri’. Så jeg måtte rejse væk. Jeg tog til Sverige et år. Sådan var betingelserne.«
I: »Jeg havde lyst til at være sammen med mine studiekammerater, og så kunne jeg ikke klare, at skulle passe dig også. Det blev tit noget natteroderi, og jeg skulle have min søvn. Og så var det jo også en anden ting, moralen på seminariet var meget striks, hvis en pige blev gravid, var det ud.«
E: »Hendes veninder var jo så nervøse for, at jeg skulle finde en deroppe.«
I: »Du var da omgivet af nogle søde piger …«
E: »Javist så.«
I: »Men det er sjovt, for jeg var ikke nervøs, jeg tænkte, det stoler jeg da på.«
E: »Sådan har det altid været, vi har haft tillid til hinanden.«
I: »Og givet plads, hvis den ene havde lyst til at dyrke noget særligt. Du har interesseret dig umådelig meget for heste og hjemmeværnet, og så havde jeg jo børnene.«
E: »Vi har aldrig hængt på hinanden, ’skal du nu til det, og kan man ikke komme med?’ Vi har altid haft hver vores interesser.«
I: »Vi kunne gå sammen, og vi kunne gå hver for sig. Det tror jeg har været godt, så er der også nyt at fortælle.«
Inden for rammerne
– Vidste I, at det skulle være jer to?
I: »Ja.«
E: »Absolut, det kunne ikke være andre, og det har jo kunnet holde nu i 65 år, selv om man godt kunne tage nogle ture indimellem, det kan ikke undgås, men det har aldrig været derhenne, hvor vi har sagt, nu stopper det, for det her går ikke. Men det snakker vi da også om jævnligt, at det er fantastisk, at vi har fået lov til det. Det er en gave for os.«
I: »Det der med at gå fra hinanden, det eksisterede ikke. Det var ikke almindeligt. Men jeg ved da godt, at havde det været fuldstændig umuligt, og havde man ikke passet sammen, så var det noget andet. Det jeg står for, vil jeg jo ikke have, at der er nogen, som træder på eller ikke forstår, selv om det selvfølgelig skal være inden for de rammer.«
E: »Man kan samle appetit ude og spise hjemme (Inger griner).«
I: »Sådan har han sagt. Så er det jo også meget vigtigt, at man har humor med, det er mest Erik, der kommer med sådan nogen bemærkninger, og det har han altid gjort. Det har været godt.«
– Hvornår har I jeres forhold været mest udfordret?
I: »Du ville jo, at vi skulle giftes, og så skulle vi have en ejendom. Du skulle på landet. Du skulle have en ejendom. Det var svært økonomisk, og det påvirkede os. Man har ikke den glæde og den tryghed, når man ikke ved, om det skal gå, men det handler ikke om kærlighed. Vi har ikke brugt at skændes.«
E: »Nej, det har vi ikke.«
I: »Det ligger ikke til nogen af os. Men det var svært for os. Vi flyttede så mange gange, det var ikke rart, Erik var vant til det fra landbrugslivet, han syntes, det passede ham at flytte enten i maj eller november. Men jeg kan huske første gang. Vi ventede Anne-Marie, og jeg sad på dit skød og græd mine modige tårer, fordi jeg kunne forstå, at vi skulle flytte, og det var foretaget uden, jeg havde sagt ja. Men det måtte jo bare gå.«
E: »Vi har aldrig haft slagsmål af nogen slags.«
I: »Men selvfølgelig kan vi jo godt sige, at vi har lidt, det var hårdt, og i dag var man jo nok rendt for længe siden.«
–Når I siger, I ikke skændes, betyder det så, at I aldrig har gjort hinanden kede af det eller vrede?
I: »Du bryder dig jo nok ikke om, at jeg kommer ind på det, vel? Men han forbød mig at køre bil. Jeg har ikke kørekort.«
E: »Det var der ikke råd til …«
I: »For det første var der ikke råd til det, men da vi fik råd, måtte jeg heller ikke.«
E: »Men det har heller ikke været medvirkende til, at vi havde store slagsmål ...«
I: »Men et kørekort ville jeg gerne have haft. Men jeg tror også, han var noget nervøs for, at jeg ikke kunne lære det.«
E: »Jeg var nervøs, det kan jeg garantere …«
I: »Ja, og det er fuldstændig fjollet. Men sådan noget har vi snakket om uden at blive vrede på hinanden. Men det var tosset.«
E: »Men det har jo også været tænkt som en beskyttelse fra min side …«
I: »Og han havde det lidt med at nedgøre mig der, med at jeg ikke kunne lære at køre …«
E: »Men jeg prøvede jo alle de undskyldninger, jeg kunne …«
I: »Og det synes jeg … Skal du have mere kaffe?«
E: »Ja, tak.«
I: »Det var et problem, synes jeg, jeg var gal.«
E: »Det var ikke sådan noget, der sad dybt …«
I: »Det siger du, men jeg var jo ked af det. Men det kunne jo ikke nytte noget. Jeg har heller ikke været den, der blev ved med at koge suppe på sådan noget. Men det kan godt være, at hvis den ene part ikke vil bøje sig efter sådan nogle tåbelige ting, så kan det da godt blive vanskeligt.«
E: »Hvis ikke vi havde været, som vi er, så kunne det have været en årsag til, at det ikke var gået så godt. Det kunne det.«
I: »Det er ikke sådan, at han har sagt nej til alting. Jeg sagde en gang til ham: ’Når jeg bliver gammel, så vil jeg have en væv, for det kan jeg godt få glæde af’. Og halvanden måned efter stod væven der. Men når et ungt par gifter sig, skal de ikke tro, det er lutter lagkage, det er det jo ikke. Det har vi også sagt til vores børn. Man skal regne med økonomien, man skal regne med sygdom, men det er jo om at løse opgaven, og det har vi hele tiden gjort sammen.«
E: »Javist da.«
God tone
– Hvad kræver det, at have et velfungerende forhold?
I: »Det er meget vigtigt, hvordan man tiltaler hinanden, at man har en god tone. Det er noget af det værste ved de skænderier, man hører i tv, hvordan de bruger forfærdelige ord.«
E: »Det nedværdiger jo folk i høj grad.«
I: »Vi har også været åbne over for hinanden og har kunnet tale ud om problemerne, og så synes jeg også, at vi har vægtet højt, at man føler, man holder af hinanden. Vi har tillid til hinanden Der har ikke været sidespring, ingen udefrakommende, der kom ind og udfordrede forholdet. Det kan ikke undgås, at der blandt de mennesker, man møder, er mange, man synes om. Men man skal bare kunne klare at sige nej.«
– I sidder og holder i hånd, hvad betyder den fysiske nærhed?
E: »Alt faktisk, synes jeg.«
I: »Det, synes jeg, hører med, at man kan mærke hinanden.«
E: »Hver morgen, når vi har spist morgenmad, så har hun to minutter på mit skød.«
I: »Vi har jo hver vores værelse, det har vi haft i mange år, fordi Erik var meget opmærksom på lyde, jeg har altid bare kunne sove, men Erik kunne ikke have mine lyde.«
E: »Nej.«
I: »Man skal huske, at når man er omkring 90 år begge to, så kan man ikke længere så godt rent kropsligt. Men det har vi jo til fælles, vi er lige skravlede begge to. Men det er jo en biting, fordi vi begge er friske i hovedet.«
E: »Det er det da.«
– Når I nu har levet et helt liv sammen, hvordan forholder I Jer så til døden?
I: »Der er det jo også lidt komisk. Som vi både kan snakke om og grine af, synes Erik, at vi skal dø samtidig, hvis det kan lade sig gøre, men det vil jeg ikke. Hvis du dør, vil jeg da godt leve lidt, det ville ikke genere mig, tror jeg. Det bryder han sig ikke om.«
E: »Det kan man ikke undgå at tale om.«
– Hvis I skal give de unge par et råd med på vejen?
I: »Der skal altså vilje til, jeg siger, at det er en viljesakt. Man skal ville, at det går, og i de tilfælde, hvor man er uenige, må man nogen gange se bort fra uenigheden.«
E: »Der er det med tosomhed, at man skal være enige om, at dét her ikke skal vælte.«
Inger og Erik Søgaard har arbejdet som henholdsvis lærerinde og konsulent i landbruget, har fire børn og har lige haft krondiamantbryllup (65 år)




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",5.0,10. juli 2015,E: »Det var der ikke råd til …«
3934,/debat/leder/2014/10/individuelt-forfulgte,De individuelt forfulgte,Christian Jensen," Mens verden indstiller sig på et årelangt syrisk flygtningeproblem, arbejder Danmark ufortrødent videre med midlertidige løsninger. Så sent som i går rettede FN’s flygtningeorganisation UNHCR her i avisen en realismens appel i forhold til flygtningesituationen i landene omkring Syrien: »Alle erkender, at den her indsats ikke bliver kortvarig,« sagde talsmand Ariane Rummery.
I Danmark er appellen muligvis hørt, men den er foreløbig ignoreret. Herhjemme arbejder regeringen – og Justitsministeriet – videre med det lovudkast, der skal sikre, at flygtninge fra lande som netop Syrien skal sendes hjem efter 12 måneder.
Men ikke alene går grundlaget for regeringens asylstramninger stik imod krigens realiteter. De hviler tillige på et fejlagtigt grundlag.
Helle Thorning-Schmidt (S) efterlod ellers ingen tvivl tidligere på måneden i sin åbningstale i Folketinget. Regeringen vil stramme asylreglerne af hensyn til økonomisk pressede kommuner og fyldte asylcentre.
»Vi vil sende flygtninge hjem igen, når de værste uroligheder er overstået. Det, synes jeg, er både ordentligt og rimeligt,« sagde Helle Thorning-Schmidt.
Derfor vil »regeringen vil stramme reglerne« således, at flygtninge fra blandt andet Syrien i en periode på netop 12 måneder afskære flygtningene fra at blive familiesammenført – typisk med deres børn.
Helle Thorning-Schmidts udlægning af ordentlighed og rimelighed skabte imidlertid vrede langt ind i de radikales folketingsgruppe og langt ud i partiets bagland. Paradoksalt nok var det partiets nyslåede formand, Morten Østergaard, der i weekenden tog fat i det tæppe, der efterhånden er revet væk under regerings asylpolitik.
Stramningerne er slet ikke så stramme, som statsministeren giver udtryk for, fastslog Morten Østergaard i Morgenavisen Jyllands-Posten. Langt størstedelen af de syriske flygtninge er nemlig individuelt forfulgte efter FN’s Flygtningekonvention, og for dem gælder stramningerne ikke.
Af de i alt 1.382 syriske flygtninge, der i 2013 fik asyl i Danmark, var således 1.046 individuelt forfulgte, og den tendens er ifølge Politiken den samme i 2014.
De oplysninger er ikke blot en underminering af statsministerens udlægning. Det er en direkte undsigelse af forhenværende justitsminister Karen Hækkerup (S), der i en pressemeddelelse den 19. september oplyste, at »størstedelen af asylansøgerne ikke er individuelt forfulgte«.
Jo, det er de faktisk. Det er en ærlig sag at tage fejl, men det er en alvorligere synd at forsøge at skjule sine fejl. Men i ly af natten har medarbejdere i Justitsministeriet rettet Karen Hækkerups citat til, så det stemmer overens med den virkelighed, ministeriet hele tiden må have været bekendt med. Uden nærmere anmærkninger hedder det i en tilrettet version af den selvsamme pressemeddelelse fra den 19. september, at »en væsentlig del« og ikke »størstedelen«.
I sig selv er det en ganske alvorlig sag, som kun bliver endnu mere grotesk af, at Justitsministeriet i går valgte at rette den tilrettede version tilbage til den oprindelige ordlyd. Vi kan ikke have et Justitsministerium, der uden videre begår noget, der mest af alt minder om historieforfalskning, for at redde en tidligere ministeren ud af suppedasen.
Som ny justitsminister nøjes Mette Frederiksen foreløbig med at fastslå, at Danmark fremdeles vil leve op til flygtningekonventionen. Tak for den forsikring!
Helle Thorning-Schmidt fastholder til gengæld, at regeringen skam strammer asylpolitikken betydeligt, selv om hun er temmelig alene med den udlægning. Tilbage står Helle Thorning-Schmidt med en buldrende retorik og en temmelig tom politik.
Det siger mest af alt noget om, hvor meget Helle Thorning-Schmidt frygter, at den borgerlige opposition i den forestående valgkamp vil kunne klandre regeringen for blødsødenhed på udlændinge- og asylpolitikken. Så hellere stramme udlægningen af stramningerne til ukendelighed og se stort på realiteterne i de egne, hvor flygtningene flygter fra.
Det er en ærlig sag at gå ned med en politik, man tror på og forfægter. Knapt så kønt er det at fastholde en politik, enhver kan se føres på skrømt.
",0.0,22. oktober 2014,"Stramningerne er slet ikke så stramme, som statsministeren giver udtryk for, fastslog Morten Østergaard i Morgenavisen Jyllands-Posten. Langt størstedelen af de syriske flygtninge er nemlig individuelt forfulgte efter FN’s Flygtningekonvention, og for dem gælder stramningerne ikke."
5747,/debat/leder/2014/01/danske-forbindelse,Den danske forbindelse,Christian Jensen," 
Det er vor tids største anslag mod den tillid og de frihedsrettigheder, de vestlige demokratier hviler på. Uge efter uge, måned efter måned oprulles nye afsløringer af USA’s spionage og masseovervågning af telekommunikation og internettrafik over hele verden.

	De seneste år har budt på flere opsigtsvækkende overvågnings- og spionagehistorier, end verden fik indsigt i under Den Kolde Krig. Amerikanske borgere bliver masseovervåget på internettet. Demokratiske institutioner i EU og FN bliver tappet. Regeringsledere som kansler Angela Merkel er aflyttet. Vestlige efterretningstjenester har udleveret overvågning af egne borgere til NSA (National Security Agency).

I dag bringer vi historien til Danmark. Efter måneders research kan vi via whistlebloweren Edward Snowden som det første danske medie fremlægge oplysninger fra det amerikanske NSA-overvågningsprogram.

	Der er tale om en kategori af fortrolige efterretninger, som præsident Barack Obama gentagne gange har advaret mod at offentliggøre. Men efter vores opfattelse bringer oplysningerne hverken nationers eller personers sikkerhed i fare. Til gengæld kompromitterer de Obamas hidtidige forklaringer og rejser nye spørgsmål til statsminister Helle Thorning-Schmidt (S).

Først Barack Obama: Den amerikanske præsident har igen og igen retfærdiggjort NSA’s overvågningsprogrammer med samme argument: De overvåger os for at beskytte os mod terrorisme. Meget kan siges om COP15-forhandlingerne i København i december 2009, men et relevant mål for NSA’s globale terrorbekæmpelse kan konferencen næppe kaldes.

	Alligevel kan Information i dag godtgøre, at NSA misbrugte nationernes fælles bestræbelse på at indgå en global klimaaftale til overvågning af forhandlingsparterne. Ifølge et af de lækkede dokumenter, der i flere passager er klassificeret »tophemmeligt«, vil NSA »forsyne beslutningstagere med enestående, betimelige og værdifulde indblik i nøglelandenes forberedelser og mål for konferencen«.

	På topmødets første dag forsikres det i NSA-dokumentet, at tjenesten gennemfører overvågning. Om og hvordan det sker, viser dokumenterne ikke, og vi ved ikke om andre lande havde lignende planer. Til gengæld fremgår det, at USA længe inden COP15 var klædt overordentlig godt på med fortrolige oplysninger. NSA havde således tilvejebragt »forhåndsdetaljer om det danske forslag og deres bestræbelser på at søsætte en ’redningsplan’ for at redde COP15«, som det hedder i et af dokumenterne.

	Spionagen har således givet Barack Obama en enestående position i de forhandlinger, der som bekendt endte i noget, alle andre end amerikanerne betragtede som en fiasko. Siden COP15 er der spekuleret i, at USA som verdens næststørste CO2-udleder havde en særlig interesse i et sammenbrud. Hvis det er tilfældet, havde Barack Obama alle forudsætninger for at sætte sin egen vilje igennem på bekostning af den verden, hvis nødvendige – og gensidige – tillid NSA var rede til at kompromittere.

Dernæst Helle Thorning-Schmidt: Den danske statsminister har igen og igen sagt, at »vi har ikke grund til at tro, at der er foregået ulovlige efterretningsaktiviteter mod Danmark eller danske interesser«.

	Nu kan vi jo ikke vide, hvad statsministeren ’har grund til at tro’, og hvad hun reelt ved. Men efter dagens afsløring er det vanskeligt ikke længere at tro, at der faktisk er ’foregået efterretningsaktiviteter mod danske interesser’. Og det er næppe lovligt.

	Det stemmer dårligt overens med, at den amerikanske ambassadør i Danmark, Rufus Gifford, forleden i Deadline på DR2 fastslog: »Alt, hvad vi gør i Danmark, er koordineret med danskerne og med tanke på danske interesser.«

	I lyset af de oplysninger, Information i dag fremlægger, må hans udsagn anses for enten løgnagtigt eller fremsat i god tro, hvilket i begge tilfælde efterlader Helle Thorning-Schmidt med et forklaringsproblem.

NSA-dokumentet undergraver den særlige danske tendens til at tillægge USA de reneste motiver og kun gode gerninger. Dokumenterne viser med al tydelighed et eklatant tillidsbrud, nemlig at amerikanerne lod aflytning til fremme af egne interesser gå forud for den for kloden afgørende klimaaftale. Det er den virkelighed, Barack Obama og Helle Thorning-Schmidt nu må forholde sig til. Gode forklaringer udbedes.

cj
",13.0,30. januar 2014,"	De seneste år har budt på flere opsigtsvækkende overvågnings- og spionagehistorier, end verden fik indsigt i under Den Kolde Krig. Amerikanske borgere bliver masseovervåget på internettet. Demokratiske institutioner i EU og FN bliver tappet. Regeringsledere som kansler Angela Merkel er aflyttet. Vestlige efterretningstjenester har udleveret overvågning af egne borgere til NSA (National Security Agency)."
7387,/debat/2013/05/laeserbreve,Læserbreve,," 
	Drab kan ikke gradbøjes

Else Hammerich, Hellerup

	Venstre og Konservative kommer i Information den 28. Maj med to slående argumenter for at tage dansk statsborgerskab fra de ’hellige krigere’, der tager til Syrien for at kæmpe i borgerkrigen.

	Jan E. Jørgensen (V) udtaler, at »det er specielt, at danske statsborgere drager til fjerne hjørner af kloden for at kæmpe i mystiske krige«, mens Tom Behnke (K) siger at, »det er et problem, at der i Danmark er nogle, som er så ekstremistiske, at de drager ud for at deltage i krigshandlinger«.

	Tankevækkende ord efter danske troppers deltagelse i tre krige siden 2001.

	Jamen det er noget helt andet, vil svaret sikkert være. Ja, naturligvis. Bortset fra det fælles: At slå mennesker ihjel for at opnå politiske mål.

	 

	Sober analyse efterspørges

Steffen Hahnemann, Tønder

	Lasse Ellegaard argumenterer i lederen d. 27. maj for at indsætte en amerikansk-russisk fredsstyrke i Syrien for, at »adskille skabhalsene og retsforfølge kriminelle på begge sider« med henblik på at få sat Assad og hans regime »fra bestillingen«.

	Som læser savner man i stedet en sober journalistisk analyse af optrækket til den syriske krise. Eksempelvis USA’s mangeårige forsøg på at komme Syriens regering til livs – herunder de massive sanktioner mod landet i forbindelse med de falske anklager mod Syrien for mordet på den tidligere libanesiske premierminister Rafiq Hariri. Det meget tidlige amerikanske engagement på oprørernes side – eksempelvis Obamas udtalelse allerede i sommeren 2011, om at »Assad må gå«.

	Og herudover den uafladelige opmuntring til oprørerne om at holde ud, blandt andet ved oprettelsen af ’Syriens venner’ efter forsøget på at benytte FN blev blokeret af Rusland og Kina.

	Man kunne få mistanke om, at Det Arabiske Forår ikke alle steder opstod spontant. Vi må inderligt håbe, at oprøret denne gang ikke – som i 1949 (Syrien), 1951-52 (Iran), 1956 (Syrien), 1960 (Syrien) og 1963 (Irak) – er iværksat af CIA, Mossad og MI5.

	 

	Almen praksis mindre attraktiv

Astrid Schmedes og Maria Åhlander Olsen, Studerendes Almen Medicinske Selskab

	I Studerendes Almen Medicinske Selskab brænder vi for specialet almen medicin og planlægger at uddanne os til praktiserende læger.

	Almen praksis i Danmark er en unik sektor, hvor læge-patient-forholdet er i fokus. Et forhold, som er kendetegnet ved tillid og ydmyghed mellem to mennesker, der er eksperter på hvert sit: patienten på sine symptomer, lægen på det faglige. Patienten bestemmer dagsordenen, sammen finder de løsningen. Det er disse elementer, vi er tiltrukket af.

	Sundhedsminister Astrid Krags (SF) lovforslag griber med kontrol, mistillid og detailstyring ind i de praktiserende lægers arbejdsdag. Sundhedsministeren giver endda sig selv myndighed til at regulere og påføre almen praksis flere opgaver til enhver tid. Dette anfægter de praktiserende lægers moral og faglighed og vil komme til at betyde mindre tid til hver patient.

	Som formentlig fremtidige praktiserende læger støtter vi PLO i dens kritik af sundhedsministerens forslag. Regeringen gør almen praksis mindre attraktiv.

	Hvis lovforslaget bliver vedtaget, vil det afskrække unge læger fra at uddanne sig til praktiserende læger, hvilket på længere sigt vil få store konsekvenser for hele den danske befolkning.

	 

	Idéhistorisk smutter

Axel Jensen, Hasselager

	Jørgen Carlsen skriver i klummen den 31. maj, at Jens Christian Skou er Danmarks eneste nulevende nobelpristager. Dermed overseer han Ben Mottelson, der i 1975 fik Nobelprisen sammen med Aage Bohr.

	Ben Mottelson er født i Chicago i 1926, og blev dansk statsborger i 1971. Dermed var han dansker, da han modtog prisen, og lever altså endnu.

	 

	Meningen bag Løkkes volapyk

Elvir Pelesevic, København

	Partiet Venstres gamle slogan ’Venstre ved du, hvor du har’ må efterhånden være godt nedslidt og ubrugeligt. Den sidste smule af troværdighed er fordampet ud af partiets politiske agenda, som hviler på skiftende holdninger og brudte løfter frem for et målrettet politisk projekt.

	Eksempelvis er helhedsskolen og aktivitetstimerne ikke længere i høj kurs hos Venstre. Og takket være Venstres stemmer, er det blevet dyrere at være dansker til trods for, at partiet tidligere annoncerede noget andet. Hvis man ikke vidste bedre, skulle man tro, at Venstre var et af regeringspartierne.

	At Venstre har svært ved at definere sig selv og rydde op i et hav af selvmodsigelser, bevidner Lars Løkke Rasmussens (V) seneste indholdsløse og komiske redegørelse for partiets evindelige kursskifte, hvor han vader i holdninger og standpunkter.

	Løkkes volapyk skal ses i lyset af, at Venstres politik tager udgangspunkt i meningsmålingerne og folkestemningen.

	Idet denne form for lurepasserpolitik indtil videre har appelleret til vælgerne, giver Venstres slingrekurs jo en meget god mening.

	 

	Ondskabens ideologi?

Dennis Baggers Laursen, Brøndby

	Anders Samuelsen (LA) har tidligere udtalt, at socialismen er ondskabens ideologi. Et citat, der kom op igen i søndagens udgave af DR2-programmet ’På den anden side’.

	Anders Samuelsen underbygger sin påstand med den sædvanlige floskel om, hvordan socialismen udartede sig i Østeuropa, i Nordkorea m.fl. Måske Anders Samuelsen skulle sætte sig ind i de helt grundlæggende elementer ved socialismen, som ligestilling, frihed og broderskab?

	Er det ligestilling, når borgerne i DDR var henvist til supermarkeder med ringe fødevarer, mens partitoppen havde adgang til eksklusive dollarbutikker, med vestlige varer? Er det frihed, når ’politiske fjender’ i Nordkorea, deres børn og børnebørn, lider i lejre, der mest minder om nazisternes KZ-lejre? Er det broderskab, når maoisterne tævede og stak deres venner, familier og lærere under kulturrevolutionen?

	Mener Anders Samuelsen, at man er noget, bare fordi, man kalder sig det? Nazisterne kaldte sig også socialister. Betyder det, at man kan stille socialister til ansvar for Holocaust? Er socialismen virkelig ondskabens ideologi?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,1. juni 2013,"Astrid Schmedes og Maria Åhlander Olsen, Studerendes Almen Medicinske Selskab"
13125,/debat/leder/2010/12/fusk-fusk,Fusk over fusk,Informations Webredaktion," USA har meddelt en 'skuffelse' over det egyptiske parlamentsvalg. Men tag ikke fejl: Den 82-årige præsident Hosni Mubaraks parlamentariske gummistempler i NPD har ikke 'skuffet' ved at vinde valget. Kun ved, at valgsejren blev endnu mere farceagtig end normalt, da det nationaldemokratiske parti tog ca. 90 pct. af mandaterne. Intet andet parti på planeten har klaret at vinde så absolut tre årtier i træk og stadig kalde sig demokratisk.
De muslimske brødre, der stillede op som 'uafhængige', og det gamle liberale Wafd-parti, der grundlagde egyptisk demokrati i 1918, har taget konsekvensen og meldt fra til næste valgrunde denne søndag, hvor 27 'brødre' skulle ud i omvalg. Desuden har Wafd annulleret de to mandater, partiet vandt i første runde sidste søndag.
Det videre perspektiv i Mubaraks valgsvindel - fusk er for pænt et ord - rækker ud over Nilen. Jordans islamister boykottede det nylige parlamentsvalg, hvorfor kong Abdullah II nu kan styre med et komfortabelt flertal af kongetro beduiner, selv om de jordanske palæstinensere udgør 60 pct. af kongens stemmeberettigede undersåtter.
I det lys er den amerikanske 'skuffelse' forståelig. For ved at afstå fra en 'demokratisk' proces udstiller de egyptiske og jordanske islamister og liberale ikke bare hulheden i deres respektive 'demokratier', men også Vestens militære og finansielle støtte til de 'moderate' arabiske autokratier som f.eks. Saudi-Arabien. For de lokale befolkninger er det stedse mere tydeligt, at vi i Vesten har accepteret det gamle Lenin-diktum om, at 'tillid er godt, men kontrol er bedre', når det gælder arabiske regimers demokratiopfattelse.
For skønt velopdragne vesterlændinge gerne havde set et gennemsigtigt egyptisk valg - hvor de muslimske brødre ville få pladser, men næppe i stort tal, for så populære er de heller ikke - vil hverken USA eller EU foretage sig noget. Og Egypten vil fortsat modtage milliarder af dollar i amerikansk bistand. Ræsonnementet er, at 'stabilitet' er trods alt bedre end ægte medbestemmelse.
e.
",0.0,3. december 2010," USA har meddelt en 'skuffelse' over det egyptiske parlamentsvalg. Men tag ikke fejl: Den 82-årige præsident Hosni Mubaraks parlamentariske gummistempler i NPD har ikke 'skuffet' ved at vinde valget. Kun ved, at valgsejren blev endnu mere farceagtig end normalt, da det nationaldemokratiske parti tog ca. 90 pct. af mandaterne. Intet andet parti på planeten har klaret at vinde så absolut tre årtier i træk og stadig kalde sig demokratisk."
8041,/debat/leder/2013/02/su-svar-udbedes,S.U. – svar udbedes,Mette-Line Thorup," Det er værd at bemærke, hvilken retorik ubehagelige beslutninger iklædes. Statsminister Helle Thorning-Schmidt (S) var særligt glad for ordet ’generøs’ om Statens Uddannelsesstøtte, da hun på sit ugentlige pressemøde præsenterede nedskæringer i og ændringer af SU’en. Staten deler altså milde gaver ud til landets studerende – for milde, forstås.
Men det er også værd at bemærke, at det gør staten af én bestemt grund: At Danmark via en massiv og nyttig samfundsinvestering i uddannelse har skabt solid grobund for en arbejdsstyrke med et højt uddannelsesniveau til gavn for samfundet og udviklingen af den velfærd, alle samfundsborgere nyder godt af. At støtten nu ligefrem anses for overmåde gavmild over for den enkelte studerende afhænger mere af, at riget ifølge stats- og uddannelsesministeren fattes penge. Derfor må de studerende tage ansvar og bøde med to milliarder til fælleskassen.
Men statsministeren har ret. De varslede ændringer får regeringen efter al sandsynlighed igennem Folketinget med de borgerlige – partierne gør anskrig om løftebrud, men har længe ønsket sig SU’ens skalp i bæltet. Men beskæringerne er ikke et grundstød mod støtteformen. Og de bebudede tiltag med beskæringer af fjumreår og cafépenge, tvungne eksaminer, maks. to sabbatår, opgør med SU-ryttere på ungdomsuddannelserne og en mindre regulering af satserne vil formentlig betyde mere bureaukrati, men nogen lukket dør i hovedet på de dårligt socialt stillede eller social massegrav vil SU-reformen ikke være.
Det er i forvejen middelklassens privilegerede børn med livsindtægter over gennemsnittet, der i høj grad befolker den højere videns hellige haller. Og der vil fortsat være tale om en omvendt Robin Hood i særklasse – en økonomisk omfordeling fra de fattige til de riges lommer.
Uddannelsesminister Morten Østergaard (R) lagde selv hovedet på blokken ved sin præsentation af SU-reformen: Reformen vil efter regeringens opfattelse skabe grundlag for, at flere kan få en uddannelse i fremtiden, og at flere vil gennemføre på normeret tid med tilhørende gevinst for statskassen.
Om Østergaards hoved kommer til at rulle, hvis den målsætning om at skabe den bedst uddannede generation nogensinde ikke opfyldes, er nok tvivlsomt. Om de studerende rent faktisk vil ændre adfærd, hvis de får færre muligheder for svinkeærinder, er lige så usikkert som den økonomiske gevinst ved reformen.
Det bliver nu også op til universiteterne at sørge for at få de studerende endnu hurtigere gennem studierne. Østergaard stiller yderligere krav om 3,7 måneders reduceret studietid, før der udbetales gennemførelsesbonus. Men det er ikke urimeligt, at de universiteter, der har indvilliget i at øge optaget, også sørger for at hjælpe især de uddannelsesfremmede, syge eller socialt udfordrede studerende – som studenterorganisationerne hævder vil blive ramt af krav om højere studieaktivitet og tvungne eksaminer – igennem uddannelsen.
Det forstemmende ved regeringens SU-reform er således ikke de besparelser og effektiviseringer, Østergaard løftede sløret for i Uddannelsesministeriet i går. Det kritisable er, at der kun var det. At regeringen har sat kikkerten for det øje, der først og fremmest leder efter milliarder i en 2020-plan. Vinduet var der til en offensiv fra SRSF, som kunne have tilbageført besparelserne til kvalitetsløft på uddannelserne i stedet for at foregøgle de studerende, at de får et job, når deres SU-kroner går til at forbedre erhvervslivets konkurrenceevne – for hvem ved, om de penge ikke ender i aktionærernes lommer i stedet?
Endelig er det en svag regering, der kun tør slå hårdt økonomisk ned på dem, der som kontanthjælpsmodtagerne, førtidspensionisterne og fleksjobberne ikke kan slå igen.
Hvor er modet til at skabe fornyet social mobilitet i et land, hvor den social skævhed gennem de seneste årtier er cementeret i uddannelsessystemet? For eksempel ved at bruge SU-besparelserne på de trængte erhvervsuddannelser? Kort og godt: Hvor er det fremsynede politiske projekt for en regering, der selv har gjort uddannelse, uddannelse, uddannelse til den platform, der skal løfte Danmark ind i fremtiden?
Svar Udbedes.
",10.0,20. februar 2013,"Endelig er det en svag regering, der kun tør slå hårdt økonomisk ned på dem, der som kontanthjælpsmodtagerne, førtidspensionisterne og fleksjobberne ikke kan slå igen."
1234,/debat/2015/11/hvornaar-stopper-aarelange-negligering-tolkefaget,Hvornår stopper den årelange negligering af tolkefaget?,Morten Sodemann," I slutningen af oktober offentliggjorde Translatørforeningen en rapport om lægers og advokaters oplevelser med tolke. Konklusionen: Tolkningen er mildest talt mangelfuld.
Undersøgelsen baserede sig på et mindre udvalg af ansatte i sundhedsvæsenet og retsvæsenet, men efterfølgende var der nok af blodtørstige kommentarer fra læger, advokater og politikere: Tolkene taler det »forkerte sprog«, deres »brølere« er forargelige, lød reaktionerne. Visse dommere mente sågar, at »tolke selv har brug for tolk«, og advokater forstod ikke, »hvad tolkene siger«.
Undersøgelsen rammer med sin fordomsfulde tilgang imidlertid ved siden af de centrale problemer, og den tvivlsomme metode bag undersøgelsen blev siden kritiseret af DR’s Detektor.
Ingen kan være uenige i, at tolke skal certificeres og dygtiggøre sig, men det er i myndighedernes og de professionelles årelange negligering af områdets betydning, der er skyld i de fejl, der opstår. Og det gør de først og fremmest, fordi:
Der i mange situationer slet ikke anvendes tolk – i en stor undersøgelse af tolkning i sundhedsvæsenet fandt man, at én ud af tre flygtninge med sprogbarrierer havde oplevet en alvorlig samtale med det offentlige uden den nødvendige tolkning.
Eller fordi:
De sundhedsprofessionelle mangler kompetencer til at tale med patienter gennem tolk.
Simple midler
Gennem vores arbejde på Indvandrermedicinsk Klinik på Odense Universitetshospital oplever vi mange tolkede samtaler på andre afdelinger, i retssale og i kommunerne, og det klareste kvalitetsproblem er, at læger, advokater og socialrådgivere er famlende i tolkede samtaler. Manglende erfaring gør læger nervøse, og de forsøger at styre tolkenes oversættelse på en måde, som forstyrrer og ødelægger samtalen for tolkene.
Læs også: Fagfolk dumper landets tolke
I en stor undersøgelse fra Institut for Menneskerettigheder svarede 50 procent af lægerne i øvrigt, at de mangler undervisning i tolkede samtaler, som de finder svære.
På tolkeområdet er sundheds- og retsvæsenet altså med til at skabe sine egne problemer. Og tolkes kvalitet kan langt hen ad vejen øges med simple midler som regionerne og retsvæsenet passende kunne starte med.
I Norge er der et simpelt nationalt tolkesystem, hvor der kun anvendes tolke, som er godkendt inden for optagelseskravene, og de inddeles i kompetenceniveauer. I Region Syddanmark er et videotolkesystem gennemtestet. Det er effektivt og styrker kvaliteten. Og Justitsministeriet kender det, men har ikke taget det i anvendelse. Politikere og regioner har altså ignoreret de oplagte løsninger og vælger at skyde på tolkes kvalitet i stedet.
Men hvis patienter, klienter eller anklagede ikke er velinformerede, så er det lægen, dommeren og sagsbehandleren, der har ansvaret – ikke tolken. Læger skal altid sikre sig, at patienter forstår, hvad der bliver talt om – det forsømmes i 50 procent af tilfældene, når der er tolk til stede.
Tvetydig situation
Der klages i Translatørforeningens rapport over, at tolke ikke taler det rigtige sprog, men tolken taler det sprog, der er bedt om. Dem, der bestiller tolkene til sygehuse, domstole og kommuner, har et professionelt ansvar for, at der bestilles korrekt tolk – få ved eksempelvis, at der findes over otte forskellige kurdiske dialekter.
Et andet centralt problem, som slet ikke er berørt i undersøgelsen, er, at tolke ofte først tilkaldes, når der er en påvist en betydelig og problematisk sprogbarriere (det vil sige, at der allerede har været et kommunikationsproblem). Eller de bliver tilkaldet, når det offentlige har et klart behov for at håndhæve love, få løst en fastlåst situation eller have beskrevet en plan (retssag, før operation, kræftdiagnose, rehabiliteringssamtale i kommunen). Det er altså først, når der er skabt en stresset situation med store mængder kompliceret information, uklare omfattende konsekvenser, ophobede frustrationer eller eskalerende konflikter, at vi tilkalder en tolk.
Tolken træder ind i en allerede etableret tvetydig situation, som de ofte ikke bliver briefet om, men som de forventes at løse. Det er meget bekvemt at give tolken skylden for en uretfærdig dom, en utilfredsstillende samtale med sagsbehandleren eller et kuldsejlet patientforløb, der som udgangspunkt er skabt netop af manglende tolkeanvendelse.
Det mindste ansvar
Det er helt klart, at tolke skal have et vist fagsprog – men hvor skulle de lære det? Der er ingen kurser i sundhedskompetencer eller jura for tolke, heller ikke på sproguddannelserne. Vi har oplevet samtaler med certificerede universitetsuddannede tolke, der savnede et basalt fagligt ordforråd og samtidig talte et sprog, der var for kompliceret til patienterne.
Regionerne har et stort medansvar for, at tolke mangler fagspecifik viden. De har ikke villet betale for at tolke får sundhedskompetencer gennem kurser.
Indvandrermedicinsk Klinik på Odense Universitetshospital har gratis – i fritiden – undervist tolkene i Region Syddanmarks tolkebureau. Regionerne kunne have kopieret modellen fra Region Syddanmark med ét tolkebureau, der efter udbud leverer alle tolke til sundhedsvæsenet. I Hovedstaden er der 12 til 15 tolkebureauer.
Det er ansvarsforflygtigelse, og en bekymrende mangel på indsigt, at læger, advokater, fagforeningsformænd og sygehusejere så energisk enes om at skyde skylden på tolkene, der har det mindste ansvar. Det er myndigheders opportune ansvarsfraskrivelse, der er brøleren. Det handler ikke om, at tolke har brug for tolke.
Morten Sodemann er professor ved Indvandrermedicinsk Klinik, Odense Universitetshospital




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",6.0,30. november 2015,"Indvandrermedicinsk Klinik på Odense Universitetshospital har gratis – i fritiden – undervist tolkene i Region Syddanmarks tolkebureau. Regionerne kunne have kopieret modellen fra Region Syddanmark med ét tolkebureau, der efter udbud leverer alle tolke til sundhedsvæsenet. I Hovedstaden er der 12 til 15 tolkebureauer."
9355,/debat/2012/08/usa-religionen-traengt-defensiven,I USA bliver religionen nu trængt i defensiven,Jerry A. Coyne," Siden Richard Dawkins’ Illusionen om Gud og Sam Harris’ Troens fallit udkom i 2007, har amerikanske læsere haft en umættelig litterær appetit på ateistiske værker. Nye bøger som David Nioses Nonbeliver Nation og Victor J. Stengers God and the Folly of Faith er blevet bestsellere på at udstille religionens faldgruber.
Samtidig opæder videnskaben stadig flere guddommelige forklaringer og erstatter dem med naturalistiske og materielle. Det er allerede længe siden, at evolutionslæren tog en ordentlig bid, og senest har hjerneforskningen ikke været i stand til at finde nogen evidens for sjæle, ånder eller noget andet spøgelse i den klump grå materie, vi har bag kranieskallen. Vores forståelse af universets tilblivelse forudsætter ikke længere antagelsen af en skaber. Nu kan videnskaben sågar føre moralens oprindelse tilbage til biologien. Og selv om ateister stadig er genstand for ringeagt hos flertallet, og en erklæret ateistisk præsidentkandidat endnu er utænkelig, er USA’s hurtigst voksende tro i dag ikke-troen. Ifølge Niose er næsten hver femte amerikaner i dag ateist eller agnostiker – i 2004 var det kun hver tiende.
Troen opgiver dog ikke uden kamp. Talrige andre bøger angriber ’de nye ateister’ og dæmoniserer dem som arrogante, teologisk uvidende og skingre. Centralt i denne ’kulturkrig’ står netop spørgsmålet om videnskaben. I stedet for at være fjender eller bare konkurrenter hævdes det, at videnskab og religion er kompatible venner, der kan leve i fredelig sameksistens, eftersom de er optaget af at finde helt forskellige slags sandheder.
Som videnskabsmand og tidligere troende må jeg kategorisk afvise tilnærmelsen. Videnskab og tro er fundamentalt uforenelige, af samme grund som irrationalitet og rationalitet er uforenelige. De er vidt forskellige former for mentale orienteringsmønstre. Og kun det ene af dem – videnskaben – er rustet til at finde den virkelige sandhed.
»Men«, lyder indvendingen: »Videnskab og religion må da være kompatible. Trods alt er nogle forskere religiøse.« Var ophavsmanden til den i dag alment accepterede Big Bang-teori måske ikke den dybt troende belgiske munk Georges Lemaîre? Jovist, men at der findes religiøse forskere eller religiøse mennesker, der accepterer videnskaben, beviser ikke, at de to discipliner er forenelige. Det viser blot, at visse mennesker er i stand til at rumme modstridende opfattelser i hovedet på samme tid.
Videnskab fungerer i kraft af beviser og fornuft, og tvivlen er den højeste autoritet. Ingen konstateringer anses for ’sande’ – et begreb, som altid er foreløbigt – medmindre de kan gentages og bekræftes af andre. Vi forskere spørger altid os selv: »Hvordan kan jeg finde ud af, om jeg tager fejl?« Som evolutionsbiolog kan jeg således forestille mig snesevis af potentielle observationer – for eksempel af et 1 milliard år gammelt abefossil – der ville overbevise mig om, at evolutionsteorien måtte forkastes eller underkastes en omfattende revision.
Videnskaben kan selvfølgelig udmærket tage fejl. Teorien om kontinentaldrift blev for eksempel latterliggjort i forskermiljøer i årevis. Men i sidste ende bliver videnskabens metoder retfærdiggjort ved dens succeser. Uden videnskaben ville vi alle leve kortere, mere elendige og mere sygdomsbefængte liv.
Men hvad så med religionen? Religion bringer utvivlsomt ’sjælelig lindring’ og ansporer mange til at gøre gode gerninger (og andre til at flyve fly ind i bygninger). Den tilbyder også et transcendentalt fundament for nogle af de samme moralske sandheder, som ateister anerkender. Men hjælper dette os til en bedre forståelse af vores verden eller vores univers? Næppe. Bemærk, at næsten alle religioner fremsætter specifikke påstande om verden, der involverer spørgsmål såsom eksistensen af mirakler, bønhørte bønner, helgenbedrifter, guddommelige helbredelser, jomfrufødsler, bebudelser og opstandelser.
Tro som dyd eller synd
Disse faktuelle påstande, hvis sandhed er en del af det fundament, som troen hviler på, synes at bringe religionen inden for det videnskabelige undersøgelsesområde. Men snarere end at angive gode grunde eller fremlægge empirisk evidens til støtte for dem bygger troen alene på åbenbaringer, dogmer og autoritet. Som Hebræerbrevet 11:01 umisforståeligt fastslår: »Tro er fast tillid til det, der håbes på, overbevisning om det, der ikke ses.«
Af denne tankegang udspringer det største problem med religiøse ’sandheder’: Der er ingen som helst måde, hvorpå vi kan bekræfte dem. Jeg har aldrig mødt en kristen, der var i stand til at fortælle mig, hvilke observationer af universet, der ville kun få ham til at opgive sin tro på Gud og Jesus. (Jeg ville have troet, at Holocaust kunne gøre det, men det var tilsyneladende ikke nok.) Der findes ingen rædsel så stor, ingen mængde ondskab i verden, som en sand troende ikke kan rationalisere væk i overensstemmelse med dogmet om den kærlige Gud. Det er den ultimative måde at narre sig selv på. Men hvordan kan man være sikker på, at man har ret, når man ikke kan angive noget kriterium for, hvornår man tager fejl?
Denne tilgang til at forstå verden er fælles for alle religioner og resulterer derfor uundgåeligt i, at forskellige trosretninger abonnerer på helt inkompatible ’sandheder’ om verden. Mange kristne tror, at hvis de ikke accepterer Jesus som frelser, vil de brænde i helvede for evigt. Muslimer ser anderledes på det: Det er tværtimod dem, der opfatter Jesus som Guds søn, der kommer til at stege. Jøderne ser Jesus som en profet, men ikke messias. Hvilken tro, om nogen, er den rette? Da der ikke er nogen måde at få afgjort den slags på, er religionerne gang på gang gerådet i voldsom uenighed med religiøse krige og forfølgelse til følge.
I modsætning til de religiøse gemytters uforsonlighed kunne det aldrig falde forskere ind at myrde hinanden på grund af stridigheder om emner såsom kontinentaldrift. Vi har bedre måder at løse vores uoverensstemmelser på. Der findes ingen katolsk videnskab, ingen hinduistisk videnskab, ingen muslimsk videnskab: Der findes alene videnskab, en multikulturel søgen efter sandheden. Forskellen mellem videnskab og tro kan derfor i al sin enkelthed opsummeres således: I religion er tro en dyd, i videnskaben er den en synd.
Foregiver vi, at tro og videnskab er ligeværdige måder at finde sandheden på, udhuler vi ikke blot vores sandhedsbegreb. Vi giver også religionen en ufortjent myndighed, der ikke gør verden nogen gavn. For det er lige præcis troens vished om, at den har et greb om sandheden kombineret med dens manglende evne til rent faktisk at finde sandheden, der skaber dårligdomme såsom undertrykkelse af kvinder og bøsser, modstand mod stamcelleforskning og aktiv dødshjælp, angreb på videnskaben, nægtelse af prævention som middel til fødselskontrol og forebyggelse af aids, seksuel undertrykkelse – og selvfølgelig alle mulige krige, selvmordsbomber og religiøse forfølgelser.
Enhver udvikling til det bedre – og ikke bare videnskabelige fremskridt – bliver meget lettere, når vi frigør os fra religiøse dogmer. Og tænk på, hvor meget klarere vores briller ville være uden overtroens tåge.
 
Jerry A. Coyne er professor ved Institut for Økologi og Evolution på University of Chicago. Hans seneste bog er ’Why Evolution is True’
© Jerry A. Coyne og Information Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",137.0,16. august 2012,"Foregiver vi, at tro og videnskab er ligeværdige måder at finde sandheden på, udhuler vi ikke blot vores sandhedsbegreb. Vi giver også religionen en ufortjent myndighed, der ikke gør verden nogen gavn. For det er lige præcis troens vished om, at den har et greb om sandheden kombineret med dens manglende evne til rent faktisk at finde sandheden, der skaber dårligdomme såsom undertrykkelse af kvinder og bøsser, modstand mod stamcelleforskning og aktiv dødshjælp, angreb på videnskaben, nægtelse af prævention som middel til fødselskontrol og forebyggelse af aids, seksuel undertrykkelse – og selvfølgelig alle mulige krige, selvmordsbomber og religiøse forfølgelser."
6893,/debat/2013/08/genudsendelser-sundhedsfremmende,Genudsendelser er sundhedsfremmende,Lasse Jensen," 
	Der var et vittigt læserbrev i Flensborg Avis forleden. Ivar Rasmussen fra Sønderborg bidrog til det årligt tilbagevendende agurketidsbrok over DR’s genudsendelser med et forslag om, at DR blot genudsendte tidligere års programmer om Tour de France »Der er jo ingen forskel fra år til år, Bjarne Riis med flere siger det samme eller ingenting, og det gælder i øvrigt også de mange cykelryttere, der bliver interviewet.«

	Det er forståeligt, at DR står for skud år efter år. Genudsendelses-frekvensen kædes sammen med licensen. Det spiller tilsyneladende en afgørende rolle, hvilken slags penge vi betaler for genudsendelserne. Licensen er ren tvang, og det medfører større forventninger og krav til DR end til andre kanaler. Det til trods for at vi også betaler en slags licens (den kaldes kabelafgift), hvis vi vil se public service-stationen TV 2, og at vi tosser, der gerne vil se en hel masse andre kanaler betaler en pris langt højere end licensen for det.

	Faktisk er der ikke mange tv-kanaler, der går ram forbi, når det gælder genudsendelsesproblematikken. TV 2’s hovedkanal genudsender (næsten) lige så meget som DR. Nogle af de kommercielle kanaler genudsender i lange baner. Nogle af genudsendelserne camoufleres som temaer, hvor man det meste af en dag (eller en aften/nat) kan være råseer og se ni afsnit i træk af TheSimpsons, Depotjægerne eller Små og store synder. Et forsøg på et modtræk mod Netflix, hvor man kan sidde i dagevis og se samtlige afsnit af Sopranos eller Breaking Bad. Det vist sig at være en ganske god forretning at få folk som mig til at betale 79 kroner om måneden, så vi kan hygge os i timevis med en masse gamle programmer.

	Jeg tilstår gerne, at jeg elsker genudsendelser. De er et tilbud om, at se (eller gense) programmer, som jeg ikke fik set, da de blev sendt første gang. Hvad angår nogle af serierne – Taggart, for eksempel – er der tale om et tilbud af stort format. Flertallet af seere under 40 var for unge til at se dem, da de blev sendt første gang ...

	Som radiovært er jeg stærkt tilfreds med, at mit program genudsendes flere gange. Hvis ikke det gjorde det, ville lyttertallet blive mere end halveret. Streaming, on-demand og podcast kan langtfra kompensere for det lyttertab, som et ophør af genudsendelserne ville betyde.

	Genudsendelser er en nødvendighed. Hvis alt tv-indhold – især om sommeren, hvor vi ser meget mindre tv – skulle være førstegangsudsendelser (og helst egenproducerede førstegangsudsendelser), ville samtlige ejere af en tv-kanal gå fallit. Eller blive tvunget til at hæve abonnementsprisen, reklameprisen eller licensen. Radio 24syvs hovedproblem er kravet om, at 90 pct. af programtimerne skal være egenproducerede førstegangsudsendelser. Ingen kanaler – ud over de nyheds- eller musikbaserede – har kapacitet til at fylde hele programfladen med egenproduktion.

	Denne sommers traditionelle mediebrok over genudsendelser blev tilført et nyt element, da DR’s brugerambassadør Jacob Mollerup helt berettiget kritiserede DR for at ignorere sine egne etiske retningslinjer ved ikke at forsyne genudsendelserne med det obligatoriske (G) – og ved at klippe gamle programmer sammen og præsentere dem som nye. Mediedirektør Gitte Rabøl, som er et åbent og venligt menneske, forklarede til BT, at der ikke er tale om snyd, men teknik: Når man klipper et gammelt program sammen til et nyt, får det et nyt nummer, og så er det nyt, og computerne registrerer det som nyt. Sådan. Så må vi jo håbe, at vi seere oplever det, vi ser, på samme måde, som computere registrerer tal. Det er næppe tilfældet.

	Uanset den årligt tilbagevendende sommersurhed over genudsendelserne, er de kommet for at blive. Heldigvis, for forskere ved universitetet i Buffalo i USA har konstateret, at genudsendelser er sundhedsfremmende. Når du genkender dagens afsnit af yndlingsserien, ved du præcis, hvornår punch-linen kommer, og hvem morderen er. Det giver hjernen ro til at genvinde selvkontrol og viljestyrke. »Man anstrenger sig ikke for at kontrollere tanker og handlinger, og man genopbygger sit energiniveau,« siger en Jaye Derrick fra universitetet ifølge livescience.com.

	Drop surheden, dæmp vreden. Hæv dit energiniveau, genudsendelser er ikke blot en nødvendighed. De er også sundhedsfremmende!

Lasse Jensen er mediejournalist og vært på P1-programmet ’Mennesker og Medier’
",11.0,14. august 2013,"	Denne sommers traditionelle mediebrok over genudsendelser blev tilført et nyt element, da DR’s brugerambassadør Jacob Mollerup helt berettiget kritiserede DR for at ignorere sine egne etiske retningslinjer ved ikke at forsyne genudsendelserne med det obligatoriske (G) – og ved at klippe gamle programmer sammen og præsentere dem som nye. Mediedirektør Gitte Rabøl, som er et åbent og venligt menneske, forklarede til BT, at der ikke er tale om snyd, men teknik: Når man klipper et gammelt program sammen til et nyt, får det et nyt nummer, og så er det nyt, og computerne registrerer det som nyt. Sådan. Så må vi jo håbe, at vi seere oplever det, vi ser, på samme måde, som computere registrerer tal. Det er næppe tilfældet."
11768,/debat/2011/07/begynder-foelelse-selvtilstraekkelighed,Det begynder med en følelse af selvtilstrækkelighed,Bent H. Jørgensen," Fra 1980 til 1991 gik Jugoslavien i opløsning, hvilket resulterede i en blodig og traumatisk krig. Mange af de tendenser eller årsager, som medførte opløsningen af Jugoslavien, kan komme til at ske igen, og det er derfor værd at se nærmere på, hvilke tendenser det drejer sig om. Den første årsag var, at begejstringen over at være jugoslav langsomt, men sikkert mindskedes. Eller rettere sagt var det at være jugoslav forbundet med den kommunistiske ideologi. Da denne mistede sin tiltrækningskraft gennem 1980'erne, formåede den jugoslaviske politiske elite ikke at skabe en ikke-kommunistisk jugoslavisk ideologi og identitet.
Modsætninger kom derfor til at fremstå mellem en kommunistisk jugoslavisk ideologi og de forskellige folks borgerlige nationalisme. Der opstod en besynderlig blanding af begejstring for markedsøkonomi og for de forskellige folks historiske og nationale egenart. En blanding af liberal økonomisk og national konservativ tænkning.
Den anden årsag var, at det jugoslaviske folk skabte en trist dobbelthed i synet på de andre folk i Jugoslavien. På den ene side opfattede de enkelte folk, at de var de andre folk overlegne, men på den anden side truede eller forhindrede de andre folk de enkelte folk i at udvikle sig rigtigt. F.eks. mente slovenerne og kroaterne, at de var mere udviklede end resten af Jugoslavien, og at de betalte en uforholdsmæssig stor del af landets udgifter.
Nogle af dem mente, at fællesskabet med de andre sydslaviske folk forhindrede dem i at udvikle sig nationalt og økonomisk i samarbejde med resten af Europa, hvor de så sig selv som hørende hjemme. Serberne følte selv, at de som det mest talrige folk burde have en førerposition, men at de betalte store ofre til det jugoslaviske fællesskab, fordi der blev taget for mange hensyn til landets mindretal.
Især situationen i Kosovo skabte en antimuslimsk hetz, hvilket var lidt besynderligt i et land med kommunistisk ideologi, som burde hylde den internationale socialisme. Både i medierne og på læreanstalter opstod historier om, at Kosovo-albanerne stod bag mange overgreb mod den serbiske befolkning. I langt de fleste tilfælde var der tale om det rene opspind.
Sikkerheden truet?
Denne hetz medførte ikke voldelige overfald på muslimer, så længe som den jugoslaviske stat var stærk, men da den blev svagere, retfærdiggjorde og tilvænnede hetzen befolkningen til at foretage voldelige overfald på muslimer. Fra at være medborgere i et land blev de forvandlet til en befolkningsgruppe, der udgjorde en så stor fare, at det retfærdiggjorde drab på dem.
Dobbeltheden med overlegenhed og trussel i synet på de andre folk fik ikke kun triste konsekvenser for samarbejdet mellem de jugoslaviske folk. Den fik også triste konsekvenser for alle de mennesker, ligegyldigt om de f.eks. var serbere eller kroatere, som ikke ville sætte modsætninger op imellem de jugoslaviske folk. Folk, som mente, at problemerne i Jugoslavien ikke skyldtes de andre, men skulle og kunne løses i fællesskab, blev udsat for voldsom forfølgelse.
Jugoslavien er interessant, fordi man kan tyde nogle af de samme tendenser her i landet og i andre EU-lande, som brød frem i Jugoslavien fra 1980- 1991.
Den ene tendens handler om EU. Det må stå klart for enhver, at en række EU-lande har store økonomiske problemer. Visse forhold udfordrer økonomierne, det være sig befolkningernes sammensætning, globaliseringen og udfasning af arbejdspladser, indvandringen, miljøproblemer og den finansielle krise. Det er også tydeligt, at EU har været dårlige til at løse disse udfordringer.
Derfor er der opstået en stemning omkring, at EU er skyld i problemerne, og at de enkelte lande kan løse deres problemer bedre ved at stå udenfor. Denne EU-skepsis har også præget den danske debat, hvor regeringspartierne har nedtonet deres EU-begejstring af hensyn til Dansk Folkeparti. Sagen om grænsebommene har sat tingene på spidsen. Dansk Folkeparti har skabt en stemning om, at en bestemt form for kriminalitet hjemmerøverier begået af bander fra østlandene er steget meget de seneste år, og at dette problem kan løses ved, at vi sætter grænsebomme op.
Det vigtigste ved grænsebommesagen er, at vi med dem sender et signal til os selv og resten af Europa, som handler om, at vi mener, at vores problemer kommer udefra. At nogle folk i EU truer vores sikkerhed. Når så repræsentanter fra dette fællesskab, som vi har tilsluttet os frivilligt, kritiserer vores bomme, bliver vi fornærmede. Vi ved godt, hvad der er bedst for Danmark, og det skal andre ikke komme og blande sig i. Vi er de andre overlegne, men EU's politikernes bedreviden truer vores sikkerhed.
Os og de alle andre
De mange problemer angående euroen har også skabt en følelse af, at EU og euroen er et kunstigt skabt fænomen, som ikke er i stand til at løse de påtrængende problemer. Det er ligefrem blevet populært at spå om euroens snarlige død. Hvad der kommer bagefter bekymrer tilsyneladende de færreste. Heller ikke om EU-landenes økonomiske integration, som har fundet sted siden 1950'erne, vil stoppe, og nationalstaterne vil genopstå.
Ligheden mellem den manglende opbakning til Jugoslaviens kommunistiske ideologi og euroskepsisen er slående. Lige så slående er sammenligningen af diskussionerne om danske værdier og danskhed, som har været ført gennem 00'erne. Der er ikke i sig selv noget galt i at diskutere nationale og kulturelle værdier, men i Danmark er det tydeligt, at diskussionerne bliver brugt til at ekskludere anderledes tænkende og handlende.
Først er det især den muslimske befolkning, der dagligt må høre på, at de er årsag til alverdens ulykker. Endnu er den danske stat og retssikkerheden så stærk, at denne hetz ikke har resulteret i racistiske overfald i en større skala, men det er desværre ikke sikkert, at det bliver ved med at gå sådan.
Det er imidlertid ikke kun muslimer, der bliver udsat for eksklusion. Nu er det tyskerne og EU, der bliver beskrevet som nogle bedrevidende fjolser, der blander sig i vore indre anliggender. Hetzen går også ud over alle de mennesker, der mener, at danskerne ikke er et udvalgt overlegent folkefærd, der bliver truet af indre fjender muslimer og ydre fjender EU. Disse mennesker, der mener, at vi alle er lige, uanset om vi er danskere eller ej, og at der findes gode og dårlige mennesker blandt alle folk. Som mener, at løsningen af problemer skal ske i et samarbejde med andre folk og lande, som det derfor gælder om at have et godt forhold til. Dem, der ikke deltager i mytedannelser om, at vore problemer skyldes de andre. I går gik det ud over Marlene Wind, i morgen går det sikkert ud over en anden.
Guddommelig danskhed
Nationalisterne i Jugoslavien var utrolig gode til at forklare, at problemerne skyldtes de andre. Denne myte medførte, at den føderale regering, der skulle løse problemerne inden for fællesskabets rammer, blev tømt for vilje og legitimitet. Efterhånden troede og håbede ingen på, at den kunne løse problemerne. Når den ikke kunne løse problemerne, kunne man forsvare sin udtræden af fællesskabet, hvilket Slovenien og Kroatien gjorde i løbet af 1991.
Hvis den danske dobbelthed med at føle sig overlegen, men truet udvikler sig, kan man frygte for Danmarks deltagelse i fællesskaber. Internationalt vil det betyde et farvel til EU og måske FN, som vi heller ikke vil rette os efter. Nationalt vil Danmark forvandle sig fra at være et land, der omfatter alle borgere inden for et afgrænset geo-grafisk område, til kun at omfatte mennesker, der lever op til nogle bestemte normer og værdier. Disse bliver bestemt af en lille flok politikere fra højrefløjen, der vil føre 'krig' mod indre og ydre fjender af den guddommelige danskhed.
I Jugoslavien var der som sagt folk, der gik imod den nationalistiske krigsretorik og ideologi, men de vågnede for sent til at forhindre katastrofen. Jeg vil håbe, at den danske og europæiske ikke-nationalistiske fløj vil vågne op, før en katastrofe af jugoslaviske dimensioner vil bryde ud. At håbe på eller arbejde på EU og euroens sammenbrud er farligt, for vi ved ikke, hvad der kommer efter euroen og EU.
 
Bent H. Jørgensen er gymnasielærer




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",21.0,1. august 2011," Fra 1980 til 1991 gik Jugoslavien i opløsning, hvilket resulterede i en blodig og traumatisk krig. Mange af de tendenser eller årsager, som medførte opløsningen af Jugoslavien, kan komme til at ske igen, og det er derfor værd at se nærmere på, hvilke tendenser det drejer sig om. Den første årsag var, at begejstringen over at være jugoslav langsomt, men sikkert mindskedes. Eller rettere sagt var det at være jugoslav forbundet med den kommunistiske ideologi. Da denne mistede sin tiltrækningskraft gennem 1980'erne, formåede den jugoslaviske politiske elite ikke at skabe en ikke-kommunistisk jugoslavisk ideologi og identitet."
3588,/debat/2014/12/laeserbreve-14,Læserbreve,Informations Debatredaktion," Tyrkiet er kontrastfyldt
Søren A.C. Stenbøg, København
I januar flyttede jeg hjem fra Istanbul. Siden er Tyrkiet kommet i hele verdens søgelys. I de danske medier har flere politikere og meningsdannere anlagt en meget hård tone over for Tyrkiet. Men det glemmes, at Tyrkiet på godt og ondt er kontrasternes land.
På den ene side fortjener den tyrkiske regering kritik, når det kommer til korruption, menneskerettighedsbrud, kvindesyn, militære underhåndsafter og i højeste grad, når det kommer til modarbejdelsen af de kurdiske militser.
Undertrykkelsen af kurderne har stået på, ligeså lang tid republikken har eksisteret. Også da Tyrkiet var Vestens forlængede arm under Den Kolde Krig.
På den anden side må kritikken heller ikke kamme over. For Tyrkiet er også en land med en enorm ungdomsgeneration, som gerne vil Europa. Og den skal ikke skal skubbes væk. Ej heller skal den endnu større gruppe af tyrkere, der bare gerne vil leve i fred og ro med deres tro, gøres til Vestens ideologiske fjender.
Tyrkiet bliver nok aldrig en humanitær stormagt. Men man må ikke glemme kontrasterne, og at det er et land fanget mellem to kontinenter.
Større børne- check til unge
Fridtjof Stidsen, hoved-bestyrelsesmedlem for Kristendemokraterne
Kristendemokraterne vil styrke unges mulighed for at stifte familie tidligere. Derfor vil vi give dobbelt børnecheck til unge forældre under 30 år. At man er studerende og dermed typisk er på SU, skal ikke være en hindring for at få børn. Dette tiltag er der mange gode grunde til. Der fødes for få børn i Danmark. Det er biologisk lettere at få børn, når man er 25 år frem for 35 år, især som førstegangsfødende.
De unge er fysisk bedre rustet til opgaven. Antallet af fertilitetsbehandlinger vil falde, behandlinger, som har store menneskelige og økonomiske omkostninger.
Med sådan et tiltag vil erhvervslivet i højere grad også kunne forvente, at flere kvinder har fået deres børn, når de for alvor træder ind på arbejdsmarkedet.
Vi har mere end to køn
Adnan Al-Adhami, Roskilde
Hver eneste gang man har et ærinde på toilettet, bliver man stillet over for et valg: Er du mand eller kvinde? Et valg, mange træffer uden at tænke nærmere over det. Men der er nogle borgere, som ikke identificerer sig med denne skarpe kønsopdeling.
Vi definerer vores køn ud fra kulturelle omstændigheder, ikke blot biologiske. Det kan skyldes, at deres biologiske og oplevede køn ikke stemmer overens; at de hverken føler sig som mand eller kvinde; eller at de er transkønnet. Og det er et hårdt signal at sende den minoritet, når det eneste alternativ, vi har at tilbyde, er et handicaptoilet. Et signal, der ikke er ønskværdigt i et land, der bryster sig af at være ligestillingens forkæmper. Offentlige og private institutioner burde overveje at indføre kønsneutrale toiletter.
Selvfølgelig er der andre og større udfordringer i verden at tage sig af end kønsneutrale toiletter. Men vi bør ikke negligere udfordringen af den grund, især ikke når en undersøgelse fra 2009 foretaget af analysecentret CASA, viser, at cirka en procent af den danske befolkning, svarende til 56.000 mennesker, er transkønnede. Disse mennesker har muligvis ikke følt sig repræsenteret af den stringente opdeling af toiletter, som både ekskluderer og marginaliserer.
Men debatten om segregering af kønnene skal ikke kun forenkles til et spørgsmål om kønsneutrale toiletter. Det bør ses på alle socialiseringsaspekter, lige fra kønsopdelte børnefødselsdage til herre- og kvindefrokoster. Mennesket er mere end blot et køn.
Naturen taber til motorveje
Ellen Odgaard, Ry
Det kører her i Jylland. Snart er der en gennemgående motorvej fra Aarhus til Herning og længere ude i fremtiden en motorvej fra Holstebro til Vejle og fra Århus til Viborg – ud over motorvej E45. Og minsandten om man ikke også vil have en tredje motorvej i Jylland i nærheden af den gamle Hærvej, der kommer til at køre igennem smukke bakker og dale.
Der kører ikke mange biler på de nye motorveje – i hvert fald ikke i de 20 timer af døgnet, hvor det ikke er myldretid. Myldretidstrafik er præget af pendlere og en stor del af dem har mulighed for, at flytte over i kollektiv transport, hvis den vel at mærke bliver opgraderet med stabilitet og hyppighed. Gør man ikke det, vil biltrafikken øges, hvilket hidtil er blevet løst med endnu flere motorveje.
Nogle mennesker mener, at motorveje giver vækst i udkantsområderne. Det tror man vist ikke på i Nordjylland eller Lolland, der i mange år har været præget af minusvækst på trods af motorveje.
De store tabere i dette motorvejsorgie er naturen og landskabet, som bliver pløjet igennem med højt støjniveau. For slet ikke at tale om de mennesker, der uheldigvis får en motorvej i baghaven.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,9. december 2014,"Tyrkiet bliver nok aldrig en humanitær stormagt. Men man må ikke glemme kontrasterne, og at det er et land fanget mellem to kontinenter."
1591,/debat/2015/10/danmark-hoejrenationale-mindste-kaempe-stemmerne,I Danmark skal de højrenationale i det mindste kæmpe for stemmerne,Göran Adamson," KRONIK – Fire ting er værd at notere om integrationsdebatten, som den forløber i Sverige og Danmark – her eksemplificeret ved det debatprogram, der blev samsendt i begge lande den 17. september med Clement Kjersgaard og Kristine Hedberg som værter.
Der er for det første tale om en debat mellem realisme og moralisme. Når danskerne – inden for rammerne af en i sammenligning med de fleste lande generøs flygtningepolitik – ønsker at foretage en realistisk vurdering af situationen, siger f.eks. en svensk socialdemokratisk kommunalpolitiker, at vi overhovedet ikke skal gå ind på at tale om ’antallet’ af flygtninge. Vi skal altså ikke afveje samfundets forskellige interesser. I stedet bør vi – som den tidligere svenske statsminister Fredrik Reinfeldt siger – »åbne vore hjerter«, mens Jonas Sjöstedt fra Vänsterpartiet fremfører det argument, at vi skal se flygtningene i øjnene.
Den anden iagttagelse gjorde jeg, da jeg frøs billedet af Clement Kjersgaard. Hvad udstrålede hans blik? Nysgerrighed. Og de svenske debattørers? – for også det prøvede jeg at indfange med pauseknappen … Frygt.
Man fik fornemmelsen af, at de havde memoreret et ganske bestemt budskab, som da Henrik Arnstad – en tidligere historiestuderende og nuværende chefideolog for den svenske statsminister – fandt det passende at slå danskerne i hovedet med paralleller til Nazityskland.
Tredje observation: Hver af de danske debattører sagde forskellige ting. Svenskerne sagde som oftest det samme. Den slags politisk enhed er ikke styrke. Det betyder som regel, at et eller andet står for fald.
Fjerde observation blev gjort den følgende dag. Debatten havde været historisk, og jeg gennempløjede de svenske aviser, den ene efter den anden, men fandt stort set ikke en linjes omtale. Er Sverige da navnet på et politisk parti? Over 40 procent af de svenske journalister stemmer på Miljöpartiet.
Manipulerende empati
Debatten blev således illustrativ for, hvorfor Sverigedemokraterna (SD) er på himmelflugt i meningsmålingerne og nu stiler efter 30-procentsmærket. Når sentimentalitet får tildelt rang af argument, dør debatten. Når ingen vover at tale om national selvbestemmelse og sætte tal på, hvor mange asylansøgere vi kan tage imod, bliver hele den ideologiske midtbane pludselig lagt øde. Hvad bliver konsekvensen? At SD på et sølvfad får foræret en række politiske temaer, der på ingen måde er ekstreme: statsborgerskab, faktuelle argumenter, lighed for loven, kærlighed til fædrelandet. Når svenske politikere ikke har andet at flage med end manipulerende empati og ideologisk underkastelse, overgiver vi det moderne samfund til Sverigedemokraterna.
Her findes der en klar forskel mellem SD og Dansk Folkeparti. Hvor Dansk Folkeparti trods alt skal kæmpe imod sine modstandere, medfører svensk politiks polarisering, at SD’s tilslutning pumpes op af stemmer, som i Danmark ville være tilfaldet andre partier. At den svenske politiske midtbane kollapser beror på, at den modernitet, som disse partier hviler på, er blevet forbudt terræn for alle andre partier end lige SD. Paradokset er, at SD hviler på rødder, der har meget lidt med modernitet at gøre, og på blogs og hjemmesider udtrykker SD’s sympatisører da også værdier, som ikke med den bedste vilje i verden kan kaldes moderne.
Det eneste parti, der vil forsvare det moderne samfund, er altså et parti, som rimeligvis har dybere tilbøjeligheder for at angribe det, mens alle de partier, der historisk har skabt dette åbne samfund, ikke synes at kunne vente med at kaste det overbord igen.
Underminerer solidariteten
Her er der også grund til at dvæle ved det moderne samfunds måske vigtigste komponent – velfærdsstaten. Den britiske historiker Tony Judt var en af antiracismens bedst kendte navne og højt agtet i Sverige. Grunden til, at Jörg Haider og hans Frihedsparti fik tilslutning fra 27 procent af de østrigske vælgere i 1999 var ifølge Judt, at daværende partileder Haider formåede at udnytte vælgernes »angst og manglende forståelse af, hvad der sker i samfundet«.
Analysen er hård og samtidig mærkeligt stum og hul. Vælgerne stemte på Haider, fordi de ikke forstod. Men der spørges ikke til hvorfor. Man aner klapren af hestehove i båsene, men disse venstrefløjsanalyser holdes under lås og slå af den multikulturelle venstrefløj. Jeg tænker på de økonomiske faktorer, arbejdsløshed, globaliseringens udflytninger og fagforeninger i frit fald. I disse dage har vi indvandrere i Sverige, der ikke har spor imod at arbejde til den halve løn. Hvorfor diskuterer vi ikke det? Fordi økonomiske faktorer tilbyder en forklaring, der ikke handler om racisme.
Der findes dog stadig en ’klassisk venstrefløj’, personificeret ved f.eks. Nancy Fraser og Perry Anderson. Hvad siger den marxistiske Anderson? At velfærdsstaten – som den multikulturelle venstrefløj ikke synes at tage det mindste hensyn til – udgør selve bolværket imod sociale spændinger. Ved at skabe sociale spændinger – f.eks. had mellem grupper af indvandrere og svenskere – baner vi vejen for, at velfærdsstaten undergraves.
Her, fortsætter Anderson, spiller det multikulturelle en vigtig rolle. Ved at anklage udsatte indfødte grupper for ’racisme’ (som de svenske deltagere gjorde i tv-debatten) underminerer venstrefløjen solidariteten blandt marginaliserede grupper. I stedet opnår man at opildne disse grupper imod hinanden – ’lad de fattige kaste sig over de fattige’.
Arbejdsløse svenskere og indvandrere tørner sammen. På denne måde kan eliten i Stockholm og Bruxelles læne sig tilbage i ophøjet ro, mens modstandslejren falder sammen i stridende fraktioner. For en privilegeret elite uden skrupler, noterer den politiske filosof Brian Barry, er fælles krav fra sårbare grupper »et mareridt«. Er denne analyse interessant for svenske politikere, journalister og akademikere? Eller går også marxisten Perry Andersson Sverigedemokraternas ærinde?
Ringen er sluttet
Nancy Frasers analyse fra venstrefløj er ikke mindre bekymrende for den svenske hegemoniske moralisme. For den klassiske venstrefløj var fattigdom en opfordring til sociale forandringer, og sociale forandringer måtte nødvendigvis indebære omfordeling af rigdom.
Nu har vi – og Sverige er her second to none – fået et multikulturelt venstre, der har erstattet omfordeling med anerkendelse. Med tegnebogen urørt i lommen bliver det nok, bemærker Fraser, at anerkende den fattiges fattigdom. Vi er omhyggelige med ikke at gribe ind i denne idyl, for gjorde vi det, skulle vi snart få et raciststempel på os.
Tanken om, at alle i et samfund burde være del af moderniteten – ligestilling mellem kønnene, teknologi, bureaukrati og ytringsfrihed – får svenske kommentatorer til at stirre strengt mod loftet og associere til 1930’ernes Tyskland. Hvad var der mon sket med klassekampen og sociale forandringer, hvis Friedrich Engels i sin tid havde betragtet minedriftssamfundene i Midtengland med øjne fulde af ømhed for proletariatets raffinerede askese?
Ringen er sluttet. Det er en ny elite i Vesten og Sverige, der viser vejen. En konservativ elite, der kun kan argumentere med følelser. En elite, der ønsker at beholde deres privilegier, og som ikke er interesseret i omfordeling af rigdom, men betragter fattigdom med passiv fascination og som – på klassisk kongemanér – hidser underprivilegerede grupper op imod hinanden. Dette kaldes del og hersk. Som tak får eliten lov at kalde sig for antiracister og kan sole sig i sin moralske overlegenheds herlighed.
Jeg skrev i starten, at tv-debatten mellem Danmark og Sverige var en debat mellem realisme og moralisme. En realisme, må det tilføjes, som giver mulighed for sociale forandringer. Og en moralisme, der forhindrer dem.
Göran Adamson er docent i sociologi ved Högskolan Väst og forfatter til bogen ’The Trojan Horse – A leftist Critique of Multiculturalism in the West (Arx Forläg, 2015). Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",10.0,8. oktober 2015," KRONIK – Fire ting er værd at notere om integrationsdebatten, som den forløber i Sverige og Danmark – her eksemplificeret ved det debatprogram, der blev samsendt i begge lande den 17. september med Clement Kjersgaard og Kristine Hedberg som værter."
8830,/debat/2012/10/klassesamfundet-lever-bedste-velgaaende,Klassesamfundet lever i bedste velgående,"Lars Olsen, Niels Ploug, Lars Andersen og Jonas Schytz Juul"," Klassesamfund? Det er da noget, som var der i gamle dage – ligesom kakkelovnen, toilet på trappen og det sort-hvide tv. I dag er danskerne én stor middelklasse, lige med undtagelse af misbrugere, hjemløse og andre socialt udsatte.
Sådan er en udbredt forestilling i den offentlige debat. Med bogen Det danske Klassesamfund, som udkommer i dag, dokumenterer vi, at det er en myte. Danmark er stadig et klassesamfund med store forskelle i levevilkår, magt og muligheder. Og nok så bekymrende: Klasseskellene vokser.
Bogens sociale danmarksportræt bygger på et nyt og omfattende datamateriale, hvor Arbejderbevægelsens Erhvervsråd har kortlagt samfundsudviklingen fra 1985 til i dag.
Vi har inddelt danskerne i fem sociale klasser ud fra deres uddannelse og position på arbejdsmarkedet – underklassen, arbejderklassen, middelklassen, den højere middelklasse og overklassen.
Klasserne har visse lighedstræk med de fem socialgrupper, som Socialforskningsinstituttet (SFI) tidligere benyttede, men tager også højde for de mange ændringer af samfundet, siden SFI’s model blev udviklet for 50 år siden.
Halvdelen er arbejdere
Det undrer måske nogle, at arbejderklassen stadig er langt den største: 47 procent af de voksne danskere – næsten halvdelen. Men så mange er faktisk faglærte og ufaglærte lønmodtagere med almindelige job. Arbejderklassen er skrumpet fra 58 procent i 1985, og såvel middelklassen som den højere middelklasse er vokset. Processen går dog langsommere, end mange forestiller sig. Mennesker uden videregående uddannelse er stadig det store flertal.
Nutidens arbejderklasse er heldigvis langt fra det forhutlede proletariat, vi kender fra historiebøgerne. Flertallet bor i ejerbolig, rejser på charterferie til udlandet, og især de faglærte arbejdere tjener godt.
Alligevel har de et andet liv end finansanalytikeren og professoren. Et mere nedslidende arbejdsliv med mindre indflydelse på eget arbejde og større risiko for arbejdsløshed og langtidsledighed. Deres børn har også færre muligheder – det er stadig unge fra de højeste klasser, som får de lange uddannelser og dermed adgangsbilletten til de højere klasser.
Kun en fjerdedel af arbejderklassen er i dag beskæftiget inden for industri og byggeri. En anden fjerdedel er offentligt ansatte – sosu-assistenter, dagplejemødre m.v. Og en fjerdedel arbejder med handel og transport – de kører lastbil, sælger mobiltelefoner for TDC eller gør rent hos Arriva. Den sidste fjerdedel er fordelt på en lang række mindre brancher.
I den offentlige debat handler sociale problemer ofte om små marginalgrupper – hjemløse, misrøgtede børn og andre, der leverer spektakulære skæbner og dramatiske tv-billeder. Klasseskellene mellem de brede befolkningsgrupper er nærmest gået i glemmebogen.
Vi kan imidlertid dokumentere, at de lever i bedste velgående: Hvor meget vi tjener, børnenes karakterer i skolen, sundhed og arbejdsmiljø – ja, selv vores valg af ægtefælle hænger sammen med uddannelse og klasse.
Underklassen vokser
De skandinaviske samfund har været kendetegnet ved kvaliteter som beskeden ulighed, socialt blandede byer, fælles folkeskole og relativ høj social mobilitet. Sådan er det stadig – et stykke ad vejen. Vores samfundsmodel er imidlertid under pres, og det kommer både fra toppen og bunden af samfundet:
Stadig flere havner i underklassen, der er defineret ved at stå uden for arbejdsmarkedet mindst fire femtedele af året og primært lever af overførselsindkomst. Underklassen udgør ikke mindre end hver femte af de 18-59-årige fraregnet studerende. Og den bare vokser og vokser – hurtigt i krisetider som disse.Langsommere i år med højkonjunktur.

Læs ogsåKlassesamfundet lever i kunsten
Børn i disse familier vokser op uden voksne, der går på arbejde. Det kan være Lonnie, som bor alene med mor på førtidspension. Eller det kan være Ahmed, hvor både far og mor er på kontanthjælp. Lonnie og Ahmed har dramatisk dårligere odds end deres jævnaldrende. Og det er blevet værre i det seneste tiår. Et liv i underklassen går stadig oftere i arv fra forældre til børn.
Samtidig er underklassen mere koncentreret i særlige områder. Blandt topscorerne er udkantsområder som Lolland og Langeland og belastede boligområder som Gellerup og Vollsmose. Ghettodannelsen betyder, at udsatte unge finder sammen i fællesskaber med destruktive normer og æresbegreber.
En ung fra underklassen har seks gange større risiko for at udøve kriminalitet end en jævnaldrende fra de højere klasser. I nogle kvarterer er subkulturer og kriminalitet ligefrem blevet en trussel mod vores tradition for trygge byer.
Afsondret overklasse
Samtidig afsondres toppen i samfundet – økonomisk, geografisk og mentalt. Det gælder den ene procent, som tilhører overklassen – virksomhedsejere, topledere og højtuddannede specialister, som har usædvanlig høje indkomster. Og det gælder de ni procent, som er i den højere middelklasse, for eksempel læger, advokater og højtlønnede konsulenter og mediefolk.
Den stigende ulighed skyldes især, at toppen stikker af fra resten af samfundet. I 1985 var den disponible indkomst for én i overklassen 2,4 gange så høj som en fra arbejderklassen, i 2009 var dette steget til 3,9. Oveni kommer så den skæve formuefordeling. For ti år siden var én i overklassen elleve gange rigere end én fra arbejderklassen – nu er han fjorten gange rigere.
Overklassen og den højere middelklasse klumper sig sammen i tre nordsjællandske kommuner – Gentofte, Hørsholm og Rudersdal – samt i velstillede enklaver i de to storbyer. For eksempel kvarteret omkring de såkaldte »kartoffelrækker« i København og Risskov i Aarhus.
Analyserne viser, at over-klassen og den højere middel-klasse bor mere afsondret i dag end i 1985. De viser også, at deres børn i stigende grad går i skole med andre fra de højeste klasser – enten på »fine« privatskoler eller på folkeskoler i de velstillede områder.
Overklassen har magt og ressourcer til at sætte rammerne om andre menneskers liv – hvad enten det er som direktør, departementschef, redaktør eller højtlønnet strategisk konsulent. Mange meningsdannere og beslutningstagere lever imidlertid i en anden virkelighed end det store flertal. Og det er ikke kun i bunden af samfundet, vi ser en stærkere social arv – også et liv på samfundets solside går i stigende grad i arv fra forældre til børn. Den sociale mobilitet er faldende.
Brug for politisk handling
Hvad kan der gøres? Blandt meningsdannere og politikere siges det, at omfordeling ikke længere er nødvendig i et samfund som det danske.
Bogens analyser viser, at udviklingen er løbet fra dette synspunkt. Stigende indkomst- og formueforskelle gør fordelingspolitik vigtigere end i mange år. Men det er også rigtigt, at en indsats imod klasseskellene handler om meget andet end penge. Ikke mindst mere lige muligheder i uddannelsessystemet og arbejdslivet.
Nok så vigtigt er det at få integreret den marginaliserede underklasse. En voksende underklasse, præget af destruktive normer og subkulturer, er slet og ret en trussel imod sammenhængskraften i samfundet. Dele af venstrefløjen undervurderer tydeligvis dette spørgsmål, som også har en etnisk side.
Advarselslamperne blinker. Der er brug for en bredt anlagt indsats, hvis vi vil bevare de fundamentale kvaliteter ved det danske samfund, som de fleste af os sætter pris på. Vi kan ikke vente, indtil uligheden er så stor som i Storbritannien og segregeringen så dramatisk som i USA. Når vi først dertil, er selve fundamentet for velfærdsstaten skredet.
Med Det danske Klassesamfund sætter vi spot på en bekymrende samfundsudvikling – og hvad vi kan gøre. I dag åbnes også hjemmesiden www.klassesamfund.dk, hvor du kan finde yderligere dokumentation – blandt andet om din kommune. God debat!
Lars Olsen er journalist og forfatter, Niels Ploug er forh. forskningschef på SFI, Lars Andersen er direktør for AE, og Jonas Schytz Juul er senioranalytiker hos AE. De er forfattere til ’Det danske Klassesamfund’, der udkommer på Gyldendal i dag




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",38.0,29. oktober 2012,"Den stigende ulighed skyldes især, at toppen stikker af fra resten af samfundet. I 1985 var den disponible indkomst for én i overklassen 2,4 gange så høj som en fra arbejderklassen, i 2009 var dette steget til 3,9. Oveni kommer så den skæve formuefordeling. For ti år siden var én i overklassen elleve gange rigere end én fra arbejderklassen – nu er han fjorten gange rigere."
11637,/debat/2011/08/uvidenhed-utoejlelighed-eufori-udloeste-krisen,"Var det uvidenhed, utøjlelighed eller eufori, der udløste krisen?",Finn Østrup," Groft sagt har der været givet tre typer af forklaringer på den finanskrise, som siden august 2007 har medført store tab og sammenbrud i nogle af verdens største finansvirksomheder. De er interessante, fordi de siger noget om, hvordan man kommer ud af krisen, og hvad man kan gøre for at beskytte sig mod fremtidige kriser. Samtidig er det vigtigt at efterprøve, om de holder vand. For hvis de ikke gør, bør de ikke styre vore bestræbelser på at genoprette økonomien og undgå kriser fremover.
Den første forklaring kunne man give overskriften 'uvidenhedens katastrofe'. Den fokuserer på, hvorfor der i årene frem til 2007 i mange lande var tale om en stor og uholdbar stigning i långivningen. F.eks. blev amerikanske boligejere lokket til store lån af hensynsløse mæglere og finansfolk, der videresolgte lånene til uvidende investorer, herunder mange i Europa. De internationale kreditvurderingsbureauer bidrog til den falske tryghed ved at forsyne boligobligationerne med høje kreditvurderinger.
Herudover fremhæves det, at de største finansvirksomheder blev styret af direktører med store egoer. De vidste enten ikke nok om, hvad der reelt foregik, eller også var de kun styret af ønsket om at score store profitter.
Flere fremhæver, at det politiske system havde et stort medansvar, enten ved at være i lommerne på finanssektoren eller ved at bruge lette lånevilkår som et middel til at vinde stemmer. De myndigheder, der skulle føre tilsyn med finansvirksomhederne, svigtede deres opgave på grund af inkompetence.
Manglende viden
Det centrale i forklaringen er med andre ord manglende viden hos forskellige økonomiske aktører. Investorer anbragte f.eks. deres penge i amerikanske boligobligationer uden at kende den reelle risiko. Boligkøbere lod sig lokke til at byde boligpriser i vejret.
Den forklaring virker imidlertid søgt. Allerede i 2005 begyndte man f.eks. i Danmark at tale om en boligboble, og boligprisernes himmelflugt var herefter fast samtaleemne ved mange (alle?) danske middagsborde, indtil den endelig bristede i 2008. Det samme var tilfældet i USA, Storbritannien og mange andre lande.
Det er således ikke rigtigt, at krisen kom uforudset. Boligboblen var et af de hyppigst diskuterede emner i Danmark og andre lande.
Synspunktet om manglende kendskab kunne eventuelt holde, hvis der havde været tale om spekulation i et sjældent eller eksotisk aktiv, f.eks. it-aktier. Men faktisk var der tale om spekulation i et aktiv boliger hvis prisudvikling mange (eller alle?) havde en mening om og lang erfaring med.
Manglende disciplin
Den anden forklaring kunne man give overskriften 'den udisciplinerede kapitalismes krise'. Her ses finanskrisen som en mere dybtgående krise i det markedsøkonomiske system. Ifølge nogle iagttagere har det kapitalistiske system mistet selvdisciplinen og har hengivet sig til grådighed. Den finansielle verdens globalisering ses som en af de udløsende faktorer. Gennem de frie kapitalbevægelser har finansmarkederne i stigende grad været i stand til at påtvinge de politiske beslutningstagere krav.
Ifølge andre iagttagere er finanskrisen et udtryk for kapitalismens forarmelse af middelklassen, der for at opretholde sin økonomiske position er blevet tvunget ud i spekulation. Blandt sociologer er det blevet mode at tale om 'financialization', dvs. det fænomen, at personers økonomiske position mere er bestemt af finansielle transaktioner (herunder boligkøb) end af sparsommelighed og arbejdsindsats.
Også den forklaring virker søgt. Grådighed har altid været en del af det kapitalistiske system, og om grådigheden er vokset i forhold til f.eks. 1950'erne og 1960'erne, hvor der ikke var kriser, er tvivlsomt.
Det passer heller ikke med erfaringerne fra tidligere kriser, at finanskrisen skyldes globalisering. De svenske, norske og finske kapitalbevægelser blev f.eks. først liberaliseret omkring 1989, dvs. på et så sent tidspunkt, at de ikke kan forklare udlånseksplosionen og de senere finanskriser i de tre lande, der startede henholdsvis i 1987 (Norge), 1990 (Sverige) og 1991 (Finland). Forklaringen passer heller ikke med den finansielle krise i Japan, som tog sin begyndelse i 1990. Japan var et finansielt lukket samfund gennem 1980'erne.
Eufori som trigger
Tilbage er den tredje forklaring, som vi kunne kalde 'den euforiudløste krise'. Her ses finanskrisen som en krise blandt mange, der jævnligt har hjemsøgt markedsøkonomier.
Det har været påpeget, at der kan forekomme perioder med overdreven optimisme eller eufori, hvor investorer spekulerer i bestemte aktiver, f.eks. aktier, råvarer, boliger eller erhvervsejendomme. Priserne på disse aktiver bliver så budt i vejret. Ofte vil de spekulationsprægede køb være finansieret gennem lånoptagelse, således at vi i perioderne med eufori ser en kraftig stigning i udlån fra finansielle virksomheder. Når optimismen lægger sig, og aktivpriserne igen er begyndt at falde, vil husholdninger og virksomheder stå med en stor gældsbyrde, som det kan tage mange år at afvikle. For at få nedbragt gælden vil det være nødvendigt med en høj opsparing. Resultatet bliver lavkonjunktur.
Efter min mening er den tredje forklaring klart den rigtige.
I 1908 havde vi faktisk i Danmark en finansiel krise skabt gennem spekulation i boliger, der forbløffende minder om den nuværende krise. Banksammenbruddene i Danmark gennem 1920'erne skyldtes også forudgående eufori med spekulation i aktier og i mulighederne for salg af varer efter Første Verdenskrigs afslutning. Forud for den danske finansielle krise i 1987-93 oplevede man også en periode med kraftige prisstigninger på fast ejendom finansieret gennem en stor forøgelse af udlån fra pengeinstitutter og realkreditinstitutter. Stemningen ved midten af 1980'erne kendetegnet ved guldflippere og spekulation i erhvervsejendomme og boliger minder forbløffende om det, der fandt sted frem til 2008.
Dyster fremtid
Hvis vi tager udgangspunkt i den tredje forklaring på kriser, kan det historiske forløb af tidligere kriser give os retningslinjer med hensyn til, dels hvor længe den nuværende krise vil vare, og dels hvordan den eventuelt kan bekæmpes.
Desværre er erfaringerne ikke opmuntrende. Forløbet af tidligere kriser har været, at man efter et fald i aktivpriserne står tilbage med en stor gældsbyrde. Det er herefter nødvendigt med en ofte langvarig periode med opsparing, hvor denne gæld bliver nedbragt. Da udlånsstigningen i mange lande før 2007-2008 var historisk høj, kan dette scenarie pege i retning af, at der forestår en langvarig periode med lavkonjunktur.
Desværre kniber det mere med at anvende tidligere finanskriser som grundlag for at komme med anbefalinger til, hvilken økonomisk politik man bør følge. Mange lande er tidligere kommet ud af deres kriser gennem store nedskrivninger af deres valutaer, således at landene fik en styrket konkurrencestilling og derved fik mulighed for at vinde markedsandele på bekostning af andre lande. Det var f.eks. den udvej, som blev benyttet i Finland, Norge og Sverige i 1991-92.
Den løsning kan imidlertid ikke anvendes globalt i den nuværende situation, hvor mange lande på én gang er ramt af krise, og hvor euroen hindrer en kurstilpasning mellem de europæiske lande. Den bedste mulighed i den nuværende situation er nok ideen om at gennemføre investeringer, eventuelt offentlige investeringer, der på længere sigt er rentable.
Farvel til rationaliteten
Det skal bemærkes, at alle tre forklaringer bevæger sig uden for den traditionelle økonomiske tankegang. I hvert fald indtil finanskrisen accepterede de fleste økonomer et synspunkt om, at økonomiske fænomener kan forklares ud fra de enkelte aktørers rationelle overvejelser, hvilket i og for sig er en rimelig hypotese, når det drejer sig om økonomi.
Men det er svært at forene finansielle kriser med en rationel tankegang. Hvem skulle f.eks. bevidst foretage transaktioner, der fører til risiko for så massive tab?
I de tre forklaringer, som er blevet gengivet ovenfor, er der taget udgangspunkt enten i fejl i institutioners virkemåde (hvilket i sig selv er svært at forklare med rationel økonomi), eller man har bevæget sig over i sociologi eller psykologi. Noget tyder altså på, at økonomien skal suppleres med andre videnskaber i vores forsøg på at forstå den moderne økonomiske krise.
 
Finn Østrup er professor i økonomi ved CBS




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",46.0,22. august 2011,"I de tre forklaringer, som er blevet gengivet ovenfor, er der taget udgangspunkt enten i fejl i institutioners virkemåde (hvilket i sig selv er svært at forklare med rationel økonomi), eller man har bevæget sig over i sociologi eller psykologi. Noget tyder altså på, at økonomien skal suppleres med andre videnskaber i vores forsøg på at forstå den moderne økonomiske krise."
10327,/debat/leder/2012/03/mere-gives,"Den, som har, skal mere gives",David Rehling," Jesus burde have forhandlet direktørlønninger. Til sine disciple erklærer Jesus i Matthæusevangeliets kapitel 13, vers 12: »Den, som har, til ham skal der gives, og han skal have overflod.«
At balancekræfterne i samfundsøkonomien indebærer, at der til gengæld må skæres et andet sted, synes Jesus fuldt på det rene med. Han fortsætter med ordene: »Men den, der ikke har, fra ham skal selv det tages, som han ikke har.«
Nogle teologer vil givetvis søge at bortforklare Jesu klare ord om fordeling med, at Jesus underfundigt sigter til dem, der har indsigt i Himmeriges hemmeligheder, og dem, der ikke har. Men nix. Sådan kan teksten ikke læses nu om stunder. Nu er det global god latin at tage for pålydende ethvert udsagn, om at de rige skal have mere og de fattige mindre.
Ydmygt affinder fagbevægelsen sig i disse uger med nye overenskomster, der reelt betyder lønnedgang. S-R-SF regeringen tiljubler denne ydmyghed som »ansvarlighed«.
I weekenden præsenterede forligsmand Asbjørn Jensen en minimumslønstigning på årligt 1,25 procent for 500.000 privatansatte. Inflationen kan forventes at rulle med godt tre procent om året. Samtidig oplyser dagbladet Politiken, at direktørlønningerne i 25 større danske industrivirksomheder fra 2009 til 2010 steg med 14,5 procent. Af fire selskabers tal for 2011 fremgår forhøjelser på 17,7 procent.
Chefernes lønfest foregår ikke bare i det private erhvervsliv. Politiken kan også henvise til en rapport fra tre forskere ved Aarhus Universitet, der konstaterer, at statens styrelser udbetaler millioner af kroner i bonus til chefer, uden at det kan konstateres, om cheferne har opfyldt betingelserne for at få bonus. Rapporten omfatter 124 statslige direktører, der gennemsnitligt har en årsløn på 1,3 millioner og får en bonus oveni på 95.000. Den ansvarlige myndighed for statslønninger skiftede sidste efterår navn fra ’Personalestyrelsen’ til det orwell’ske ’Moderniseringsstyrelsen’ – som vel mere tidssvarende kunne hedde ’Postmoderniseringsstyrelsen’. En kontorchef fra denne styrelse indrømmer – ligeledes på orwell’sk – at noget er skævt. Hun siger: »Det er vores vurdering, at vi i staten generelt kan blive bedre til at sætte styringsrelevante mål for kerneydelserne, til at følge op på målene og til at skabe en klarere kobling mellem resultater og eksempelvis direktørernes løn.«
Kort sagt: Chefer får bonus udbetalt ved selvtægt.
Chefers selvtægt er blevet en global grovhed. Denne grovhed søger sit påskud i globaliseringen: At chefer befinder sig på et verdensomspændende jobmarked, hvor de kan vælge og vrage mellem overdådige tilbud, hvorfor de, der lønner dem, gør klogt i at flotte sig. Men hvor stort er egentlig jobmarkedet for danske direktører, inkl. dem i ’Moderniseringsstyrelsen’? Kan de skaffe sig endnu flere millioner kroner andetsteds?
Forestillingen om, at direktører skulle være deres egen vægt værd i guld, mindst, er et af temaerne i det igangværende drama omkring DONG Energy. De pornografiske chefaflønninger har deres ophav i USA, hvor direktører sidder i hinandens bestyrelser og udviser kollegial solidaritet. Hvor amerikanske direktører før tjente 40-50 gange så meget som deres ansatte, skovler de nu over 260 gange så meget. Til gengæld skrumper den amerikanske middelklasse. Og er middelklassen bærepille for demokratiet, betyder det, at demokratiet har mindre at stå på. Som det også er tilfældet i lande som Grækenland, hvor de velbjergedes bjergsomhed har undergravet mellemlagene.
Uligheden truer også med at undergrave vækst og demokratisk fremgang i de ’nye og voksende’ økonomier. I et indlæg i New York Times rettede den asiatiske forskningschef for den britiske multinationale bank, HSBC, Frederic Neumann for nyligt denne advarsel: »Historien viser, at længerevarende perioder med hurtig vækst ofte ender, når ulighed i indkomst stiger brat.«
Årsag ifølge Neumann: At de udstødte ikke kan bidrage med deres talent til udviklingen. Endvidere, at uligheden driver skræmte politikere til populistiske plasterløsninger: Almisser, der undergraver en rationel økonomi, også fordi de hyppigt er finansieret ved gældsstiftelse.
Som kur anviser HSBC-forskningschefen tre greb:
• Et skattesystem, der udligner ulighederne,
• En kvalitetsuddannelse og -sygesikring til alle,
• En tæmning af inflationen, der udpiner fattige.
Mon det har slået bankforskningschef Neumann, at de to første af de råd, han giver de nye vækstlande, ville blive mødt med fjendtlighed i et ’gammelt’ vækstland som USA? Og vel også i Storbritannien.
Så længe kommunismen var en konkurrent til kapitalismen, fik skrækken kapitalister til at afstå fra de vildeste udskejelser. Nu er der ingen hæmninger. Hverken i gamle kapitalistlande – eller i gamle kommunistlande, der har skiftet ideologi. Og det skønt selv en bankforskningschef kan se, at det hurtigt går galt.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",15.0,20. marts 2012,"Chefernes lønfest foregår ikke bare i det private erhvervsliv. Politiken kan også henvise til en rapport fra tre forskere ved Aarhus Universitet, der konstaterer, at statens styrelser udbetaler millioner af kroner i bonus til chefer, uden at det kan konstateres, om cheferne har opfyldt betingelserne for at få bonus. Rapporten omfatter 124 statslige direktører, der gennemsnitligt har en årsløn på 1,3 millioner og får en bonus oveni på 95.000. Den ansvarlige myndighed for statslønninger skiftede sidste efterår navn fra ’Personalestyrelsen’ til det orwell’ske ’Moderniseringsstyrelsen’ – som vel mere tidssvarende kunne hedde ’Postmoderniseringsstyrelsen’. En kontorchef fra denne styrelse indrømmer – ligeledes på orwell’sk – at noget er skævt. Hun siger: »Det er vores vurdering, at vi i staten generelt kan blive bedre til at sætte styringsrelevante mål for kerneydelserne, til at følge op på målene og til at skabe en klarere kobling mellem resultater og eksempelvis direktørernes løn.«"
189,/debat/leder/2016/05/uansvarlig-u-vending,En uansvarlig U-vending,Sebastian Abrahamsen," Dansk Folkeparti havde travlt med at udstede garantier til den danske befolkning i efteråret. Der var absolut ingen risiko for, at Danmark ville blive smidt ud af det europæiske politisamarbejde Europol, måtte man forstå på partiet. Derfor kunne danskerne trygt gøre, som DF anbefalede, og stemme nej til at ophæve retsforbeholdet ved afstemningen den 3. december.
Flere fremtrædende DF’ere slog på tromme for, at Danmark sagtens kunne beholde sit forbehold og efterfølgende forhandle en parallelaftale med EU, ligesom visse ikkemedlemslande har. Og selv hvis det slog fejl, garanterede DF, at Danmark kunne afholde en ny folkeafstemning, der handlede særskilt om Europol.
DF fik som bekendt sin vilje. Det endte med et nej den 3. december. Men ikke så snart har regeringen indledt forhandlingerne om en parallelaftale med de andre EU-lande, før DF har fået travlt med at padle baglæns fra sine egne valgløfter.
Partiets egen EU-ordfører, Kenneth Kristensen Berth, erklærede i torsdagens Information, at Dansk Folkeparti nu bestemt ikke kan anbefale en ny folkeafstemning, eftersom det ville betyde, at Danmark risikerer at blive fuldgyldigt medlem af Schengen-samarbejdet.
Ordføreren vil sågar foretrække en parallelaftale, der stiller Danmark dårligere end i dag, frem for en ny afstemning. Stik imod partiets tidligere løfter om, at Danmark kunne forhandle sig til en parallelaftale, der var mindst lige så god som i dag.
Enten gør Kenneth Kristensen Berth sig nu skyldig i samme spil for galleriet, som DF beskylder statsminister Lars Løkke Rasmussen for, når han beklager sig over, hvor svært det bliver for ham at forhandle en parallelaftale.
Eller også har DF rent faktisk vendt 180 grader og er nu ved at løbe bort fra sine egne garantier. Garantier, som blev udstedt af Folketingets næststørste parti, og som de danske nejvælgere har sat deres lid til, da de satte deres kryds sidste vinter.
Den slags U-vending klæder ikke et parti, der nyder så stor opbakning blandt befolkningen. DF må leve op til det ansvar, der følger med, når man vokser ud af rollen som protestparti og ind i rollen som en regulær magtfaktor.
Selv om Kenneth Kristensen Berth og Kristian Thulesen Dahl ikke har lyst til at se det i øjnene, er der en reel risiko for, at det ikke lykkes Lars Løkke Rasmussen at forhandle en parallelaftale med EU. Hvad anbefaler DF i den situation? De danske vælgere har fortjent et svar.
",2.0,23. maj 2016,"Den slags U-vending klæder ikke et parti, der nyder så stor opbakning blandt befolkningen. DF må leve op til det ansvar, der følger med, når man vokser ud af rollen som protestparti og ind i rollen som en regulær magtfaktor."
3949,/debat/2014/10/fremmedhadet-blevet-saa-almindeligt-bemaerker,"Fremmedhadet er blevet så almindeligt, at vi ikke bemærker det",Nina Möger Bengtsson," Aldrig har jeg haft så stor lyst til at flytte hjemmefra, som da jeg opdagede de 70 problemer, min kommune Rudersdal står over for. Mine medborgere frygtede for vold og voldtægt, økonomiske byrder og pladsmangel, da det blev offentliggjort, at kommunen skulle modtage hele 70 flygtninge. Jeg var skræmt.
Ja, aldrig har jeg haft så lidt lyst til at bo i en kommune, der ikke blot nægter at tage ansvar i en global krise og derfor vil afvise flygtninge, men også fremmaner et forskruet og generaliseret billede af ’de fremmede’ som byrder og trusler. Jeg ville væk fra dette snæversyn, men i min forargelse opdagede jeg, at der ingen steder er at flygte hen. Fremmedhadet har ikke kun spredt sig til Nordsjælland, men gennemsyrer i øjeblikket næsten hele det politiske spektrum, alle sider af udlændingedebatten og ikke mindst alle kroge af vort ganske danske land.
Håb fra Vatikanet
Mens intolerancen har kronede dage i den danske debat, og det danske folketing har travlt med at lukke Danmark om sig selv, kom det som noget af en overraskelse for mig, at det blev Vatikanet, der fik mit håb for en fordomsfri fremtid til at blomstre på ny.
Rom, oktober 2014: Ærkebiskoppen Bruno Forte tager ordet til et pressemøde oven på et to uger langt møde i Vatikanet om den moderne familie. Han er en lille mand med runde briller og traditionelle klæder, men hans ord er store, og de er et udtryk for, at selv Vatikanet – et af verdens mest konservative samfund – har opdaget, at man ikke kommer langt med at dele mennesker ind i generaliserende kasser. Han bekræfter det offentliggjorte resumé af mødet: »Vi må respektere alle menneskers værdighed. Det at være homoseksuel betyder ikke, at denne værdighed ikke skal anerkendes og fremmes.«
Han understreger vigtigheden i at se mennesket under overfladen og dømme folk på deres personlighed og værdighed frem for seksuelle orientering, eventuelle skilsmisse eller brug af prævention. Med andre ord opfordrer han til at se på individets vilje til at være en del af fællesskabet frem for den personlige baggrund. »Den grundlæggende idé er det centrale indre i personen uanset seksuel orientering. Jeg mener, dette er det vigtigste punkt. Kirkens attitude over for homoseksuelle personer skal være baseret på den menneskelige værdighed hos hvert individ,« fortsætter han.
Med disse ord, der slutter sig til en længere række af liberale udmeldinger, bevæger den ellers ærkekonservative institution sig langsomt ind i det 21. århundrede. Vatikanets store, homogene majoritet åbner op for mennesker, der er anderledes end dem selv. Ja, endog for mennesker, der går direkte imod deres egne gamle kerneværdier. De tager chancer ved at bryde med de traditionelle katolske strømninger, der stadig er dybt forankret i mange, og selv om der er lang vej igen, slår Vatikanet her et kæmpe slag for åbenhed, generøsitet og accept. I det endelige dokument fra mødet i Vatikanet er formuleringerne ganske vist knap så stærke. Biskopperne var ikke til sinds at gå lige så langt som deres Pave. Tilbage står dog, at Paven tør tale for progressive synspunkter, der ikke nødvendigvis er populære i store dele af hans religiøse bagland.
Ubemærket racisme
København, september 2014: Venstres formand Lars Løkke Rasmussen tager ordet på DI’s topmøde om udenlandsk arbejdskraft. Han er en lille mand med stribet slips og dyrt, omend lidt krøllet jakkesæt, og hans ord er et billede på den smålighed, der har overtaget storsindets plads i den danske nationalånd. I taler og Q&A viderefører Venstres formand retorikken fra det borgerlige udlændingeudspil, der virker skræddersyet til at lukke Danmarks dør i hovedet på dem, der tror på Mohammed og ikke på Jesus. Ja, lukke døren i hovedet på dem, der er anderledes end majoriteten. Løkke forklarer, at systemet selvfølgelig skal have en vis fleksibilitet, for hvis en »kristen somalier«, der er »uddannet fra Sorbonne«, vil til Danmark, skal det selvfølgelig være muligt.
Den tager vi lige igen: Hvis en »kristen somalier«, der er »uddannet fra Sorbonne«, vil til Danmark, skal det selvfølgelig være muligt.
Med disse ord understreger Løkke, at Danmark ikke længere skal forbindes med solidaritet og tolerance, men med kristendom og dyre uddannelser. En ubehagelig udvikling i sig selv, men endnu værre er, at disse ord er gået ganske ubemærket hen. Et enkelt tweet af Ida Auken er, hvad det er blevet til – de 1.000 andre deltagere samt de utallige medier, der var til stede, lod kommentaren hænge i luften.
Vi har glemt forargelsen
Denne form for diskriminerende tale er blevet hverdagskost i en debat, der er blevet så giftig, at danskerne har udviklet resistens over for småracistiske udtalelser. Interessant nok var det en udlænding, der rigtig bed mærke i Løkkes dybt generaliserende og usympatiske kommentar. Den britiske journalist Alex Forrest beskrev i en afsluttende paneldebat på DI’s topmøde sin enorme overraskelse over tonen i den danske integrationsdebat. Især over »hr. Rasmussens« retorik: »Selv det mest højreorienterede parti, UKIP, (...) ville aldrig bruge den terminologi, der er blevet brugt i dag. Såsom at sige, at man kunne byde nogle velkomne, men man ville være mere tilbageholdende over for folk fra Somalia. Den slags sprog ville aldrig blive brugt.«
Efter mere end et årti med fremmedfjendsk retorik skal der nu så meget til at forarge os, at vi har brug for udlændinge til at minde os om det. Vi har slået verdensrekord i hverdagsracisme, og vi har ikke selv opdaget det.
Danmark som tolerancens bastion er ved at falde. Barrikaderne, der så længe har beskyttet os mod fremmedhadets omklamrende greb, bliver skudt i sænk af fygende fordomme. Og nu bliver der skudt med skarpt. Kommentarer, der ville have kostet halvanden karriere i lande fra England til Sverige og nu til Vatikanet, er blevet hverdagskost i den danske debat.
Jo da, Danmark accepterede regnbuefarvernes kærlighed, årtier før staten i Rom gjorde det, og er på mange måder langt mere åbensindet, end den katolske stat har udsigt til at blive. Men i dette kærlighedens land er det til gengæld okay at diskriminere på baggrund af religion, fødested og uddannelse. Det groteske er blevet normalen. Vi har mistet grebet om vores egen medmenneskelighed.
Tilbage til tolerancen
Den hårde fremmedretorik kan meget vel være det populære valg for alle partier lige nu, men det er på alle måder også det regressive valg.
Danmark har tradition for at være first mover i spørgsmål om accept af dem, der er anderledes and majoriteten, og jeg nægter at lade den tradition stoppe her. Jeg vil ikke acceptere, at politikerne tager mit land fra mig og tillægger det værdier, der ingen steder hører hjemme. Det kan ikke være rigtigt, at jeg i 2014 skal skamme mig over mit eget pas og kigge til Vatikanet for fremskridt og tolerance.
Så jeg beder jer: Bliv forargede! Sig fra over for det fremmedhad, der har gjort krav på normalen, og kræv retten til de danske værdier tilbage.
Lars Løkke Rasmussen bad på DI’s topmøde erhvervslivet, politikerne og danskerne om at »åbne begge øjne« og erkende problematikker såvel som succeshistorier i integrationsdebatten. Jeg beder sådan set om det samme, men mest af alt beder jeg om, at vi stopper den forskruede debat, der pr. automatik har defineret Jamil som et problem og James som en succes.
Jeg ønsker inderligt, at det igen er Danmark, der får mit håb for fremtiden til at blomstre. Lad os hæve ordene i stedet for stemmen. Det er regn og ikke torden, der får blomster til at gro.
Nina Möger Bengtsson er netop hjemvendt fra to år på en international skole i Singapore




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",124.0,20. oktober 2014,Nina Möger Bengtsson er netop hjemvendt fra to år på en international skole i Singapore
1185,/debat/2015/12/brug-opgoer-don-draper-manden,Vi har brug for et opgør med Don Draper-manden,Anna Berg," Tirsdag i sidste uge kunne man læse i Socialstyrelsens evaluering af danske kvindekrisecentre, at det kun er omkring 2.000 af de omkring 33.000 voldsramte kvinder i Danmark, der hvert år opholder sig på krisecentrene. Centrene er fuldstændig nødvendige, for vi skal naturligvis hjælpe og beskytte kvinder, der er udsat for vold – og de danske kvindekrisecentre gør det heldigvis godt, konkluderer rapporten.
Læs også: ’Uden rådgivning var jeg ikke sluppet fri af volden’
Men selv om partnervold historisk set er blevet betragtet som et ’kvindeproblem’, må fokus på at hjælpe voldens ofre ikke stå alene. Ønsker vi at stoppe volden, bør vi i stedet fokusere på dem, der slår – og det er i 90 procent af alle tilfælde mænd.
Vold er altså et ’mandeproblem’, og vil vi det til livs, bør vi rette blikket mod de normer for maskulinitet, der dominerer samfundet i dag. Det betyder fokus på alle mænd – ikke kun dem, der slår.
Læs også: Organisationer: Udkast til lov om rådgivning af voldsramte kvinder er problematisk
Naturligvis – og heldigvis – findes der mange afskygninger af både dét at være kvinde og mand. Og det kan variere meget fra Nibe til Nyborg til Nørrebro. Men det på trods rummer normer for maskulinitet nogle meget centrale karakteristika, der kan være yderst problematiske.
Det er min påstand, at hvis vi lukker øjnene et øjeblik, og hver især forestiller os en rigtig maskulin mand, så vil alle vores forskellige mænd have meget til fælles. Han er garanteret stærk og stolt. Og modig. For nogen er det måske også en mand, der forsørger sin familie. Han græder formentlig ikke så ofte, og så har han svært ved at tale om og håndtere sine følelser, ligesom han sjældent beder om hjælp og foretrækker at løse sine problemer selv. En Don Draper-type.
Denne beskrivelse er naturligvis meget stereotyp. Forældet vil nogle måske hævde. Og de fleste af os kommer garanteret hurtigt i tanke om mænd, vi kender, der falder uden for. Heldigvis. Alligevel må jeg indrømme, at et betragteligt antal mænd i mit liv passer på beskrivelsen. De har vanskeligt ved at beskrive og forklare følelser. I hvert fald sammenlignet med mig.
I modsætning til dem har jeg nemlig brugt de seneste 15 år af mit liv på at identificere følelser. I mine dagbøger, med min mor, min psykolog og mine veninder. Jeg har brugt mindst lige så mange timer på at granske mit mentale selv, som min bror har brugt i fodboldklubben.
At være en følsom mand – en mand i god kontakt med sine følelser – bliver ikke (i tilstrækkelig grad) anerkendt som maskulint.
Vold som afmagt
Hvorfor er al den her snak om følelser relevant i forhold til partnervold?
Traditionelt er vold blevet forstået som en magtdemonstration. En metode, i lighed med sexisme, hvor den ene part forsøger at opnå kontrol over den anden. Og volden virker. Men fra et psykologisk perspektiv ligner partnervold nærmere en afmagtsdemonstration, hvor volden bliver en sidste udvej i et forsøg at udtrykke sig følelsesmæssigt.
Fra de (få) behandlingstilbud til voldsudøvere, der eksisterer i dag, ved vi, at vold bliver en udtryksform for nogle mænd, der ikke på en hensigtsmæssig måde formår at udtrykke følelser og håndtere konflikter.
Denne indsigt er vigtig, fordi den gør det muligt, at hjælpe voldsudøveren til at finde mere hensigtsmæssige måder at kommunikere på end ved at slå. Men den betyder også, at vi kan udvikle strategier, så drenge ikke vokser op og bliver mænd, der slår.
Universelt problem
Partnervold er ikke kun et individuelt problem. Ifølge Verdenssundhedsorganisationen, WHO, har en tredjedel af den kvindelige befolkning verden over været udsat for fysisk eller seksuel vold af en nuværende eller tidligere partner. At hævde at partnervold alene er en konsekvens af personlighedsforstyrrede mænds manglende kommunikationsevne er altså en grov forsimpling af en global tragedie. Partnervold er et universelt problem. Det handler om ligestilling.
Men i takt med at vores samfund er blevet mere ligestillet, er mænds vold mod kvinder ikke forsvundet. Tværtimod. En undersøgelse lavet af det Europæiske Agentur for Grundlæggende Rettigheder (FRA) i 2014 peger derimod på en klar sammenhæng mellem graden af ligestilling i et samfund og mængden af vold mod kvinder. Jo mere ligestilling desto mere vold mod kvinder.
Et bud på en forklaring er, at kvinderne har bevæget sig ind på ’mændenes domæne’.
»Mændene føler sig truet på deres traditionelle manderoller,« har FRA’s direktør, Morten Kjærum, forklaret i Politiken (7. marts 2014).
Kvinder bidrager økonomisk til husholdningen, er seksuelt frigjorte og har lederstillinger. Og vi bliver anerkendt for det. At forsørge sig selv er en legitim del af det at være kvinde. Men opvask og barsel er ikke på samme måde blevet en del af den maskuline identitet. Og med kvinderne inde i billedet er kampen om jobbene og familiens anerkendelse for at levere smør til brødet intensiveret.
Noget tyder på, at maskulinitetsidealet altså lider under den stigende ligestilling i samfundet. Kvinder bliver en trussel mod de gældende normer for maskulinitet. Og vold og sexisme kan ses som et forsøg på at eliminere denne trussel.
Jeg siger ikke, at alle, der har nevet en kollega i numsen til en julefrokost, også kan finde på at slå deres kæreste, eller at al småsexistisk kultur bunder i en velovervejet strategi om, at kvinder skal holdes nede. Men det kan være konsekvensen. Og uanset den enkeltes intention er det desværre det billede, der tegner sig fra et strukturelt perspektiv.
Nye redskaber
Vi er altså nødt til at kigge på normer for maskulinitet, når vi vil forstå og forklare mænds vold mod kvinder. På et individuelt plan mangler voldsudøvere redskaber til at håndtere følelsesmæssige konflikter. På et strukturelt plan lider et forældet maskulinitetsideal under øget ligestilling.
Nogen har måske læst denne kronik som en lidet flatterende fremstilling af mænd – alle mænd. Men sådan er den nu ikke ment. Jeg har forsøgt at vise, hvordan normer for maskulinitet ikke kun er farlige for kvinder, fordi vi er i større risiko for at blive udsat for vold fra vores partner. De gavner heller ikke mænd. Vi ved, at mennesker, der slår dem, de elsker, som oftest er meget ulykkelige over det.
I stedet for kun at tælle voldens ofre bør vi i højere grad rette blikket mod dem, der udøver volden. Ikke for at pege fingre, men fordi det giver os blik for, hvordan vi kan være med til at forebygge vold. De dominerende normer for maskulinitet er forældede, og kampen om at generobre begrebet og fylde det med nye værdier og udtryksformer er i gang.
Jeg håber, det i fremtiden bliver mandigt, modigt og ansvarligt at tale om følelser – bare en gang imellem. Kun sådan bliver mandens vold mod kvinden en mindre udbredt kommunikationsform.
Mænd er nu engang bedst til at vise, de mange måder der findes at være mand på. Ved at se partnervold som et ’mandeproblem’ får vi forhåbentlig anledning til at granske, hvilke normer om maskulinitet vi vil tage med videre, og hvilke vi vil lade blive tilbage.
Anna Berg er studerende på Lund universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",81.0,7. december 2015,Universelt problem
8432,/debat/2012/12/borgerne-magten-tilbage,Borgerne skal have magten tilbage,Ebbe Lauridsen," Fattigdom er kommet på mediernes dagsorden igen. Det er dog stadig lidt uklart, hvad der menes med fattigdom. Ginikoefficienten siger noget om uligheden generelt i samfundet, men ikke meget om hvor meget eller lidt den enkelte borger har at leve for.
Man kan også se på, hvor mange kroner og øre den enkelte borger har til rådighed efter faste udgifter. Özlem Cekic (SF) fik ørerne i mediemaskinen, da hun for et år siden brugte Carina som eksempel på fattigdom. Det viste sig nemlig, at Carina fik 15.800 kroner pr måned efter skat. Det lød jo af en del, men der var desværre ikke mange, der gjorde sig den ulejlighed at kigge nærmere på tallene. De ser sådan ud: Carina fik 9.800 kroner i kontanthjælp. Desuden ca. 3.000 kroner i boligsikring og ca. 3.000 kroner i børnepenge. Det ville en lavtlønnet også få plus naturligvis lidt mere udbetalt løn efter skat. Så ifølge det regnestykke ville det stadigvæk kunne betale sig for Carina at få et job – hvis hun kunne.
Hvis vi så sammenligner Carinas forbrug med et dansk gennemsnit, ser det sådan ud: Forbrugerstyrelsen fik i 2002 udarbejdet en række standardbudgetter. Her kan man læse, at en enlig kvinde med en datter i alderen 11-14 år brugte 9.800 til daglige løbende udgifter, det vil sige mad samt transport, fritid og så videre. Det er noget mere, end de 5.000 kroner, som Carina havde tilbage efter at faste udgifter var betalt, og Carina er ikke alene. Hun deler vilkår med næsten hver fjerde voksne dansker! Det er de ca. 800.000 borgere i den arbejdsduelige alder, der står uden for arbejdsmarkedet og dermed det gode selskab. Det er næppe sandsynligt, at de alle helt frivilligt har valgt denne karriere som ’samfundsnassere’.
Fra borger til klient
Hvordan mon det er at stå med hatten i hånden over for en sagsbehandler? Ja, det er faktisk velbelyst af forskningen: Man bliver klient! Personligheden forandres. Man ender med at blive en ’nasser’, der mener, det er ’samfundets skyld’. Selvrespekten og motivationen til at tage tilværelsen i egen hånd forsvinder til fordel for en magtesløs ’jeg har ikke en chance, jeg duer ikke’-tankegang. Dette er den virkelige fattigdom. Vi kan tale nok så meget om kroner og øre, men det virkelige problem er lysten og evnen til at tage tilværelsen i sine egne hænder.
Det er her, at empowerment kommer ind. Begrebet betyder ordret ’at give magten’ over eget liv tilbage til det menneske, det drejer sig om. For nogle er empowerment et etisk princip, fordi man mener, at ethvert menneske bør have magten over eget liv, mens det for andre er et metodisk princip, da man mener, at man flytter mennesker bedst ved at gøre dem ansvarlige for egen udvikling. Det siger næsten sig selv, at ægte empowerment ikke fungerer under tvang.
Der er ikke meget empowerment i den aktuelle danske social- og arbejdsmarkedspolitik. Staten og kommunerne har ansat en hærskare af konsulenter, sagsbehandlere og ikke mindst kontrollanter, der skal ’servicere’ de 800.000. Det koster milliarder, men mon det hjælper? ’Ja’ mener politikerne tilsyneladende. Sandheden er imidlertid, at vores social- og arbejdsmarkedspolitik er kørt uhjælpeligt fast. Den har udviklet sig til det virvar, den er i dag efter et princip, der i organisationsteorien kaldes the Principle of Disjoint Incrementalism (de usammenhængende småforandringers princip) eller mindre smigrende: lappeløsninger.
Væk med lappeløsningerne
Der er grænser for, hvor langt man kan nå ved hjælp af den metode. Når kuren tilsyneladende forværrer sygdommen, er det et varsel om, at der er indtruffet en (negativ) kvalitativ forandring – i modsætning til de kvantitative forandringer, som vi alle er fortrolige med. Kvantitative forandringer kan de fleste systemer hamle op med. Løsningerne vil altid gå ud på at gøre mere eller mindre af det samme, som man hidtil har gjort. Det som har hjulpet indtil nu, det hjælper nok herefter.
Når der er tale om kvalitative forandringer, må der andre boller på suppen. I videnskabelige kredse taler man om 2. ordens forandringer, og det er forandringer, som de færreste systemer løser ved at skrue lidt på de sædvanlige knapper. Det er her man taler om nødvendigheden af et paradigmeskift, og det er det, vi nu har behov for.
Væk med alle lappeløsningerne. Indfør borgerløn på 9000 kroner pr. måned til alle voksne danskere i form af et fradrag i skatten på 9.000 kroner pr. måned og negativ skat til dem, der ikke kan udnytte fradraget fuldt ud. Det svarer nogenlunde til dagens niveau for kontanthjælp, og det kan fint lade sig gøre inden for det eksisterende offentlige budget.
Det vil skabe nye muligheder for mange grupper, der i dag i dag lider under statens kontroltyranni. Det gælder for eksempel bistandsmodtagere og ledige, iværksættere, musikere, skuespillere og forfattere.
Bistandsmodtagere og ledige bliver ’herrer i eget liv’. De vil kunne opkvalificere sig og dermed blive bedre i stand til at få et job. Der er mange muligheder i en aktiv arbejdsmarkedspolitik. Når den bliver et tilbud i stedet for som nu et påbud, sker der noget med folks motivation. De er ikke længere klienter, men må stole på egne kræfter.
 
Ebbe Lauridsen er medlem af bestyrelsen i BIEN Danmark (Basic Income Earth Network).Se de præcise beregninger på basisindkomst.dk
",92.0,21. december 2012,"Der er grænser for, hvor langt man kan nå ved hjælp af den metode. Når kuren tilsyneladende forværrer sygdommen, er det et varsel om, at der er indtruffet en (negativ) kvalitativ forandring – i modsætning til de kvantitative forandringer, som vi alle er fortrolige med. Kvantitative forandringer kan de fleste systemer hamle op med. Løsningerne vil altid gå ud på at gøre mere eller mindre af det samme, som man hidtil har gjort. Det som har hjulpet indtil nu, det hjælper nok herefter."
11547,/debat/2011/09/laeserbreve-22,Læserbreve,Informations Webredaktion," Bøde i stedet for brugerbetaling
Thomas Korsgaard, landsledelsesmedlem i SF's Ungdom
Hvis det står til K, skal danskerne fremover bruge dankortet og ikke sygesikringsbeviset, hvis de bliver syge og skal til lægen. Det vil dele befolkningen endnu skarpere op i a- og b-hold end fradraget på sundhedsforsikringer allerede har gjort.
SF vil aldrig acceptere betaling for f.eks. lægebesøg. For at finansiere et sundhedsvæsen i topklasse vil vi udstede en mindre bøde, hvis man uden afbud udebliver fra sin operation eller lægeaftale. Vi vil nemlig investere massivt i vores fælles sundhedsvæsen, hvor alle skal have lige muligheder.
Ø-kapitalisme
Niels Ishøj Christensen, Søborg
Kære Johanne Schmidt-Nielsen! Der er simpelthen noget, der ikke hænger sammen i Enhedslistens politik, sådan som du præsenterer den interviewet den 31. august.
Dine helt traditionelle, ensidige, venstrefløjs-populistiske markeringer over for blå blok forhindrer dig i at formulere et troværdigt miljøgrønt politisk alternativ til den herskende politik.
Du snubler over dine egne venstrefløjsdogmer og hylder ukritisk en fortsat kapitalistisk økonomi blot en statsstyret rød en af slagsen. For på hvilke punkter ville en almennyttig statsdrevet bank adskille sig kvalitativt fra en privat statsunderstøttet bank? Under alle omstændigheder skal banken jo eksistere i den nationale og globale konkrete virkelighed og erobre områder (råstoffer, natur, produktion, planlægning, arbejdskraft osv.), der i de sidste ende kan konverteres til et pengeøkonomisk overskud og afkast.
Hvordan forestiller du dig en sådan rød bank skal kunne agere anderledes end de banker, vi har i dag? Er en rød kapitalisme ikke også en erobringsøkonomi, der ikke har nogen fremtid?
Forskellen er menneskesyn
Anne Paulin, København,
I søndags fik jeg mulighed for at deltage som publikum til partilederdebatten på TV2. Jeg er selv socialdemokrat, men sad ved siden af en ung mand, der fortalte mig, at han var konservativ.
Under debatten falder snakken på problemet med de 10.000 unge, der mangler en praktikplads. Her udbryder min konservative sidekammerat: »Jamen hvis de nu ikke har nogen kompetencer ...«.
Han mente altså ikke, at manglen på praktikpladser er politikernes problem, men snarere, at nogle mennesker ganske naturligt sorteres fra af markedet.
Hans menneskesyn stødte mig. Fra et socialdemokratisk synspunkt er det en umulig tanke, at de 10.000 unge der er gået i gang med en uddannelse på samfundets opfordring, ikke skulle have noget at tilbyde markedet. Snarere er manglen på praktikpladser jo et udtryk for, at markedet ikke fungerer.
Min konservative sidekammerat forstod ikke, at nogen kan være så betonsocialistiske at foreslå en indsats for at skabe flere praktikpladser. Efter min mening er det nu ham, der både har et usympatisk menneskesyn, men også er direkte økonomisk uansvarlig. Uden praktikpladser får en generation af unge en alt for løs tilknytning til arbejdsmarkedet. Mange vil ende i vedvarende offentlig forsørgelse.
Tal om mål ikke om midler
Steen Jepsen, Munkebo
Jeg forventer, at i politikere i valgkamp er visionære. Men det eneste vi hører, er jeres evindelige løfter om diffus vækst. Vækst er et redskab, hvad er målet? Giv os jeres visioner og lad os få en diskussion om midlerne.
Valgkamp eller X Factor
Helle Hesdorf og Otto Sidenius, København
DR og TV 2's journalistiske dækning af valgkampen er under al kritik. Der bruges uforholdsmæssigt megen tid på alle mulige trivielle ligegyldigheder såsom GPS-overvågning af spidskandidaternes bevægelser på og endeløse voxpops.
I den sørgelige lille rest af tid, der bliver tilbage til at dække substansen, formår de to kanaler slet ikke at problematisere de vigtige emner. For eksempel frem- træder begrebet vækst som et entydigt positivt begreb. Til trods for at der er en voksende forståelse af, at evig vækst ikke er mulig, og at vi i vores del af verden allerede forbruger ressourcer langt ud over det forsvarlige. Glemt er COP 15 og de gyldne løfter om ansvarlighed.
Når kanalerne gentagne gange giver medløb til udtryk som: »forbrugerne skal ud og svinge med Dankortet«, finder vi det direkte kvalmende! Lige som når fremgang i bilsalget tolkes entydigt positivt.
Ligeledes forholder det sig med begrebet 'De nødvendige reformer' (halvering af dagpengeperioden, afskaffelse af efterlønnen osv.). Disse emner bliver fremstillet som om, der er tale om objektiv økonomisk videnskab og ikke benhårde politiske valg.
Generelt præsenteres valgkampen mere som et underholdningsprogram a la X Factor end et valg om Danmarks og vores fremtid.
Kristkirken fortjener ros
Lars Svane, Jelling
Det er vist på tide at anerkende såvel menighedsråd som de tre udskældte præster ved Kristkirkens Sogn i Kolding, som siger nej til at vie fraskilte.
Mens folk som menighedsrådsformand (i et tilstødende sogn) hr. Krab Koed i sin ivrige søgen efter laveste fællesnævner og flere kunder i butikken har travlt med at springe over, hvor gærdet er lavest, så man kan slippe for kontroverser og »skræmte konfirmander« (den 30. august), holder Kristkirken hovedet højt og koldt. Her handler man efter devisen: Respekter ordet og budskabet.
I Kristkirken trives øjensynligt netop den positive opfattelse af institutionen ægteskabet. Der halses ikke efter de mange danskere, som har brudt deres ægteskabsløfte.
Kristkirkens holdning kan da ikke siges at være præget af fordømmelse eller mangel på tilgivelse i forhold til disse fraskilte mennesker. Den værner tværtimod om gyldigheden af dét, der foregår og siges i kirken. Venligt henvises kommende ægtefolk med skilsmisse i bagagen til borgmesterens gemakker. Det burde der ikke være megen dramatik i.
Betalingsring rammer boligejere
Jan Wærum Christensen, Værløse
Rød blok vil etablere en københavnerskat under synonymet betalingsring. Den skal ramme mennesker med bil i og omkring København.
Omkostninger på mellem 10.000 og 18.000 per bil hvert år har været nævnt. Man kan hurtigt udregne den økonomiske belastning for en børnefamilie med to biler. Er den økonomisk begmand til storkøbenhavnske familier retfærdig? Det næste bliver en jydeskat for at finansiere motorveje i Jylland?
Boligkøbere vil indregne københavnerskatten i deres boligbudget. Når priserne skal korrigeres for københavnerskatten vil boligejere være nødt til at skære ca. 300.000 kroner af prisen for at kompensere for skatten. Ubehagelige nyheder for hårdt ramte boligejere.
Villyarder
Niels Fernstrøm, Birkerød
En rød regering, der fører rød politik, kan kun resultere i en fremtid med kronisk røde tal på bundlinjen. Har vi virkelig råd til en Ole Sohn (SF), der som finansminister vil regne i hellioner og villyarder?
Ved S-pressemødet efter valgets udskrivelse kom Helle Thorning ved en fortalelse til at sige, at partiet kun arbejder med en Plan B. Ja, lad os for Danmarks skyld håbe, at det bliver ved det!
Falsk artikel om indfødsret
Søren Espersen, MF (DF)
Det er en nedrig artikel med rent ud falsk indhold, som Information i lørdags bragte til torvs. Stik imod alle anstændige journalistiske principper har Information end ikke ulejliget sig med at ringe til mig for at bede om min kommentar.
Jeg kunne aldrig nogensinde få de ord i min mund at tale om 'dansk blod'. Sådan snak er ren nazistisk tankegang og sprogbrug, og det er forfærdeligt, at Information vil synke så dybt, at de lægger sådanne ord i min mund. Det stinker ærligt talt fælt af DF-bashing!
I et månedgammelt interview med den norske avis Verdens Gang har jeg sagt, at det er min personlige holdning, at loven om dansk indfødsret måske kunne strammes, således at indfødsret som overordnet princip kun kan erhverves, hvis enten far eller mor er dansk statsborger.
Nøjagtig den samme formulering fremgår af min hjemmeside under rubrikken 'holdninger', hvori det ordret hedder: »Der skal strammes yderligere op med hensyn til tildeling af dansk indfødsret. Jeg foretrækker personligt, at loven ændres, således at dansk indfødsret som overordnet princip kun kan erhverves, hvis enten far eller mor er dansk statsborger.«
Det forholder sig eksempelvis sådan i USA, at man i dag som overordnet princip bliver amerikansk statsborger, hvis enten far eller mor er amerikansk statsborger men det betyder jo ikke, at man ikke ad anden vej kan få amerikansk statsborgerskab. Det kan man få, hvis man ellers lever op til en række stillede krav.
Det er det præcist samme princip, jeg personligt som en mulighed kunne se indført i Danmark.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,5. september 2011,"Steen Jepsen, Munkebo"
1743,/debat/2015/09/eu-paa-sammenbruddets-rand,EU på sammenbruddets rand,Göran Rosenberg," Det siges, at Rom ikke blev bygget på én dag, hvorved man underforstår, at visse ting tager tid. Men Rom faldt heller ikke på en dag, ja ikke engang på et år eller to. Det tog mindst 100 år, ja måske snarere 200 år, for historikerne strides stadig om, hvad der udløste Romerrigets undergang, hvor længe denne proces strakte sig, og hvornår man præcis kan sige, at undergangen var tilendebragt. Heraf kan vi velsagtens lære, at selv de mest avancerede sociale konstruktioner – ja, måske netop de mest avancerede sociale konstruktioner – risikerer at falde sammen, uden at man helt præcis ved, hvordan det gik til.
Dette blev Roms skæbne. Langsomt, men sikkert, var der efterhånden kun ruiner tilbage. En lignende skæbne kan nu overgå den store overnationale samfundskonstruktion, vi kalder for EU.
Et sikkert kendetegn på en sammenbrudstruet samfundskonstruktion er, når den viser sig ude af stand til at håndhæve sine love på eget territorium. Just dette, er de fleste historikere enige om, var da også, hvad der hændte for Romerriget.
At noget lignende også sker for EU i dag, behøver man ikke at rejse sig fra sin tv-sofa for at indse.
Lovløshed
Hvad der proklameres i hjertet af Bruxelles, og hvad der sker ude i provinserne, altså i de enkelte medlemsstater har stadig mindre forbindelse med hinanden. EU har for eksempel vedtaget en fælles asylpolitik. Eftersom det er en politik, som de enkelte medlemsstater i praksis blæser fuldstændig på, kan vi nu se den lide skibbrud, bogstaveligt talt lige for øjnene af os.
EU har også besluttet, at fri bevægelighed på tværs af landegrænser ikke må misbruges til at udnytte illegal arbejdskraft. Men ifølge en nylig rapport fra Den Europæiske Unions Agentur for Grundlæggende Rettigheder, breder lovløsheden sig ukontrollabelt.
I en reportage bragt i Financial Times for nylig blev der dokumenteret slavelignende arbejdsforhold for EU-indvandrere fra Østeuropa med kriminelt lave lønninger, ikkeeksisterende rettigheder og ofte også fysiske overgreb.
Øget lovløshed var ikke godt for Rom, og det er heller ikke godt for EU.
Mest slående er naturligvis EU’s manglende evne til at håndhæve og forsvare de fælles love, der er påkrævet for at opretholde en fælles valuta, og det, der i praksis er et fælles finans- og banksystem. For slet ikke at tale om alle de andre ting, som må ordnes i en fælles forståelse i et europæisk samfund, der ifølge sit eget erklærede program bygger på nedrivning af grænserne mellem medlemsstaternes økonomier. Men selv om grænserne for økonomien i vidt omfang er nedrevet i overensstemmelse med programmet, er grænserne for politik ikke blot stået stille. Med den finansielle krise, eurokrisen og arbejdsløshedskrisen og flygtningekrisen er de ligefrem blevet hurtigt og eftertrykkeligt konsolideret.
Æde mine ord
Det er naturligvis helt vanvittigt, eftersom den europæiske krise kun kan have et samlet europæisk svar – eller slet intet svar.
Nationale svar, som ikke samtidig er europæiske svar, er hverken det ene eller andet.
At love i sin nationale politik at præstere EU’s laveste ledighed i 2020 – hvilket er, hvad den svenske regering har lovet – er ikke bare overmodigt, men også kortsigtet, eftersom det er et mål, der i princippet kan opnås, uanset hvordan det i øvrigt går med arbejdsløsheden i EU som helhed.
Hvis EU-ledigheden i 2020 skulle være på 30 procent, vil målet være opfyldt, hvis Sverige derefter ligger på 29. Hvilket ikke er særlig meningsfuldt – end ikke for Sverige.
For slet ikke tale om de nationale politikere, som forsøger at drive flygtninge og indvandrere fra det ene EU-land til et andet, hvilket jo omtrent er, hvad for eksempel Danmark gør – og hvilket ikke bare er uanstændigt, men også ødelæggende, fordi det åbenlyst saboterer den fælles aftalte asylpolitik, som rimeligvis er den eneste politik, der med rimelighed kan få styr på den nødsituation, som nu råder.
I et Europa, hvor de nationale komponenter systematisk går forud for den større helhed, svækkes denne helhed. Og dermed svækkes også delene. I hvert fald i et Europa, hvor krisen stadig er grænseløs, uanset hvor mange grænser, der genoprettes, langsomt og snigende.
Misforstå mig ikke. Jeg synes stadig, at Europa er Europas bedste chance.
Og jeg håber inderligt, at jeg tager fejl, når jeg tror, ??jeg ser en forspildt chance. Og jeg vil gerne æde alle mine ord i mig igen, hvis jeg i morgen vågner op i et Europa, der viser sig at være i stand til ikke bare at håndhæve sin egen asylpolitik – men også at sætte en stopper for den ydmygende og demoraliserende Sorteper-leg med flygtninge og indvandrere, vi nu ser udspille sig for vores øjne.
© Göran Rosenberg og Information.Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",7.0,14. september 2015,"Et sikkert kendetegn på en sammenbrudstruet samfundskonstruktion er, når den viser sig ude af stand til at håndhæve sine love på eget territorium. Just dette, er de fleste historikere enige om, var da også, hvad der hændte for Romerriget."
1841,/debat/leder/2015/08/pind-pressen,Pind og pressen,Christian Jensen," Justitsminister Søren Pind (V) vil formentlig møde folkelig opbakning, når han indleder en længe bebudet retspolitisk straffeaktion mod den del af dansk presse, der krænker offentlige personers ære eller det, der er værre.
Helt konkret varsler justitsministeren ifølge Jyllands-Posten søndag et lovforslag med dobbelt formål: Straffen skal tredobles til de medier, der torpederer privatlivets fred eller bringer ærekrænkende oplysninger. Mere vidtgående åbner Søren Pind for, at kendte personer fremover skal have mulighed for at føre deres sager mod pressen bag lukkede døre eller med referatforbud, så deres privatliv ikke yderligere skal generes af offentligheden.
Ingen kan – eller vil – forsvare medier, der perspektivløst snager i de kendtes privatliv. Enhver borger har ret til privatliv, selv om det er værd at huske på, at de kendte ofte har ladet sig skabe af velvillig promovering af deres privatliv i de selvsamme medier.
Men selvfølgelig går der en grænse, og selvfølgelig skal der falde straf til medier, der overtræder reglerne om god presseskik eller bryder loven. Hvis Pressenævnets kendelser ikke skønnes tilstrækkelige, står det enhver frit for at føre sagen til domstolene, og her kan en debat om bødestraffenes niveau bestemt være relevant.
Men før Søren Pind endelig præsenterer sit lovforslag, skylder han et svar på, hvor han mener, grænsen for de lukkede retsmøder skal gå? Er det alene tiltænkt privatlivssager anlagt af kendisser som Amin Jensen og Anders Lund Madsen, som tidligere har ført sager mod pressen? Eller skal det også gælde politikere, der jo ofte er alt andet end tilbageholdende med i politisk ærinde at bruge deres privatliv? Skal politikere – som Søren Pind selv – kunne føre sager skjult for den offentlighed i retsplejen, vi normalt fremhæver som en af retsstatens grundsøjler?
Søren Pinds presseopgør ligner en uskøn forlængelse af den offentlighedslov, der sidste år indskrænkede pressens muligheder for indsigt i rådgivning af regeringens ministre og forberedelsen af landets love. Herunder altså også det bebudede lovforslag.
Vi kender Søren Pinds retning, og den er skæv. Basal retssikkerhed handler om at beskytte borgerne mod magthaverne. I øjeblikket synes regeringen nærmere at ville beskytte magthaverne mod borgerne.
",12.0,31. august 2015,"Vi kender Søren Pinds retning, og den er skæv. Basal retssikkerhed handler om at beskytte borgerne mod magthaverne. I øjeblikket synes regeringen nærmere at ville beskytte magthaverne mod borgerne."
1932,/debat/2015/08/saadan-gaar-naar-mennesker-udrydder-arter,"Sådan går det til, når mennesker udrydder arter",Paul R. Ehrlich og Anne H. Ehrlich," Det lader sig ikke betvivle, at Jorden nu for sjette gang er på vej ind i en masseuddøen af arter. Og den første siden den katastrofe, der for omkring 65 millioner år siden førte til dinosaurernes udslettelse. Ifølge en nylig undersøgelse uddør der for tiden arter i et tempo, der ligger mellem ti og flere tusinde gange højere end på noget andet tidspunkt i stabile perioder af planetens historie. Samtidig forsvinder populationer inden for enkelte arter i et tempo, der er yderligere mellem hundrede og tusind gange hurtigere. Jorden skønnes at have mistet halvdelen af sit vilde dyreliv inden for de seneste 40 år. Ej heller er der tvivl om årsagen til dette: os selv.
Vi er i gang med at tage livet af vores eneste kendte medskabninger i universet, mange af dem smukke – alle indviklede og interessante. Tragedien rammer også de mennesker, der er ligeglade med tab af dyreliv. For de arter, der så hurtigt forsvinder, yder os uundværlige økosystemtjenester: De har egne roller at spille i regulering af klimaet; opretholdelse af jordens frugtbarhed, bestøvning af afgrøder og forsvar mod skadedyr, og er med til at filtrere ferskvand og give os mad på bordet.
Årsagen til accelerationen i tab af planetarisk biodiversitet er ligeledes velkendt: hastigt ekspanderende menneskelige aktiviteter drevet frem af forværret overbefolkning og stigende forbrug pr. indbygger. Vi ødelægger levesteder for at gøre plads til landbrug, græsgange, veje og byer. Vores forurening smadrer klimabalancen og forgifter jord, vand og luft. Vi transporterer invasive organismer rundt i verden og overhøster kommercielt eller ernæringsmæssigt værdifulde planter og dyr.
Kvalmende giftig gryderet
Jo flere vi bliver, jo flere af Jordens produktive ressourcer skal vi mobilisere til vores underhold. Flere mennesker betyder, at mere vild natur skal sættes under plov eller vige for bymæssig infrastruktur, der kan understøtte byer i hastig vækst som Manila, Chengdu, New Delhi og San José. Flere mennesker betyder også større efterspørgsel efter fossile brændstoffer, hvilket igen betyder flere drivhusgasser i atmosfæren. I mellemtiden vinder hydrofrakturering frem i USA og flere canadiske landskaber ødelægges for at trække lavkvalitets-råolie ud af tjæresand.
Flere mennesker betyder også produktion af ??flere computere og flere mobiltelefoner, hvilket igen betyder øget minedrift for at fremskaffe de sjældne metaller, der er nødvendige i produktionen. Det betyder endvidere flere pesticider, detergenter, antibiotika, lim, smøremidler, konserveringsmidler og plast, der i vidt omfang indeholder forbindelser, der ligner pattedyrshormoner. Konsekvensen bliver flere mikroskopiske plastikpartikler i biosfæren – partikler, der selv kan være giftige eller ophobe giftstoffer på overfladen. Som resultat bliver alle levende ting – os selv indbefattet – kastet ud i en kvalmende giftig gryderet, hvor de organismer, der ikke kan tilpasse sig, må forgå.
For hver ny person, der kommer til, forværres problemet. Da mennesker er intelligente, vil de gå efter at udnytte de lettest tilgængelige ressourcer først. De vil bosætte sig på den frodigste, mest produktive jord, drikke det nærmeste, reneste vand, og anvende de nemmest tilgængelige, mest effektive energikilder.
I takt med at nye mennesker kommer til, må fødevarer produceres på stadig mindre frugtbar, mere skrøbelige jord, og vand transporteres over stadig større afstande eller renses, mens energi må fremstilles ud fra stadig mere marginale kilder.
Kort sagt, for hver ny person, der føjes til den globale befolkning, udsættes planeten for et uforholdsmæssigt større pres, der igen forårsager desto flere miljøskader og artsudryddelser.
Eksistentiel trussel
Lad os for at anskueliggøre fænomenet se på olieindustrien. I den første brønd i Pennsylvania i 1859 skulle der blot bores 20 meter ned i jorden, før man stødte på olielagene. Til sammenligning begyndte Deepwater Horizon, som eksploderede og forliste i Den Mexicanske Golf i 2010, at bore halvanden kilometer under vandets overflade og fandt først olie et par kilometer yderligere nede i havbunden. Processen krævede enorme mængder af energi, og da oliebrønden røg i luften, blev det langt sværere at inddæmme de deraf resulterende store og vedvarende skader på den biologiske mangfoldighed i Golfen og de tilstødende kyster, foruden på mange af de lokale økonomier.
Situationen kan opsummeres således: Verdens voksende befolkning konkurrerer med populationerne inden for de fleste andre dyrearter (undtagelserne omfatter bl.a. rotter, kvæg, katte, hunde og kakerlakker). Med vores udvidelse af landbruget har vi nu konfiskeret godt halvdelen af den energi, som kloden får fra solen, og som før gik til at producere fødevarer til alle dyr – og vores behov er kun voksende.
Når verdens mest dominerende dyr beregner halvdelen af kagen til sig selv, er det ikke så sært, at millioner af de tilbageværende arter, som må kæmpe om resten, er begyndt at forsvinde i hastigt tempo. Dette er ikke blot en moralsk tragedie. Det er en eksistentiel trussel. Masseudryddelsen vil berøve os mange af de økosystemtjenester, som vores civilisation er afhængig af. Vores befolkningsbombe har krævet sine første ofre, og de bliver ikke de sidste.
Paul R. Ehrlich er professor i befolkningsstudier på Stanford Universitet, mens Anne H. Ehrlich er direktør og koordinator for Center for Conversation Biology sammesteds. 
© Project Syndicate og Information. Oversat af Niels Ivar Larsen
",41.0,17. august 2015,"Jo flere vi bliver, jo flere af Jordens produktive ressourcer skal vi mobilisere til vores underhold. Flere mennesker betyder, at mere vild natur skal sættes under plov eller vige for bymæssig infrastruktur, der kan understøtte byer i hastig vækst som Manila, Chengdu, New Delhi og San José. Flere mennesker betyder også større efterspørgsel efter fossile brændstoffer, hvilket igen betyder flere drivhusgasser i atmosfæren. I mellemtiden vinder hydrofrakturering frem i USA og flere canadiske landskaber ødelægges for at trække lavkvalitets-råolie ud af tjæresand."
914,/debat/2016/01/loegn-paa-loegn,Løgn på løgn,Georg Metz," BT fortalte, at udenrigsminister og næstformand Kristian Jensen er truet i Venstres arvefølge af statsministerens pittbull terrier, som benovede aviser har døbt Inger Støjberg. Så kan løbet være kørt for unge Jensen, der var vild med dans. Efter hans hånd rystede under formandsopgøret, er der ikke så mange, der er vilde med Jensen. Inger Støjberg kan ifølge BT og ’kilder’ meget vel gå hen og blive kommende leder i det lille regeringsparti med den for tiden alt for store virkning. Støjberg står stærkt i den del af befolkningen, hvis sympatier går i retning af bagvendte øretæver. Imidlertid har det ofte været brydsomt at blive udråbt som tronfølger i utide. Flere har mistet pusten, er blegnet i ventetiden og sunket hen i glemsel.
Magtfulde ledere bryder sig ikke om pres nedefra. Tronfølgeren har dertil det handikap i processen, at hver fejl og dumhed registreres dobbelt nidkært og undergraver personen. Hvis kongen ikke selv har planer om at sige farvel, og såfremt kongen er som konger flest, vil enhver velvalgt lejlighed blive brugt til at høvle en påtrængende prætendent ned i menneskelig størrelse. I betragtning af hvem der er Inger Støjbergs chef, skal hun ikke være alt for jublende henrykt over BT’s fornemmelser. Det er hun sikkert heller ikke. Hendes mentalitet er efter alt at dømme på bølgelængde med bossens.
Noget andet er, og dette taler unægtelig i Støjbergs favør, at hun i mange henseender og i modsætning til den hæderligt farveløse Jensen synes som en realistisk aftager til Løkke Rasmussen. Statsministeren har ret konsekvent været upålidelig i pengesager og i det hele taget. Støjberg har vist upålidelighed i omgangen med anekdoter. På godt dansk kan man mene, at hun er uden skrupler og fuld af løgn.
I den forstand følger hun Venstres udstukne kurs, hvor også partiets politiske ordfører tilmed i international sammenhæng fifler med sandheden. Det skete forleden hos Christiane Amanpour i CNN. Amanpour kunne have spurgt Jacob Ellemann-Jensen: hvorfor en dansk minister flintrer rundt og udbreder sig om, at børnehaverne forbyder børnene at få hamburgerryg. Ordføreren kunne på dette spørgsmål have svaret: at sagen om den forbudne hamburgerryg kom fra ondsindede danskere, der bringer falsk vidnesbyrd. Akkurat som ordføreren betroede Amanpour – og ca. 1 milliard seere eller mere – at det var sådanne folk, der havde spredt historien om den danske regerings (flertallets) planer om at konfiskere flygtningenes ringe og værdigenstande. Begge svar ville have været lige usande. Nu svarede Ellemann-Jensen kun på det Amanpour spurgte om – om værdigenstandene. Dette svar var usandt.
Det nye er, at danske politikere – ordfører som ministre – lyver så åbenlyst.
Kuk i rollespillet
Det er også nyt, at Folketingets formand med hele det høje embedes tyngde og mod sit højtidelige, men utroværdige løfte for fuld musik deltager i den offentlige debat. Nu på Facebook med et angreb på Det Kgl. Teaters skuespilchef, der har brugt sin ytringsfrihed og advaret mod fascistiske tendenser i Danmark. Sådan set elementært for folk med ører og øjne i hovedet. Formand Kjærsgaard lægger vægt på Tingets værdighed, afviger medlemmerne fra formandens opfattelse af god opførsel, kimer tante Guls klokke. Traditionen tro og i respekt for fundamentale værdier tager Folketingets formand normalt ophøjetheden i agt som hele landets og Folketingets formand i klog, værdig og besindig balance. Normalt. Der er kuk i rollespillet i folk og på slot. Ledende politikere lyver vedvarende groft, en tingsformand, uanfægtet af sit hvervs værdighed opsøger i dettes navn døgnets slagsmål og intimiderer en embedsmand på Det Kgl. Teater. Og oppe på slottet sidder en dronning, der igen påtager sig/ tiltvinger sig/ lobhudles til – vælg selv – at lave scenografi til en teaterforestilling, denne gang Pantomimeteatret i Tivoli. Det er fint, at dronningen kan sådan noget og så gerne vil. Men det er ikke i orden. For det første er dronningen i al ære og respekt ikke professionel kunstner, derimod en ikke særlig talentfuld amatør. Vi siger jo tingene, som de er her til lands. For det andet går hun i denne foretagsomhed folk i brødet.
Snuppe job fra kunstnere
I vort nedsparede kulturmiljø hænger opgaver til scenografer ikke på træerne. Dronningen lemper lønnen ud af hænderne på folk, der skal leve af dét, der kun kan være en hobby for majestæten. At kunne skrive på sit cv, at man har lavet scenografi til Pantomimeteatret, er ikke uden betydning. Dronningen kan skrive den besked på sit og gør det. 14-15 gange har hun således sat sig på det scenografiske arbejde for næsen af fagfolk. Dette kunne måske have sin større rimelighed, såfremt dronningen modsvarende afspadserede sit dronningejob og til gengæld lod de arbejdsberøvede scenografer, m.v., som hun til hofsnogenes jubel erstatter, kompensationsvis arbejde som statsoverhoved på Amalienborg med apanage og fryns. Det er ikke godt i et civiliseret samfund, når kronede og andre hoveder i kraft af deres i givne sammenhænge uvedkommende position indtager andre menneskers faglige domæne.
Det er uvist, om dronningen nogensinde tænker i disse baner eller ransager sin samvittighed, hvilken man må formode, også en dronning er i besiddelse af. Men en eller anden med stjerner og bånd anbragt de rigtige steder burde fortælle hende, at denne adfærd – efterhånden normen i det gamle kongerige – tangerer korruption. Dette fænomen har ikke altid noget at gøre med penge.
Korruption kan også være handlinger, der tjener til at højne én uretmæssigt og skamløst i offentlighedens omdømme. Eksempelvis ved jævnlige tilføjelser til cv’ et i Blå Bog. At dette omdømme lider ubodelig skade under andre synsvinkler, er vel en majestætisk overvejelse og bekymring værd.
",6.0,22. januar 2016," BT fortalte, at udenrigsminister og næstformand Kristian Jensen er truet i Venstres arvefølge af statsministerens pittbull terrier, som benovede aviser har døbt Inger Støjberg. Så kan løbet være kørt for unge Jensen, der var vild med dans. Efter hans hånd rystede under formandsopgøret, er der ikke så mange, der er vilde med Jensen. Inger Støjberg kan ifølge BT og ’kilder’ meget vel gå hen og blive kommende leder i det lille regeringsparti med den for tiden alt for store virkning. Støjberg står stærkt i den del af befolkningen, hvis sympatier går i retning af bagvendte øretæver. Imidlertid har det ofte været brydsomt at blive udråbt som tronfølger i utide. Flere har mistet pusten, er blegnet i ventetiden og sunket hen i glemsel."
5572,/debat/2014/02/boern-boer-sprogtestes-klare-bedre-pisa-test,"Børn bør sprogtestes, men ikke for at klare sig bedre i PISA-test","Laila Kjærbæk, Sissal M. Rasmussen og Marit C. Clausen"," 
	Lad børnene være i fred, lød det i kronikken den 20. februar af Maria Reumert Gjerding og Helle Heckmann. Helt præcist gik opfordringen på at holde op med at teste vuggestuebørn, fordi test risikerer at forstyrre den læring, som børnene helt naturligt giver sig i kast med. I stedet for at standardisere læringen, skal vi have respekt for, at børn udvikler sig på forskellige måder og i forskewllig hastighed, fastslog kronikørerne. Gjerding og Heckmann er ikke alene med de tanker. De har de seneste måneder gennemsyret debatten om små børn og læring.

	Som børnesprogforskere har vi svært ved at være uenige i den sidste del af påstanden. Børn er forskellige. Men netop derfor er vi uenige i, at test – f.eks. såkaldt sprogscreening – skal undgåes for ikke at forstyrre børnenes udvikling. Voksne må anerkende barnet ved at se det hele barn, men også være i stand til at zoome ind på udvalgte aspekter som f.eks. forskellige sproglige dimensioner. Her kan test og screeninger være til stor hjælp og være afgørende for, at den voksne kan give barnet den optimale støtte og stimulering.

	Glemmer de svageste

	Debatten om test i vuggestuer og børnehaver har i høj grad negligeret børn med særlige vanskeligheder, som bør identificeres så tidligt som muligt, så der kan iværksættes en tidlig forebyggende indsats, som har langt større effekt end senere undervisning. Sker det ikke, kan der være børn, som senere i livet skal kæmpe med vanskeligheder, som måske kunne have været afhjulpet allerede i førskolealderen.

	Mange års forskning har vist, at der er langt større og bedre effekt af tidlig end sen indsats.

	Det er veldokumenteret, at læseforberedende aktiviteter i førskolealderen kan forebygge senere læse-stavevanskeligheder, og at børn, der deltager i velstrukturerede lege med bogstaver og sproglyde i førskolealderen, har langt mindre risiko for at udvikle alvorlige læse-stavevanskeligheder end andre børn.

	Indsatsen kan bl.a. igangsættes ved en sprogscreening. Det kan nemlig være svært at identificere børns sproglige vanskeligheder ved bare at se på dem eller lytte til dem. Årsagen er, at sprog er komplekst, men også at børn kan være imponerende gode til at skjule deres vanskeligheder. Faktisk så gode, at de ofte først bliver tydelige, når børnene kommer i skole og skal til at lære at læse og skrive. Da er det desværre ofte for sent, fordi barnet allerede er kommet så langt bagud i sin udvikling, at det stort set er umuligt at indhente. Det giver mange børn store udfordringer resten af livet.

	Når der i debatten refereres til ’test’, er der typisk tale om det, der i fagsprog hedder en screening. At screene betyder at sigte eller sortere. De fleste kender screening fra sundhedsvæsnet, hvor alle nybagte forældre i dag tilbydes en hørescreening af deres barn, og kvinder over 50 år tilbydes screening for brystkræft.

	Test kan bruges til noget

	Ved en sprogscreening identificerer man børn, der er sprogligt forsinkede eller afvigende, og som dermed har risiko for at udvikle alvorlige sprogvanskeligheder og senere læsevanskeligheder. Test bruges også til at følge op på den pædagogiske praksis med henblik på at undersøge, om den indsats, man har iværksat, fungerer efter hensigten. I en sprogscreening ligger 85 procent af børnene inden for det, man betegner som normalområdet. 10 procent anbefales en fokuseret indsats, mens kun er fem procent anbefales en særlig indsats.

	Sproglige vanskeligheder er (lige som mange andre typer vanskeligheder) ikke forbeholdt særlige miljøer. Der findes børn med sproglige vanskeligheder i alle miljøer, og vi er nødt til at sprogscreene børnene, før vi ved, om de har særlige behov. Der er således absolut ikke tale om, at man standardiserer ganske almindelige småbørn ved at teste eller screene dem. Man identificerer de fem til 15 procent af børnene, der kan have særlige vanskeligheder, som det er nødvendigt at lave en forebyggende indsats for at afhjælpe. Selve screeningen er vigtig for at igangsætte hjælpen til barnet, fordi den viser, hvilke områder der med fordel kan styrkes.

	R for regnorm og rugbrød

	Sprogscreening i Danmark finder typisk sted tre gange – én gang i tre-års-alderen, inden skolestart og i børnehaveklassen, så når røster i debatten har udtrykt frygt for, at vi er i gang med at stjæle børnenes barndom og indhegne den i test, vurderinger og målinger af frygt for at sakke bagud i den internationale konkurrence, er det skudt forbi målet. Når det er en god idé at screene flere gange, er det bl.a. for at se, om barnet udvikler sig, eller om der er behov for justering af interventionen.

	Vi kan gøre børnene en kæmpetjeneste ved at bruge vores viden til at lette deres sprog- og læseudvikling og deres læring generelt. Vi ved, at børn lærer bedst i trygge omgivelser og ved aktiviteter, der er tilpasset den enkeltes udvikling og interesser – det kan fint være aktiviteter, som børnene selv har sat i gang. Det kræver et indgående kendskab til det enkelte barn, for at den voksne kan møde barnet, hvor det er, følge barnets interesse og stimulere og udfordre efter barnets behov.

	Et eksempel på vellykket læring i førskolealderen kunne være pædagoger, der bemærker, at en gruppe børn udviser særlig interesse for dyr og vælger at anerkende og følge børnenes interesse. Udstyret med forstørrelsesglas går børnene på opdagelse efter dyr på legepladsen. Pædagogerne tæller sammen med børnene, hvor mange dyr de har fundet, de taler om, hvad det er for dyr, hvor de lever, og hvad de lever af.

	Sammen læser de bøger, digter historier, synger sange og laver rim om dyr. De tegner dyr og skriver historier. De leger med sproglydene i dyrenes navne og finder sammen ud af, hvilke bogstaver der passer til de forskellige sproglyde. Bogstaverne former de i sandet, og bagefter hopper og klapper de bogstaver, lyde og stavelser. Børnene opdager, at det bogstav, som regnorm begynder med, er det samme, som det der står med stort på rugbrødspakken til frokost.

	Læring i hverdagen

	Læring i daginstitutionen bør foregå gennem de daglige rutiner, højtlæsning og historiefortælling, samtaler og legebaserede aktiviteter. Heller ikke vi er fortalere for skolelignende undervisning i danske daginstitutioner. I løbet af det seneste års tid har vi i forbindelse med vores forskning besøgt mere end 100 danske daginstitutioner, og vi kan slet ikke genkende det billede, som flere eksperter i de seneste måneder har tegnet af daginstitutioner, hvor leg skulle være afløst af undervisning.

	Vi skal give vores børn den bedst mulige barndom, og vi skal klæde dem på, så de er godt rustede til den verden og de udfordringer, der venter dem i skolen og senere i livet, for deres egen skyld. Ikke for at de skal klare sig godt i næste PISA-undersøgelse.

	Et velfungerende sprog er ikke kun vigtigt i forbindelse med skole og uddannelse. Forskning viser, at svage sprogkundskaber kan føre til kommunikationsvanskeligheder og dermed påvirke barnets mulighed for at indgå i sociale relationer med andre børn og voksne. Det handler om, at vi skal give alle børn de bedste forudsætninger, så de har mulighed for selv at vælge deres vej i livet.

Laila Kjærbæk er ph.d., postdoc, Sissal M. Rasmussen og Marit C. Clausen er ph.d.-stipendiater ved Center for Børnesprog, Institut for Sprog og Kommunikation, Syddansk Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",11.0,26. februar 2014,"	Et eksempel på vellykket læring i førskolealderen kunne være pædagoger, der bemærker, at en gruppe børn udviser særlig interesse for dyr og vælger at anerkende og følge børnenes interesse. Udstyret med forstørrelsesglas går børnene på opdagelse efter dyr på legepladsen. Pædagogerne tæller sammen med børnene, hvor mange dyr de har fundet, de taler om, hvad det er for dyr, hvor de lever, og hvad de lever af."
210,/debat/leder/2016/05/manden-paa-gaden-afrika,Manden på gaden i Afrika,Peter Tygesen," Et forfærdeligt billede af Afrika gik forleden verden rundt: En ninjaklædt betjent med støvlen hævet til at knuse et menneskehovede, skrøbeligt hvilende på en gulmalet kantsten. En kasket lå i rendestenen, ternet og fortabt. BBC skrev »grusom« politivold i Nairobi, Kenya.
Manden under støvlen hedder Boniface Manono. Han fortæller, at betjenten ikke knaldede støvlen i hovedet på ham. Det ville ellers være en logisk afslutning på de foregående minutter, hvor han blev trukket ud af et hus, blev banket med en kølle i hovedet og siden sparket tværs over gaden frem til kantstenen, efter kølleslaget havde sendt ham i asfalten.
For tredje mandag i træk kaldte oppositionen til protest mod den såkaldt uafhængige valgkommission. Dens opgave er at gennemføre fair og frie valg, men oppositionen beskylder den for at være styrets marionet og kræver den udskiftet. Kenyas præsident og regering er på valg næste år, de afviser kravet og sendte politiet.
Ved de forgående to mandages protester fik demonstranter også bank. Alligevel marcherede 500 igen i mandags, hvor kampklædte betjente angreb med køller og spark, tåregas og vandkanoner.
Demonstranterne kastede sten. Politiet tabte overblikket, lod kaos råde og angreb til højre og venstre med udøvelse af »grusom vold«, ofte mod tilfældige, siger landets officielle menneskerettighedskommission i en hård kritik.
En sådan var Manono. Han havde ikke, som demonstranterne, stormet valgkommissionens bygning, siger han, men var gået ind af andre årsager. Han søgte job.
Var det for resten ikke også Kenya, der leverede forrige uges rædselsbillede fra Afrika? Bygning sammenstyrtet, folk kvast. Betonplatforme med små kasser af lejligheder stablet seks oven på hinanden på spinkle mure bare 10 meter fra et vandløb i strid med alle regler – muliggjort af korruption. Muliggjort af et bystyre og en regering, der reelt har opgivet byplanlægning.
Læs også: Noget er helt galt ?i Kenya
Det var også i Kenya, at hær og politi forværrede terroristers angreb på et indkøbscenter i 2013, og hæren sidste år ikke fandt det belejligt at standse andre terroristers overfald på et universitet. Halvandet hundrede civile omkom.
Afrika står over for voldsomme udfordringer. Klimaændringer rammer kontinentet hårdere end andre steder; bøndernes vilkår forværres. Der er i dag 300 mio. flere ekstremt fattige end for 20 år siden, og i de næste 10 år vokser Afrikas befolkning med yderligere 300 millioner.
For langt størstedelen bliver livet en konstant jagt efter arbejde. De fleste afrikanske regeringer har i årtier forsømt deres landbrug, folk søger lykken i byerne, som vokser eksplosivt. Om godt 10 år ventes 15 mio. indbyggere i Kinshasa i DR Congo; 19 millioner i Lagos i Nigeria; seks millioner i Nairobi.
Med byernes vækst kan en allerede ond cirkel kun forværres, så de stadig mere trængte landområder yderligere forsømmes og afvandringen forstærkes. Byernes udvikling kræver kapital og planlægning, men myndighederne har få midler.
Hovedparten af byernes indbyggere bor i slum uden officiel forsyning med el, vand, veje, skoler og uden kloak eller klinik. Det er slummen, der svulmer, når byens befolkning vokser. Her bor sultens desperate slavehær, enhver magthaver frygter; manden på gaden, lige rundt om hjørnet, ikke manden på gården, langt ude på landet.
Slavehærens liv forråes i disse år. Gnister antænder eksplosioner, og regeringer føler sig stadig mere truede. De afrikanske stater er skabt af kolonimagterne for ikke at tjene befolkningens interesser, men andres.
Nutidens magthavere demonstrerer jævnligt, som i Kenya, at staten fortsat ikke er befolkningens, men deres. Politiet skal følgelig ikke beskytte borgerne, men fjerne modstand.
Som politiet gør det i Kenya, ligeså i Sydafrika, Nigeria og Etiopien; alle lande med voldsom befolkningsvækst. Det er netop til disse fire lande, at Taksøe-visionen koncentrer dansk afrikapolitik, varetaget af især danske erhvervsfolk, fordi de kan ’skabe job’.
Det ligner et figenblad for en erkendelse af, at Danmark ikke bør – ikke kan? – føre anden udviklingspolitik i Afrika end at tjene penge på kaos, så længe det kan lade sig gøre. Det vil tjene Danmarks regering og opposition at pege på, at Danmark – og mange kenyanere – har andre interesser.
Læs også: Danske interesser i Afrika




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,19. maj 2016,"Det var også i Kenya, at hær og politi forværrede terroristers angreb på et indkøbscenter i 2013, og hæren sidste år ikke fandt det belejligt at standse andre terroristers overfald på et universitet. Halvandet hundrede civile omkom."
7652,/debat/2013/04/hamas-modepoliti-slaar-paa-synd,Hamas som modepoliti der slår ned på synd,Hussein Ibish," Religiøs fanatisme kender pr. definition ikke til begrænsninger på sine mulige krav. Dens appetit på fordømmelse er umættelig. Dens søgen efter renhed er endeløs. Dens vilkårlige, sadistiske adfærdskodekser og dens krav om den strengeste lydighed kan aldrig stilles tilfreds. For som de siger: Gud vil altid forlange mere.
Så når religiøse fanatikere opnår magt, vil restriktionerne blive mangedoblet. Kravene hober sig op uden respit. Især fordi de, der handler i Guds navn, altid vil forsøge at overgå hinanden i at håndhæve dyden og forbyde lasten og synden.
Har man Gud på sin side, kan hvad som helst påbydes eller forbydes med den samme plausibilitet. Og det virkelig smarte for retfærdighedens håndhævere er, at de ikke har brug for yderligere at forklare deres diktater i nogen meningsfuld forstand. De kan blot udstede dekreter under henvisning til deres påståede guddommelige myndighed og nødvendigheden af at opretholde sømmelig adfærd og forbyde alt fordærv.
Begynder med jagt på kvinder
Leder man efter en nutidig manifestation af denne mølædte variant af tyranni, frembyder det Hamas-regerede Gaza et righoldigt materiale. Hamas-embedsmændene afsætter en imponerende mængde tid og kræfter på at beslutte, hvilke nye ting deres ulyksalige og hårdt prøvede befolkning – som ellers i forvejen er uhyre from og konservativ, men åbenbart ikke nok – nu skal forbydes at gøre under deres tiltagende teokratiske tyranni.
Af hensyn til deres eget bedste selvfølgelig. Som Shakespeare formulerede det i sit drama Lige for lige: »Mercy is not itself that oft looks so; Pardon is still the nurse of second woe.«
Det begynder altid med kvinderne, idet religiøs fanatisme og kvindehad i vidt omfang er synonyme størrelser. Hamas forbød først kvinder at være bagsædepassager på motorcykler og siden at køre motorcykel overhovedet. Så forbød de kvinder at ryge vandpiber i det offentlige rum, tilsyneladende fordi de anså dette for at være suggestivt. Det er et klassisk kendetegn for den religiøse fanatikers race at nære særlige skumle seksuelle fantasier.
Ingen dækning i Koranen
Hamas forekommer i det hele taget besat af spørgsmålet om, hvad kvinder må og ikke må under forskellige omstændigheder. Nu må mænd så heller ikke længere klippe kvinders hår, fordi – enhver kan jo indse, hvor uanstændigt det er!
For nogle uger siden besluttede de, at det var ’uislamisk’ for kvinder at deltage i et maratonløb, uanset hvor tækkeligt påklædt de end var under løbet. Af en eller grund er det ikke lykkedes mig at finde lige præcis dette skriftsted i hverken Koranen eller haditherne, men det skal nok være der ... Og i sidste uge besluttede de, at alle skoler ved lov skal være kønsopdelt fra niårsalderen, og at ingen mænd under nogen omstændigheder kan undervise piger.
Men det religiøse formynderskab under Hamas har aldrig kun begrænset sig til mandligt hysteri. Man har også slået ned på enhver tænkelig kunstart (som én sanger bemærkede: »Gaza er stedet, hvor kunsten tager hen for at dø«), da den slags i reglen er den sikre genvej til evig fordømmelse. Ligesom man har forbudt mænd fra diverse helt almindeligt forekommende, men ikke desto mindre modbydelige og korrumperende praksisser, at udøve deres hverv.
Unge mænds tur til straf
I sidste uge havde de både velnærede og velaflagte Hamas-embedsmænd tydeligvis ikke noget bedre at tage sig selv, da de besluttede sig for at tage et afgørende skridt i en af de mest presserende kriser, som Gazas befolkning længe har stået overfor: foragtelige kæltringe med langt hår eller hårgelé i frisuren og iført de forkerte slags bukser.
Hamas-politiet slog til imod flere grupper af disse unge vantro, som så demonstrativt stillede deres depraverethed til skue: langt, geléagtigt eller strittende, hår. Disse udsvævende syndere blev alle halet hen på den nærmeste politistation, hvor de enten blev klippet og barberet på stedet eller fik besked på omgående at henvende sig hos den lokale barber. De, som gjorde indsigelser, har utvivlsomt fået en både velfortjent og nådesløs omgang tæv.
En tilsvarende behandling blev udmålt til unge forbrydere, der var ryggesløse nok til at gå med bukser, der blev anset for at sidde for stramt eller hænge for lavt på hofterne!
Hvad skulle det palæstinensiske folk dog stille op uden så trofaste forsvarere og standhaftige frihedskæmpere?
Det er ikke til at sige, hvad der næste gang vil blive forbudt på Gaza-striben. Ingen tvivl om at Hamas’ velbemandede ’Ministerium for Offentlige Absurditeter’ har travlt med at udpønse et eller andet endnu mere latterligt. Men uanset hvad det nu bliver, kan vi trøste os med, at det i al fald vil behage Gud, om ingen andre.
 
Hussein Ibish er forsker ved tænketanken American Task Force for Palestine
© Daily Beast og Information
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,22. april 2013,Leave this field blank 
9941,/debat/2012/05/laeserbreve-9,Læserbreve,Informations Webredaktion," Hvor er faren, Uhrskov?
Martin Wildenschild, København
Morten Uhrskov Jensens (MUJ) beskrivelse af den hvide elites manglende omgang med anderledes udseende, kan med sin inspiration fra Pierre Bourdieus begreb om artikulationsfelter forklare, at mennesker distancerer sig fra hinanden (16. maj).
Måske er det i bestræbelserne på at finde sig selv i en foranderlig verden. Men hvem er det, MUJ klandrer? Er det den kosmopolitiske elite, der ikke ser konsekvenserne af globaliseringens skyggesider, eller er det dem med den mørke farve, han finder truende?
At holde sig oppe ved dikotomien imellem farver taler for sig selv. Anklagen mod eliten som tillægges at ødelægge det danske samfund, medvirker til at camouflere hans aversion imod de fremmede.
MUJ burde måske i stedet rette opmærksomheden imod globaliseringens form og dens manglende evne til at løse almindelige menneskers udfordringer. Ved at reagere på følelser, hindres den klare tanke, og der er behov for begge dele for at skabe globale politiske løsninger.
Privathospitaler vil gerne bidrage
Naomi Pagh Abudi, Brancheforeningen for Privathospitaler
Sundhedsministeren har foreslået en lov, der forpligter privathospitalerne til at tegne forsikring og betale for egne patientskadeerstatninger. I debatten kan det virke som om den idé er fostret af sundhedsministeren selv, men det er ikke tilfældet.
Siden 2010 har privathospitalernes brancheforening foreslået, at privathospitalerne skulle bidrage til at betale for egne skader – netop fordi en smart model vil kunne gøre det af med alle de brodne kar, som ingen har interesse i skal kunne drive virksomhed og skade patienter i Danmark.
Brancheforeningen dækker cirka 80 procent af det private marked og stiller høje kvalitetskrav til egne medlemmer. Men vi kan intet gøre over for dem, der står uden for foreningen, hvoraf nogle har været centrum i de sidste års uhyggelige skandalesager.
De seriøse privathospitaler i Danmark er klar til at betale. Men det skal være med en ordning, der faktisk fjerner de brodne kar og sikrer de danske patienter.
Giftbrønd
Carsten Seeger, Østermarie
Landmændene kræver kompensation for randzoner langs åer. Men det er værre, at de ikke forstår betydningen af at sprøjte pesticider, gylle og svampebeskyttelse klos op ad private brønde.
Jeg har længe søgt at få støtte til et forbud mod at sprøjte 10 meter fra private brønde. Der findes ikke et forbud mod det. Det har ikke hjulpet på forståelsen, at jeg ikke kan tilsluttes et offentligt vandværk.
Kvalitet og folk hænger sammen
Dion Sommer, professor i udviklingspsykologi, AU
Ole H. Henriksen får det heldigvis ikke længere dårligt over at regeringen har sat penge af til at forbedre normeringerne (12. maj). Han foreslår nu fire børn pr. fuldtidsvoksen. Han erkender dog, at han ikke har forskningsmæssigt belæg for det. Men det er der.
Direkte baseret på forskning anbefaler American Academy of Pediatrics and Public Health Association i deres guideline for sundhedsstandarter en normering i faktor tre til én. Er den ringere, går det ud over børnenes udvikling. Lektor Bente Jensen er citeret for at sige, »faktisk er der ingen, der har forskningsbelæg for at sige noget om normeringernes betydning«.
Korrektion: Der er meget international forskningsevidens. Man har eksperimenteret med at trække en eller flere voksne ud af stuen og derefter iagttage kvaliteten af voksen-til-barn-kontakten og sat voksne ind igen for så at observere, hvad der sker.
Kvaliteten af de personlige kontakten falder og stiger med normeringen på stuen. Blot et eksempel af mange.
En sejr for Danmark
Morten Bødskov, justitsminister (S)
At afskaffe pointsystemet for familiesammenføringer har været en mærkesag, som regeringen har fået gennemført med et bredt flertal hen over midten med opbakning fra EL og LA. Vi mener ikke, man skal afgøre udlændinges mulighed for at blive sammenført med ægtefæller på baggrund af et pointsystem.
Når Informations 10. maj hævder, at jeg ikke er stolt af vedtagelsen, er det derfor skudt rent forbi. Jeg er stolt over, at vi endelig er gået væk fra det snobberi, pointsystemet blåstemplede. Men det er korrekt, at jeg ikke tager æren for det alene.
Tværtimod ser jeg vedtagelsen som et glædeligt bevis på, at dansk udlændingepolitik ikke længere tilhører de mest skingre fløjpartier. Med pointsystemets afskaffelse har vi ført udlændingepolitikken tilbage til midten af dansk politik.
I regeringen ønsker vi at møde udlændinge med klare og rimelige krav. 24-års-reglen og tilknytningskravet vil fortsat være den robuste kerne i dansk udlændingepolitik.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,19. maj 2012,"Ole H. Henriksen får det heldigvis ikke længere dårligt over at regeringen har sat penge af til at forbedre normeringerne (12. maj). Han foreslår nu fire børn pr. fuldtidsvoksen. Han erkender dog, at han ikke har forskningsmæssigt belæg for det. Men det er der."
9329,/debat/2012/08/forskel-paa-hvide-brune-terrorister,Der er forskel på hvide og brune terrorister,Priyamvada Gopal," En uafhængig undersøgelse har nu fastslået, at Anders Behring Breivik – den velbarberede, hvide overherredømme-fanatiker, der metodisk myrdede 77 mennesker i Norge – kunne bevæge sig uantastet rundt i tre timer efter at have detoneret en bilbombe. Til trods for, at øjenvidner havde givet norsk politi adskillige signalementer af en bevæbnet mand iklædt politiuniform og beskyttelsesudstyr.
Blev politiet mon ved med at lede efter en anden slags morder? Eller antog man, til trods for at man havde kendskab til en veletableret white power-undergrundsbevægelse i Norge, at dette nok ikke kunne være den form for terrorangreb, der skulle have udløst en række forholdsregler i form af landsdækkende alarmer og vejspærringer?
Dommen over Breivik falder den 24. august. Anklageren begærer ham erklæret sindssyg. Selv ser han sin aktion som led i en kamp imod »den multikulturalisme, der har skadet den hvide kristne identitet«.
Selv om der ved ethvert massedrab er galskab i metoden, bliver hvide racistiske terrorister alt for ofte udnævnt til at være psykopatiske enspændere. I grel kontrast til brune terrorister, der i reglen opfattes som del af organiserede ideologiske netværk.
Da endnu en hvid racistisk terrorist for et par uger siden begik en massakre på en gruppe sikher i deres tempel i Wisconsin i USA, var der kun få, som hæftede sig ved lighederne mellem disse tilsyneladende ’meningsløse drab’ og det nylige brandbombeattentat mod en moské i Missouri.
Havde Wade Page heddet Wadi Pervez, og hans ofre været hvide, kan man være sikker på, at medierne ville have gjort et stort nummer ud af at diskutere forholdet mellem hans religion og hans voldstilbøjeligheder, ligesom’moderate muslimer’ ville føle sig kaldet til at lægge afstand til ethvert ’fællesskab’ med ham. Derimod har ingen talt om nødvendigheden af at afholde høringer om ’omfanget af radikalisering i den hvide kristne befolkningsgruppe’ og samme befolkningsgruppes reaktion på udåden.
Afskriver ’det hvide raseri’
Hvor sortes og i de senere år især muslimers vrede i vid udstrækning opfattes som en af vor tids store problematiske patologier og derfor udsættes for det fulde omfang af sociologisk, tekstanalytisk, politisk og endog økonomisk analyse, afskrives ’det hvide raseri’ rutinemæssigt som et fænomen, der kun forekommer hos randeksistenser og særlinge. Forklaringsmodellen er den individuelle psykopatis. Kun når der sker blodsudgydelser, fremkaldes der en interesse og altid kun forbigående.
Denne marginalisering af den reelle og aktuelle fare ved ’hvid terror’ på et tidspunkt, hvor andre former for religiøs eller nationalistisk militans må se sig underkastet hidtil uset kontrol, har meget at gøre med, hvordan ’hvidhed’ i sig selv fungerer som sociologisk markør.
Sociologer har med rette pointeret, at i Europa og USA har hvidhed og de privilegier, der tilfalder hvide, historisk beroet på ’usynlighed’: At have privilegium som hvid indebærer, at man ikke bliver identificeret som racemæssigt specifik overhovedet. I modsætning til, når man for eksempel taler om eksempelvis ’sorte atleter’, ’asiatiske iværksættere’ og så videre.
Tilstedeværelsen af militante hvide racister gør det vanskeligt at opretholde det individualistiske aksiom om, at samfundet i det 21. århundrede nu er blevet ’post-racialt’ eller ’farveblindt’. Ved at hævde deres racetilhørsforhold og kæmpe for (fortsættelsen af) en påstået truet hvid dominans, undergraver de paradoksalt majoritetssamfundets mere diskrete og institutionaliserede hvide magt, der ifølge sociologiprofessor Richard Dyer »sikrer sin dominans ved at forblive tilsyneladende konturløs og generel«. Denne magt kan se sig højt hævet over den ’multikulturalisme’, som anses for at være særlige indrømmelser, som kun de etniske minoriteter må bede pænt om.
Varierende hvidhed
Hvidhed er imidlertid ikke mere ’naturlig’ end nogen anden racekategori og kan desuden variere meget efter omstændighederne. Den har igennem tiden udvidet sig fra angelsaksisk og nordisk oprindelse til også at omfatte for eksempel irere og italienere. Historikere som David Roediger og Noel Ignatiev har påvist, hvordan identifikationen af de ’sande hvide’ ofte har været knyttet til bevarelse af økonomiske privilegier. Økonomisk velstand er stadig forbundet med forestillinger om hvidhed. Det ser vi også af nedsættende udtryk som white trash, der hænges ud som eksotiske og selvmodsigende eksemplarer.
Selv om ikke alle hvide racister er fattige, genererer en brutalt uretfærdig økonomisk orden en åbenlys vrede i den hvide del af underklassen. Og der er øjensynlig ingen mangel på anledning til at kanalisere dette til tider morderiske raseri i retning af udlændinge, muslimer, homoseksuelle, sorte, jøder og indvandrere.
Med de igangværende militære konflikter, der sætter et ’civiliseret Vesten’ op imod ’en arkaisk anden’, kan det da være en tilfældighed, at Page var en tidligere soldat, der i lighed med mange andre krigsveteraner blev kastet ud i en økonomi, hvor der hverken er jobs eller fremtidsudsigter?
Ingen morder kan naturligvis siges at repræsentere et helt fællesskab. Men uanset hvor psykopatiske de er, handler alle mordere i en kontekst, hvad enten denne defineres ved økonomiske afsavn, racisme, militarisering, alt for let adgang til skydevåben eller manglende mental sundhed. At minimere sådanne sociale realiteter til fordel for den rent individuelle psykopati dømmer os alle til at sigte i mørket.
Priyamvada Gopal er litteraturforsker ved Cambridge University
© The Guardian og Information. Oversat af Niels Ivar Larsen.
",15.0,20. august 2012,"Havde Wade Page heddet Wadi Pervez, og hans ofre været hvide, kan man være sikker på, at medierne ville have gjort et stort nummer ud af at diskutere forholdet mellem hans religion og hans voldstilbøjeligheder, ligesom’moderate muslimer’ ville føle sig kaldet til at lægge afstand til ethvert ’fællesskab’ med ham. Derimod har ingen talt om nødvendigheden af at afholde høringer om ’omfanget af radikalisering i den hvide kristne befolkningsgruppe’ og samme befolkningsgruppes reaktion på udåden."
8063,/debat/2013/02/ideen-almendannelse,Ideen med almendannelse,Jakob Friis Andersen,"  
I disse tider tales der uophørligt om vores uddannelsessystem. Det kan selvfølgelig være meget godt, men det virker dog, som om debatten angående gymnasieskolen ikke blot er præget af ren og skær nysgerrighed eller glæden ved at udøve konstruktiv selvkritik – det virker faktisk, som om man famler efter noget. Det virker, som om man ikke helt kan redegøre for, eller blive enige om, hvorfor de unge skal gå i gymnasiet. Det vil sige, at gymnasieskolen ikke blot ’debatterer’ med sig selv: Den søger efter sin identitet. Derfor må vi på ny stille spørgsmålet: Hvad skal der forstås ved almendannelse? Eller: Hvorfor almendannelse?
Den nuværende diskussion angående gymnasieskolen kan naturligvis antage vidt forskellige former, men først og fremmest synes man at være optaget af, hvordan der kan gennemføres ’helt nye’ og ’radikale’ omstruktureringer af undervisningen, det vil sige nye undervisningsformer, som skal ’gentænke’ gymnasiet for at gøre det mere sjovt, vedkommende og lignende.
Som eksempler på ’nye undervisningsformer’ eller ’omstruktureringer’ i gymnasieskolen, der er blevet implementeret for nylig, vil jeg i denne forbindelse fremhæve: (a) selve gymnasiereformen selvfølgelig. (b) den populære og omsiggribende undervisningsmodel cooperative learning samt (c) det helt nye interaktive og ’elev-engagerende’ undervisningstiltag i Region Hovedstaden, hvor de involverede lærere blandt andet ikke må tale ’mere end syv minutter ad gangen’.
Det virker, groft sagt, som om størstedelen af vor tids nye undervisningsinitiativer snarere har karakter af sygdomstegn end af ’nytænkning’ – det forekommer mig simpelthen, at man er bange for, at ’forlystelsen’ (det vil sige gymnasieskolen) skal gå i stå, og man derfor hele tiden må holde sig travlt beskæftiget med at skubbe til den, puste på den og finde på nye metoder, hvormed man kan holde den kørende.
Når tiderne forandrer sig …
Det kan sågar nærmest virke, som om man ’nytænker’ blot for at fedte for de af eleverne, der ikke gider alt ’det der gamle, klassiske og kedelige noget’ (som f.eks. bøger). Det kunne man naturligvis ikke drømme om at indrømme, så i stedet tvinges vi til at høre på formuleringer af denne art: ’Ja, eftersom jo tiderne konstant forandrer sig, må vi jo også sørge for hele tiden at forandre og forny os, så de unge får mest muligt ud af deres uddannelse, for i sidste ende drejer det sig jo bare om, at vi skal gøre de unge konkurrencedygtige og effektive på det globale marked, og derfor …’. Det er efterhånden svært at vide, hvem der egentlig siger sådan – eller hvem der siger, at man skal sige sådan – men det er altså noget, man siger og hører for tiden. Der er dog ikke mange, der taler om, hvad der egentlig er grundtanken – det vil sige den egentlig bærende tanke – i uddannelsessystemet generelt og i gymnasieskolen mere specifikt.
Et samfund af idioter
Formålet med gymnasieskolen – og dette er i sandhed dens ædleste og højeste formål – er at forhindre, at de unge vokser op og bliver idioter. Dette kan lyde som en morsomhed, men lad os se på den oprindelige betydning af ordet idiot. ’Idiot’ kommer af græsk (idiotes) og betyder oprindelig privatmand, lægmand, en udannet person.
’Idiotes’ kommer af ’idios’, der betyder ’privat’ eller ’egen’. Et samfund af idioter er, kort fortalt, et samfund, hvor alle individer går rundt og tror, at alle har deres ’egen private fornuft eller sandhed’. Denne tilstand kan vi kalde det totale mørke eller den totale blindhed.
Gymnasieskolens fornemmeste opgave er ikke ’hele tiden at forny sig’ eller at ’skærpe de unges kompetencer og effektivitet, så de i fremtiden kan indtage topplaceringer i den frie konkurrence på det globale marked’. Gymnasieskolens fornemmeste opgave er at sørge for, at idiotien ikke løber af med sejren. I dette, og i intet andet, består gymnasieskolens sande identitet.
Uddannelsessystemets opgave er – gradvist og faktisk helt fra de små klasser i folkeskolen – at hive eleverne ud af det ’private’ mørke og ind i fornuften; det vil sige det fælles eller det almene. Det første og sikreste tegn på dannelse hos et individ er, at det har forståelse for det almene. Det primære formål med almendannelse er at bidrage til fuldbyrdelsen af individets trinvise opgivelse af den private sfære og indtrædelse i den fælles, almene, sfære.
Gymnasiet må holde fast
Gymnasieskolen behøver derfor ikke hele tiden at kigge sig panikslagen omkring efter sin identitet: Denne rådvilde – og nærmest undskyldende – tilstand er et bedrøveligt syn, og sandheden er, at gymnasieskolens opgave er den samme, som den altid har været.
Tilsyneladende er mange af nutidens unge først og fremmest optaget af forestillinger og drømme om ’selvrealisering’, ’selvpromovering’, ’individuel frihed’ osv. – de mest tåbelige variationer af denne slags drømme findes i populære reality shows og lignende. Så vidt jeg kan se, er det ikke mere kompliceret, end at vi i højere og højere grad bevæger os i retning af et samfund, der er præget af egoisme og dyrkelse af selvet. ’Selvet’ – det ’private’ – er for alvor kommet på mode; det vil sige: det ’idiotiske’.
Magtesløse lærere
Mon ikke man kan blive nødt til at indrømme, at der i større grad end tidligere er begyndt at gøre sig en ’du-skal-ikke-komme-her-og-fortælle-mig-noget-attitude’ gældende blandt nutidens unge? Er en del gymnasielærere rundt omkring i landet ikke oprigtigt chokerede over nogle af elevernes fremtoning og holdning? Og føler lærerne sig ikke ofte magtesløse over for disse elevers attitude, fordi der tilsyneladende ikke er noget sted, hvortil man kan rette sin klage eller sine beklagelser?
Jo. Mange af landets gymnasielærere har faktisk erfaringer med disse mindre charmerende sider af det, man kunne kalde de unges individkultur – men den undervisningsmæssige opgave er og bliver den samme. En undervisningstime i gymnasiet burde ikke behøve at bestå i andet, end at et fornuftigt voksent menneske (læreren) træder ind ad døren, beder om ro i klassen og begynder at fortælle om sit fag og stille spørgsmål til eleverne. Beklageligvis er vores tid sådan, at selv gode undervisere går rundt og er alvorligt bekymrede for, at deres undervisning er for ’kedelig’ og ’gammeldags’, fordi den ikke er spækket med powerpoint shows, medrivende lege til cooperative learning eller stroboskoplys.
Den fælles fornuft
De fleste af de nye undervisningstiltag eller ’indlæringsstrategier’ repræsenterer ofte ikke meget andet end et forsøg på at fedte for de unge og for visse tendenser i det moderne samfund. Fra læreren træder ind ad døren til klasseværelset, og til han eller hun går ud af den igen, er der én opgave, der overskygger alle andre; nemlig i tale og handling at forsøge at få eleverne til at indse, at der findes noget sådant som fornuft, at vi er fælles om den, og at det ville være fornuftigt at indse det. Dette er opgaven, lige meget om man underviser i fysik, biologi, musik, dansk, billedkunst eller filosofi, og derfor er den dannelse, der gennemføres i gymnasieskolen i sandhed en dannelse, der angår hele elevens karakter; og dermed også kulturens skæbne.
Hvad skal der ændres i gymnasieskolen? Ærlig talt; helst så lidt som muligt. Der er i en vis forstand allerede blevet ændret nok. I en af sine erindringer skriver Villy Sørensen, at han lærte mange ting i gymnasiet, men at han først og fremmest »lærte at lære noget«. Det er derfor, vi går i gymnasiet; for at lære at lære noget, for at lære, at der er noget at lære, og for at lære, at vi kan være fælles om det.
 
Jakob Friis Andersen er cand.mag. i filosofi og litteraturvidenskab og gymnasielærer i filosofi




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,18. februar 2013,Magtesløse lærere
10623,/debat/2012/02/planoekonomiens-genkomst,Planøkonomiens genkomst,Hans Aage," »Men hvad bringer Dig til at smile? Der er aldeles ikke noget Forlystende ved Planøkonomi — tvertimod!«(Frit efter Fritz Jürgensen).
Jeg tror, at det i fremtiden er nødvendigt for kapitalismen at finde en ny balance mellem markedsstyring og politisk styring, som vil gå i centralistisk, planøkonomisk retning. De to store udfordringer i vor tid er de globale fordelingsproblemer og de globale, langsigtede miljøproblemer. De er udprægede fællesanliggender, og dem er et ureguleret marked ganske uskikket til at gøre noget ved. Det kræver fælles, politiske beslutninger.
Det er kuriøst, at markedsfundamentalistisk ideologi har kunnet blive så dominerende netop i løbet af nogle årtier, hvor alt dette har været almindeligt kendt.
Det hænger nok sammen med, at man under et langvarigt opsving, som det i de sidste 60 år (der i de seneste ti år godt nok har kørt på pumperne), ikke har behøvet at være så nøjeregnende, for der bliver altid noget til alle.
Anderledes er det, når ubehagelighederne ved miljø- og fordelingspolitik, skal fordeles.
Et højaktuelt eksempel på behovet for centralisme er finans- og eurokrisen, men lad nu det ligge.
Lad os i stedet tage nogle eksempler fra det nære: I betragtning af at der forestår en smertelig afsked med massebilismen, som vi kender den, er det et relevant forslag at begrænse bilkørslen især i store byer som København f.eks. ved at etablere en betalingsring. Det har imidlertid fremkaldt stor ståhej for det rene ingenting.
Et andet eksempel: Store beskæftigelsesproblemer kræver politisk styring. I dag bæres byrden meget ulige, dels af de unge, som har mere end svært ved at finde fodfæste på arbejdsmarkedet, dels af dem, som bliver ofre for vilkårlige fyringer uden udsigt til andet end social deroute. Fyrringerne er ofte udtryk for eklatante løftebrud. De rammer endda balletdansere, hvor man ellers havde et fornuftigt, sovjetlignende arbejdsmarked, idet man enten blev sorteret fra inden 20-årsalderen, så man kunne udvikle sine evner i anden retning, eller var garanteret livslang ansættelse med pension. Tilsvarende løftebrud sker ved fyringer af hæderkronede universitetslærere i 50-60-årsalderen. Mange af de ansvarlige synes tilmed at sætte en ære i svinestregerne.
Det store generationstyveri sker ikke kun på arbejdsmarkedet, men også på boligmarkedet. En masse mennesker omkring pensionsalderen breder sig i store parcelhuse og rejser og gør ved. Det betales af de unge, som med deres små børn trænges sammen i små, mørke lejligheder på stenbroen i København, hvor salget af køjesenge er eksploderet.
For 50 år siden var boligmassen også meget ulige fordelt, og de berømte gamle damer, som sad i kæmpemæssige lejligheder på Østerbro til ingen penge, var et argument for et frit ejerboligmarked. Nu ser vi resultatet.
Hvis man vil gøre noget ved generationstyveriet, skal uddannelse og arbejdsmarked reguleres centralt og hele boligmassen nationaliseres, så man betaler husleje svarende til boligens størrelse og kvalitet. Det er ikke så nemt at vurdere, jf. Øst- og Vestholdets bryderier i Hammerslag, og det vil også trække andre stærkt iøjnefaldende ulemper med sig. Men jeg tror, det vil være klogt at revidere udbredte, meget primitive forestillinger om, hvad der er mine penge i forbindelse med boligformuer og pensionsopsparinger.
Sagen er, at der hvert år er en vis mængde ressourcer til fordeling; hvad man ’har ret til’ eller ’har gjort sig fortjent til’ er der meget lidt fornuftigt at sige om. Vi kan blot konstatere, at det er de unge, som betaler gildet for de ældre.
Fælles klimaproblemer
Det er alt sammen småting sammenlignet med de langsigtede, helt anderledes alvorlige og vanskelige miljø- og fordelingsproblemer, som vil kræve centraliseret politisk styring. Det vel nok vigtigste eksempel er klimapolitikken, som kræver indgreb her og nu.
Problemet for f.eks. bilismen er ikke, at olien slipper op, men at den ikke bør slippe op. Hvis risikoen for, at temperaturen stiger mere end 2 grader i dette århundrede, skal begrænses til 50 pct., skal stigningen i CO2-udslippet ophøre i 2015, hvorefter det skal reduceres med 1,0 pct. årligt; hvis stigningen fortsætter til 2025, skal den efterfølgende reduktion være på 4,7 pct. årligt. Kul- og oliereserverne vil i så fald ikke blive brugt op (Det Økonomiske Råd: Økonomi og Miljø 2010).
Der må fastsættes et globalt årligt udslip med tilsvarende globale myndigheder, som kan gennemtvinge det. Det er planøkonomi.
Midlerne vil typisk være beskatning eller omsættelige kvoter. Ofte foretrækkes kvoter som mere markedsorienterede, men det er en misforståelse. Markedsøkonomi vil sige, at markedet spontant bestemmer det endelige resultat, en her det endelige udslip fastlagt centralt på forhånd, altså planøkonomi, som så kan det styres enten gennem priskontrol (beskatning, hvor markedet derefter vælger mængden) eller gennem mængdekontrol (kvoter, hvor markedet derefter vælger prisen).
Slutresultatet bliver nøjagtigt det samme, men der er visse forskelle undervejs; bl.a. har mængdekontrol (kvoter) den ulempe, at kvotepriserne har en tendens til at blive stærkt svingende og derved gøre den nødvendige decentrale planlægning i nationalstater og virksomheder vanskelig.
Politisk styring og planøkonomi er måske ikke kapitalismens endeligt, men man må forudse global politisk indgriben og statskontrol med både det ene og det andet, bankerne, arbejdsmarkedet, lønninger og priser, erhvervslivet osv.
Bedre end sit rygte
Planøkonomi æres og agtes ikke efter fortjeneste. Det er en udbredt opfattelse, at planøkonomisk styring er umulig, ofte med henvisning til sovjetøkonomiens kollaps.
»Enhver ved, at Sovjet Unionens planøkonomi var en fiasko«, har The Economist konkluderet. Det passer bare ikke.
Sovjetøkonomien kollaberede ikke; den blev afskaffet, og indtil da fungerede den udmærket. I perioden fra 1913 til 1989 var den gennemsnitlige årlige vækstrate i BNP pr. indbygger omtrent den samme i Sovjetunionen (2,1 pct.) som i USA (1,8 pct.); der skete derfor næsten ingen indhentning, idet BNP pr. indbygger i Sovjetunionen som procent af USA’s steg fra 28 pct. til 31 pct., men BNP pr. indbygger blev i begge tilfælde godt og vel firedoblet, og det er jo ikke så ineffektivt endda — især ikke når 25 pct. af den sovjetiske produktion gik til militæret.
Det store fald i BNP i Rusland kom, efter at markedsfundamentalismen havde holdt sit indtog (40 procent fra 1991 til 1998). Det samme gælder stigningen i dødeligheden. Hvis den forsigtigt anslås til en stigning fra 11 promille før 1992 til 14 promille efter 1992, giver det en overdødelighed på 0,5 millioner om året eller 8 millioner i årene 1992-2008 alene i Rusland. Antallet af dødsofre kan sammenlignes med nogle af de store katastrofer i sovjetisk historie, kollektiviseringen og terroren i 30’erne (10 millioner), Anden Verdenskrig (25 millioner, dvs. halvdelen af alle ofrene i Anden Verdenskrig) og hungersnøden i 1947 (1 million).
Ikke noget at smile af
Problemet er ikke, at planøkonomi er umulig; den fungerer fortræffeligt i alle mulige små, store og meget store, private og offentlige organisationer, bl.a. nogle hurtigtvoksende økonomier i Asien og i Tyskland fra 1933 helt frem til 1945.
Problemet er, om planøkonomi også kan indføres i et anstændigt samfund med en anstændig regering. Hidtil har det ikke været prøvet. Der kendes ingen eksempler på planøkonomier, som også var demokratiske, dog med krigsøkonomierne i England og USA under Anden Verdenskrig som mulige undtagelser.
Tiden med munter, ureguleret, kapitalistisk vækst er ved at slutte. Grænserne for eksponentiel økonomisk vækst er rykket så nær, at de ikke kan overses. De forrige tider er forsvundne.
Markedskapitalismen kommer til kort, når det gælder fordeling og eksternaliteter, især når de som klimaproblemerne er langsigtede, og der er risiko for store, irreversible skader. Ingen har overblik over, hvad fremtiden vil bringe, og som økonom må man tage alle mulige forbehold. Man kan da altid håbe på, at man tager fejl. Men markedet, som hverken har indsigt i eller interesse for sagen, har da i hvert fald ikke noget fornuftigt at bidrage med.
Det har alle vidst længe. Hvis det skal lykkes at styre igennem konflikterne og katastroferne uden at falde tilbage på de traditionelle tilpasningsmekanismer, krige, hungersnød, epidemier og folkevandringer, vil det kræve broderskab, solidaritet, centralisering og planøkonomi i hidtil uset omfang.
Om en kapitalistisk, demokratisk planøkonomi kan man sige med sikkerhed, at morsomt bliver det ikke. Om det er muligt, er straks mere usikkert. Men for mig at se er det helt sikkert, at det er nødvendigt. Det ville være godt, hvis vi kunne undgå at tømme bægeret helt.
 
Hans Aage er professor ved Institut for Samfundsvidenskab og erhvervsøkonomi ved Roskilde Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",13.0,3. februar 2012,"Problemet er ikke, at planøkonomi er umulig; den fungerer fortræffeligt i alle mulige små, store og meget store, private og offentlige organisationer, bl.a. nogle hurtigtvoksende økonomier i Asien og i Tyskland fra 1933 helt frem til 1945."
5540,/debat/leder/2014/03/litteratur-gode-hensigters-tjeneste,Litteratur i de gode hensigters tjeneste,Peter Nielsen," 
Talking ’bout my generation!« udbrød forfatteren Olga Ravn, da hendes kollega og generationsfælle Asta Olivia Nordenhof i januar modtog Montanas Litteraturpris. Hun fejrede dermed, at nu var deres generation af unge forfattere født mellem 1983 og 1989 for alvor kommet til magten. Og i fredags skrev Olga Ravn under overskriften »Sorry Mallarmé« som den første af de unge forfattere et manifest for den nye generation.

	I den seneste tid har det under etiketten ’Generation Etik’ været diskuteret heftigt, hvorvidt en ny generation af forfattere kommer med et nyt syn på, hvad forfatterens rolle er i samfundet, og hvordan vi skal forstå litteraturen. Bortset fra at det også altid er forenklende at lave klare skel mellem forfatterne, og at også foregående generationer har skrevet både politisk og etisk, så er der en tydelig tendens til, at de unge ser sig selv i opposition til den foregående generation, hvor der ifølge de unge er så meget, litteraturen ikke må beskæftige sig med, ligesom de først og fremmest baserer deres litteratursyn på, at en tekst er en tekst og dermed noget helt andet end den virkelighed, som teksten også taler om. Det er også det, man med fagtermer kalder et autonomt tekstbegreb, eller at kunsten er til for kunstens egen skyld.

	Den unge generation tror ikke på, at der findes et sprog eller en skrift, der er fri af sin omverden og fri af sin historiske last. Derfor er de også til forskel fra den foregående generation så uironiske, så alvorlige, så meget mere direkte politiske, ligesom de heller ikke tror på, at man kan adskille sin egen private skrivepraksis fra en større offentlighed. Eller som Olga Ravn formulerede det i sit manifest: »At skrive kunst for kunstens skyld kan nogen dage føles som at svigte de udsatte. At skrive kunst for kunstens skyld kan nogen dage føles som at hylde de udsatte.«

	Den aktuelle diskussion er affødt af vores artikel om ’Generation Etik’ den 24. januar og ikke mindst af den anmeldelse, som den svensk-iranske kritiker Athena Farrokhzad skrev af Yahya Hassans meget omtalte digtsamling i den svenske avis Aftonbladet. Her skrev hun, at Hassan med sine afsløringer af »patriarkalsk vold inden for intimsfæren« i digtene kom til at spille triumfer i ærmet hos Dansk Folkeparti. Hun hyldede digtenes kvalitet, samtidig med at hun sagde, at hun, der kender til lignende forhold, ville have censureret sig selv af hensyn til den racistiske kontekst, digtene ville blive læst i.

	Den kontroversielle opfordring til selvcensur fik mange, især hvide mænd i 40-50-årsalderen, til at se rødt. Hendes udsagn er også over grænsen, men samtidig ønskede hendes modstandere bevidst at misforstå og forvrænge hendes udsagn, som aldrig var et forsvar for censur. Farrokhzad havde nemlig også nogle pointer, der er beslægtet med det, som de unge etiske forfattere er så optaget af, nemlig at insistere på, at litteraturen ikke bare er uskyldig, men også altid betyder noget, og at man som forfatter er forpligtet til at forholde sig til det faktum, at man er sat i en verden af fastlåste positioner og uretfærdigheder.

	Og det er det, det hele handler om; hvem man er, betyder noget, og hvor man ser verden fra, betyder noget. Alt det betyder noget og bør altid medtænkes, hvis man ellers er et reflekteret menneske og med et nødvendigt ironisk forhold til sig selv.

	Derfor er det befriende, at den nye generation af forfattere insisterer på en ny alvor. Især når den er formuleret i afmagt, og når der reageres på uretfærdigheder midt i den skabende proces.

	Men man kan også godt frygte udviklingen, når mindre begavede forfattere i næste bølge tager denne politiske vending til sig. Vi skal for alt i verden undgå, at ideologikritikken vender tilbage i kunsten. Det må fastholdes, at kunsten ikke skal være opbyggelig, ikke skal noget bestemt, for så underordner kunsten sig verden, og det reducerer værker til nytteværdi i forhold til et bestemt ideologisk-politisk mål. Litteratur skal altid skrives uafhængigt af noget regime og er først og fremmest tekst, selv om al tekst også har et vigtigt mellemværende med eksistensen og virkeligheden.

	Det er også derfor, at den nye ’Generation Etik’ højst kan gælde egen praksis. Man kan tale på egne vegne, men man kan ikke sige til andre, at de skal skrive på en bestemt måde. Så nok er den nye generation etisk, men det må aldrig udvikle sig til en etik på andres vegne. Så bliver litteraturen i de gode hensigters tjeneste alt for hurtigt totalitær.
",1.0,3. marts 2014,"	I den seneste tid har det under etiketten ’Generation Etik’ været diskuteret heftigt, hvorvidt en ny generation af forfattere kommer med et nyt syn på, hvad forfatterens rolle er i samfundet, og hvordan vi skal forstå litteraturen. Bortset fra at det også altid er forenklende at lave klare skel mellem forfatterne, og at også foregående generationer har skrevet både politisk og etisk, så er der en tydelig tendens til, at de unge ser sig selv i opposition til den foregående generation, hvor der ifølge de unge er så meget, litteraturen ikke må beskæftige sig med, ligesom de først og fremmest baserer deres litteratursyn på, at en tekst er en tekst og dermed noget helt andet end den virkelighed, som teksten også taler om. Det er også det, man med fagtermer kalder et autonomt tekstbegreb, eller at kunsten er til for kunstens egen skyld."
130,/debat/2016/05/svarloese-politikere-altvidende-studievaerter,Svarløse politikere og altvidende studieværter,Lasse Jensen," Er Uffe Elbæk en »interviewforskrækket mimose,« som debattør Mikkel Andersson skriver i Berlingske? Eller er Clement Kjærsgaard en mand »uden oprigtig nysgerrighed og respekt for den, man interviewer,« som Alternativets Uffe Elbæk skriver på Facebook efter DR’s ’Ses hos Clement’ søndag aften?
Bølgerne går højt efter inter-viewet. Endnu engang er hurtigsnakkeren og speedtænkeren Clement Kjærsgaard genstand for debat. Det er altid meget lettere at debattere manden end det, der er værd at diskutere, nemlig hvad konkurrence-tv har betydet for den politiske debat. Det er blevet svært at finde substansen bag krydsforhørene, det hæsblæsende tempo og de evindelige sceneskift i ’Debatten’ på DR2 eller den endeløse række af Tordenskjolds soldater, der ifølge Politikens tv-anmelder Henrik Palle præger det aldrende (måske døende) koncept bag samme kanals ’Deadline’.
Clement Kjærsgaard er superstar. Han ved det godt selv. Han udstiller sin intelligens, hans talegaver uden grænser. Han forbereder sig grundigt, og han ejer ikke skyggen af den ydmyghed, der bør være en vigtig del af enhver journalist. Han har sikkert læst Ralph Waldo Emerson, men har glemt Emersons ord: »En stor mand er altid villig til at blive lille«.
Mikkel Andersson har en pointe, når han berømmer både Clement Kjærsgaard og Deadlines Martin Krasniks »villighed til at ødelægge den gode stemning med vedholdende indspørgen til emner, som de interviewede meget nødigt vil forholde sig til«.
Men hvad enten man er Clement-hader eller Krasnik-fan, er det problematisk at rose tv-intervieweres vilje til ’at ødelægge den gode stemning’.
For hvis den gode stemning ødelægges, hører vi ikke længere efter og lader følelserne styre. Og hvad angår Clement Kjærsgaard og tilrettelæggerne af konceptet ikke mindst i ’Debatten’, har man en grim fornemmelse af, at formålet med konceptet langt mere er fascination og følelser, organiseret som et afsnit af en dramaserie, hvor der skal være mindst en ultimativ scene hvert 8. minut, 4-5 sceneskift i løbet af programmet og en fornemmelse af, at hvis vi holder ud hele programmet igennem, så får vi måske noget at vide. Det er dog usikkert og tilsyneladende heller ikke det primære formål med programmet.
Politikerne bidrager massivt til konflikt-underholdningen, fordi mange af dem nu er så verbalt handicappede af massiv budskabstræning, at vi sjældent får et klart svar. Tryk avler modtryk, det moderne tv-underholdningskoncept camoufleret som et debat- eller interviewprogram lever ikke kun på værtens personlighed, men også på den politiske newspeak, hvor tingene sjældent kaldes ved rette navn, men bortforklaringer og spinafværgelser hører til dagens uorden. Det er en sjælden uskøn kombination.
Det nemmeste er at skyde skylden på den ene part. Justitsminister Søren Pind – manden med den hurtigste aftrækkerfinger på Facebook og Twitter – slog til øjeblikkeligt og meddelte, at han ikke længere vil deltage i interviews og programmer med Clement Kjærsgaard. Sådan! Nu kan man næppe forestille sig, at en studievært så slår tilbage og siger, at Søren Pind eller Uffe Elbæk ikke længere er velkomne i DR eller TV 2.
Det kunne være forfriskende, at folk, der føler sig dårligt behandlet i et tv-studie, sagde fra live. Det er svært, ved jeg. Det kræver is i blodet og overblik. Vi seere er letbevægelige, sympatien kan skifte på et sekund, hvis den usynlige grænse overskrides.
Hvornår skal man holde op med at stille det samme spørgsmål, før det går op for seeren, at det altså ikke bliver besvaret? Hvis man stiller det en gang for meget for at vise, hvor kritisk man er – velvidende, at svaret aldrig kommer – kan et interview opleves som et forhør, gæsten forvandles til offer. Det samme kan ske, hvis gæsten formaster sig til at kritisere den myndige og altvidende studievært.
Det er en hårfin balance, og midt i al fascinationen over et godt tv-slagsmål gribes man efterhånden gang på gang i en længsel efter samtalen. Den er næsten forsvundet fra det konceptualiserede fjernsyn – men tiden er måske inde til at genindføre den?
Lasse Jensen er mediejournalist. Klummen er udtryk for skribentens egen holdning 
 
",27.0,1. juni 2016,"Clement Kjærsgaard er superstar. Han ved det godt selv. Han udstiller sin intelligens, hans talegaver uden grænser. Han forbereder sig grundigt, og han ejer ikke skyggen af den ydmyghed, der bør være en vigtig del af enhver journalist. Han har sikkert læst Ralph Waldo Emerson, men har glemt Emersons ord: »En stor mand er altid villig til at blive lille«."
5468,/debat/2014/03/uddannelse-spejle-behovet,Uddannelse skal spejle behovet,Charlotte Rønhof," 
	Hvis halvdelen af vandet fra vandhanen rammer ved siden af vasken, er det en god idé at flytte vandstrålen. Især når man samtidig skruer voldsomt op for hanen. Ellers er det vel spild af vand? På samme måde skal uddannelserne spejle i behovet på arbejdsmarkedet. Ellers er det spild af studietid.

	Andelen af unge, der får en universitetsuddannelse, stiger voldsomt i disse år. Det er en rigtig positiv udvikling, men hvis uddannelserne slet ikke forholder sig til arbejdsmarkedet, kommer vi til at stå med en generation af brødløse akademikere.

	Derfor er det frustrerende at læse debatindlægget den 4. marts, hvor Thomas og Louise Skou Grindsted argumenterer for, at DI og andres deltagelse i debatten om uddannelsespolitik, bygger på en fejlagtig sammenblanding af arbejdsmarkedspolitikken. Med andre ord: Uddannelsernes indhold skal være hævet over hensyn til banaliteter som arbejdsløshed blandt nyuddannede.

	Grindsted og Grindsted kritiserer, at blandt andre DI i dag fokuserer på uddannelsernes relevans, da der for få år siden var mangel på kvalificeret arbejdskraft. Sandheden er, at virksomhederne også i dag oplever mangel på kvalificeret arbejdskraft inden for en række områder som eksempelvis ingeniører. Det sker, samtidig med, at vi hvert år sætter rekord i antallet af unge, der tager en videregående uddannelse.

	Glemmer arbejdsmarkedet

	Bemærkelsesværdigt nok er der en række uddannelser, der på trods af konjunkturerne, har en pænt stor og konstant overledighed. Når studerende bruger fem år af deres liv på et videregående studie, mener DI, at de fortjener, at uddannelserne løbende revideres og justeres, så udbyttet er relevante kompetencer. Som udgangspunkt vil det for de fleste betyde, at uddannelserne kan give et solidt fodfæste på arbejdsmarkedet. Forfatterne opstiller i den sammenhæng en falsk modsætning, når de taler om en modsætning mellem uddannelsens værdi på arbejdsmarkedet og uddannelsens refleksive og taksonomiske værdi.

	I DI er vi meget optagede af dimittendledigheden, og vi har blandt andet været med i akademikerkampagnen, som hjælper akademikere med at komme i beskæftigelse i nogle af de virksomheder, der ikke er vant til at have akademikere i staben. DI er ked af, at akademikerkampagnen ikke fortsætter. Det grundlæggende problem er dog, at universiteterne sender dimittenderne ud ad porten uden at skele til arbejdsmarkedet.

Charlotte Rønhof, underdirektør i DI
",0.0,12. marts 2014,"	Grindsted og Grindsted kritiserer, at blandt andre DI i dag fokuserer på uddannelsernes relevans, da der for få år siden var mangel på kvalificeret arbejdskraft. Sandheden er, at virksomhederne også i dag oplever mangel på kvalificeret arbejdskraft inden for en række områder som eksempelvis ingeniører. Det sker, samtidig med, at vi hvert år sætter rekord i antallet af unge, der tager en videregående uddannelse."
5636,/debat/2014/02/seks-gange-plaf-eftermiddagste,Seks gange plaf til eftermiddagsté,David Rehling," 
	I søndags sad vi og drak efter-middagste i vores fredelige lejlighed på Nørrebro. Pludselig lød en raspende lyd fra hjørnet af Nordre Fasanvej og Ørnevej: »Plaf, plaf, plaf, plaf, plaf, plaf.« Hurtigt efter hinanden. Derpå hvinende bildæk.

	Inden vi nåede at springe hen og kigge ud, kom jeg i tanker om krigskorrespondenters gode råd: Når der skydes udenfor, skal man holde sig fra vinduerne. Vi blev siddende et par minutters tid, indtil det forekom rimeligt sikkert, at der ikke ville følge flere skudsalver. Vi tittede ud. Der var intet påfaldende at se. Andet end at genboerne på den anden side af Nordre Fasanvej også tittede ud.

	Vi havde noteret tidspunktet for de seks gange plaf: 16.44. Klokken 16.55 hørte vi sirener. Politifolk – ganske mange politifolk – gav sig til at spærre hjørnet af. Vi var imponeret over deres grundighed. Til langt ud på aftenen gik de med kraftige lygter og lyste på vejbaner og husfacader – formentlig for at finde kug-lerester.

	Ud fra den efterfølgende kriminalreportage fra Ritzau kan man kortlægge begivenhedsforløbet således:

	To mænd i en sølvgrå varebil VW Touran havde nede foran vore vinduer overhalet en 24-årig mand i en mørk Mercedes, som de åbnede ild imod. Den 24-årige havde imidlertid åndsnærværelse til at dreje sin Mercedes ud i den passerende VW Touran, så den blev skubbet ud af kurs. Ingen af de seks skud, der gennemborede Mercedes’en, ramte den 24-årige. Han havde en god dag – alt taget i betragtning.

	Det havde andre også. For ingen af dem, der ellers befandt sig i gadebilledet, kom noget til. Sådan behøvede det jo langt fra at være.

	Vi var faktisk kommet cyklende det selvsamme sted en halv time inden. Hvor meget søger de, der skyder, at undgå at ramme andre end dem, de vil slå ihjel? Og i øvrigt: I betragtning af, hvor dårlige de oftest er til at ramme, har deres hensigt meget lidt betydning for, hvor kuglerne havner.

	Vittige sjæle har foreslået, at politiet giver de skydende et kursus i at ramme ordentligt. Så vil skyderierne hurtigt få en ende.

	En politiopgørelse fra januar i år viste, at der i 2013 var 55 skudepisoder, der involverede bandemedlemmer og rockere. Tre personer døde. En del af skuddene faldt på åben gade.

	For nogle år siden var der nogen, der fra et hustag i nærheden af vores lejlighed affyrede en panserværnsraket ind i en lejlighed, hvor en rivaliserende bande holdt fest. En kvindelig festdeltager døde.

	Og hvad siger man så? Kan det blive til andet end et »nå«? For det er jo det hyggelige og spændende Nørrebro, som man kender og er tryg ved. Ingen grund til frygt her.

	Det er nemmere at blive forskrækket i fremmede omgivelser. Tilbage i 1990’erne besøgte vi vores ven Lawrence i den amerikanske hovedstad, Washington. Vi boede hos ham i hans lejlighed i byens mondæne nordvest-kvarter, hvor embedsmænd og politikere holder til. En morgen læste jeg i Washington Post, at to personer i nattens løb var blevet skudt foran gadedøren.

	Indigneret spurgte jeg Lawrence, om han var klar over, hvad det var for et nabolag, han boede i. Lawrence trak på skuldrene: »Det her er et pænt område,« sagde han og lod sig ikke anfægte af mine protester om, at det kunne det ikke være, når folk blev myrdet på gaden.

	I søndagens Nordre Fasanvejs-skyderi bar politiets grundighed frugt. Efterforskerne regnede sig frem til, hvem gerningsmændene måtte være. Næste dag blev de anholdt nær Københavns Lufthavn i Kastrup, en 22-årig og en 29-årig mand.

	Til Ritzau forklarer efterforskningsleder Kenneth Jensen:

	»Vi var ude i anden anledning og støder tilfældigt på dem.«

	De to mænd sidder nu varetægtsfængslet. Jamen, hvor heldigt kan det gå! Ingen kommer til skade ved skyderiet, og politiet antræffer tilfældigt gerningsmændene den følgende dag.

	Måske havde vores ven Lawrence ret i sin indstilling: Hvis man føler sig tryg, skal man ikke lade sig hyle ud af den. Kuglerne kan pifte, som de vil. Vi slubrer videre i eftermid-dagsteen.

	Samfundsrevseren Poul Henningsen talte om »menneskets forbandede tilpasningsevne«. Med det sigtede han til vor tilbøjelighed til at affinde os med det utålelige.

David Rehling er skribent på Information.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,15. februar 2014,"	Indigneret spurgte jeg Lawrence, om han var klar over, hvad det var for et nabolag, han boede i. Lawrence trak på skuldrene: »Det her er et pænt område,« sagde han og lod sig ikke anfægte af mine protester om, at det kunne det ikke være, når folk blev myrdet på gaden."
6269,/debat/2013/11/laeserbreve-14,Læserbreve,," 
	Spejdere er ikke et instrument

	Jens Nygaard Nielsen, Frederik Fredslund-Andersen, formand og hovedbestyrelsesmedlem for KFUM-spejderne

	Spejdere er en anden slags frivillige end dem, der bliver talt om i kommunerne i forbindelse med det kommende valg. Vi er frivillige for vores egen skyld: Fordi det udfordrer og udvikler os, når vi opbygger kompetencer hos børn og unge.

	Vi vil gerne indgå i partnerskaber med kommunerne og bidrage til lokalsamfundene, fordi vi ønsker, at endnu flere børn og unge får glæde af vores tilbud. Det vil vi gøre i samarbejde med kommunerne, men vores motivation for at indgå i partnerskaber er den samme, som driver de frivillige spejderledere: Lysten til at udvikle både sig selv og børn og unge.

	Det vil være en katastrofe for demokratiet og sammenhængskraften i Danmark, hvis vi og tusindvis af andre lokale foreninger hele tiden skal tilpasses en projektskabelon opfundet af kommunale embedsmænd. Vi er ikke frivillige for at levere konkrete ydelser til det offentlige. Vi er frivillige, fordi vi tror på spejderbevægelsens formål om at skabe ansvarsbevidste og selvstændige unge mennesker, der kan bidrage til et godt samfund på den lange bane.

	Slagt bilkøerne

	Mia Nyegaard, politisk ordfører i Københavns Borgerrepræsentation (R)

	København er vokset ud af en middelalderby med snævre og krogede gader. Byen har udviklet sig ved knopskydning over århundreder, og det betyder, at der er mange rigtigt upraktiske ting, der forhindrer alle typer trafikanter i at komme frem. Det er som om, nogle bilister tror, at med brede veje og hundredvis af parkeringspladser vil alt blive bedre. Der er cyklister, der tror, at hvis de får byrummet mellem husene, vil alt blive bedre. Endelig synes nogle fodgængere, at flere gågader må være løsningen. Men sådan er det ikke, og sådan kan det ikke blive.

	Det vil ikke hjælpe, før vi indser, at der primært er to ting at gøre. Det første ville være at satse på, at arbejdstiderne blev mere fleksible, så trafikpresset blev spredt ud over både morgen- og eftermiddagstimerne. Det andet ville være at opmuntre til større hensyn og lavere, men mere glidende og ensartet fart baseret på grønne bølger. Både for biler og cyklister. Og det smarte er, at hensyn ikke koster ekstra.

	Bilkøerne får vi først aflivet, hvis vi kan klare de to opgaver med spredning af arbejdstider og mere trafikhensyn.

	DF har tunnelsyn

	Rikke Lauritzen, Københavns Borgerrepræsentation (EL)

	Det kommer egentlig ikke som nogen overraskelse, at DF’s spidskandidat, Carl Christian Ebbesen, den 4. november kritiserer, at vi i EL gerne så, at børn kunne vælge mellem flere sprog i folkeskolen. DF bliver paniske, hver gang det påpeges, at verden er større end Danmark, og at der ikke går noget tabt ved at kunne mestre andre sprog end dansk.

	Al læring glider bedre ned, hvis børnene er motiverede og føler, at undervisningen giver mening for dem. Det er hul i hovedet at undlade at gøre brug af, at vi i København har en del flersprogede børn, og vi bør se det som en ekstra ressource. 00’erne, hvor DF’s frygt for det ukendte var god latin, er for længst overstået. Det er på tide, at også Ebbesen lægger tunnelsynet fra sig og kommer ind i det ny årti.

	Definer offentlig kerneopgave

	Christa Hauser, København

	Som pædagog gennem 20 år har jeg lagt ører til alverdens bud på en effektivisering af den offentlige sektor. Jeg har hørt på slagord som dokumentation, kvalitetssikring, resultatstyring og tillidsreform. Midt i virvaret mangler jeg den centrale debat om, hvad den offentlige ansatte er sat i verden for? På min arbejdsplads er vi dagligt udsat for modsatrettede krav. På den ene side skal vi registrere vores indsats, og på den anden side skal vores arbejde skabe resultater.

	Lige meget hvad vi vælger, går vi hjem med en dårlig smag i munden. Enten fordi vi ikke kunne leve op til alle dokumentationskravene, eller fordi vi ikke havde tid og overskud til det pædagogiske arbejde med borgeren.

	Når de nye socialudvalg efter kommunalvalget er kommet på plads, håber jeg, at de tager problematikken alvorligt. Den offentlige sektor har brug for en klokkeklar definition af kerneopgaven. Gode resultater for borgerne kræver, at alle involverede parter – politiker, forvaltning og pædagoger – arbejder målrettet ud fra en fælles vision.

	Intet nyt om atomkraft

	Gunnar Boye Olesen, Aarhus

	Opråbet for atomkraft fra fire klimaforskere bragt den 8. november, er nærmest en ikke-nyhed.

	Opråbet er nyt, men det er ikke nyt, at James Hansen, den mest kendte af de fire, går ind for atomkraft. Det har han fortalt ved utallige lejligheder. At han har fundet tre meningsfæller, er heller ikke nogen nyhed. Det sørgelige ved brevet er, at forskerne uden dokumentation og imod bedre vidende påstår, at vedvarende energi ikke kan udbygges hurtigt nok.

	I de seneste år er udviklingen af vedvarende energi ofte gået hurtigere, end politikerne har ønsket, og politikken har primært drejet sig om at begrænse udviklingen. Samtidig er atomkraft dyrere end de fleste former for vedvarende energi og på mange måder mindre fleksibel.

	Derfor vil en satsning på mere atomkraft i praksis blive en klods om benet på en indsats for at reducere af CO2-udslippene.

	Integrationen er sat på standby

	Michael Nedersøe, Horsens

	Første skridt på vejen til god integration er, at man lærer sproget i det land, man nu en gang vælger at bosætte sig i. Derfor virker det provokerende på mig, når man i Horsens kommune i 2012 brugte ikke mindre end 710.000 kroner på tolkebistand. Disse mange skattekroner er fordelt på skole-hjem-samtaler, møder på Jobcenteret, lægebesøg og daginstitutioner.

	Ved at yde denne service fastholder man disse borgere i en situation, hvor det ikke er nødvendigt at lære dansk, og derfor er kommunerne også medvirkende til, at integrationen sættes på standby. Ingen arbejdsgiver ansætter en person man ikke kan kommunikere med. Derfor fastholder man folk på passiv forsørgelse.

	Jeg mener derfor ikke, det offentlige skal fortsætte med at yde den form for service, og jeg så gerne, at man indførte egenbetaling på området.

	Det kunne være med til at øge motivationen for disse borgere til at lære dansk og integrere sig.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,12. november 2013,"	Første skridt på vejen til god integration er, at man lærer sproget i det land, man nu en gang vælger at bosætte sig i. Derfor virker det provokerende på mig, når man i Horsens kommune i 2012 brugte ikke mindre end 710.000 kroner på tolkebistand. Disse mange skattekroner er fordelt på skole-hjem-samtaler, møder på Jobcenteret, lægebesøg og daginstitutioner."
6590,/debat/2013/09/laeserbreve-3,Læserbreve,," 
	Lad bus og tog samarbejde

Benny Normind, Farum

	Det lyder som en rigtig god idé, at Metro, DSB og Movia skal til at samarbejde i hovedstadsområdet.

	I dag oplever vi elendige forhold ved skift mellem bus og tog, manglende information samt uretfærdige bøder til rejsekortholdere, når skiftet mellem bus og tog kikser.

	Endelig er der de helt idiotiske forhold, når en udrejse har en anden pris end en identisk returrejse. Der skal en sindssyg hjerne til at udtænke en sådan praksis.

	Der er alt muligt grund til at være optimistisk. Det kan kun blive bedre.

	Aamund uden bløde værdier

Merlin Christophersen, Aarhus

	I kronikken den 24. september kommer erhvervsmanden Asger Aamund med en sædvanlig liberaløkonomisk smøre om, at skattenedsættelser, elitedyrkelse og beskæring af offentlige ydelser skal sikre Danmarks position i det, han kalder en blodig konkurrence med andre lande. Rationalet i dette argument er rendyrket økonomisk. Det interesserer sig udelukkende for velstand, mens velfærden reduceres til et instrumentaliseret produkt af velstanden.

	Men Aamund glemmer, at der findes andre værdier end den kapitalistiske ånds evige stræben efter merværdi. Velstand er ikke nødvendigvis lig med højere livskvalitet, og da slet ikke under alle forudsætninger. Et banalt eksempel herpå er samfundets sammenhængskraft. Det at være på øjenhøjde med hinanden og føle social tryghed er netop i flere undersøgelser fremhævet som udslagsgivende for, at danskerne er verdensmestre i lykke.

	Dette negligerer Aamund, når han foreslår beskæringer af en allerede beskåret dagpengesats, der vil drive mange ud i fattigdom.

	Samtidig vil dyrkelsen af eliten bidrage til større sociale kløfter i det danske samfund, mens den elitære indvandringspolitik simultant vil udvide kløfterne i det globale samfund.

	Svært at finde kvadratmetre

Frank Jensen (S), overborgmester i København

	Skal man tro Aalborgs borgmester, Henning G. Jensen, og forskningschef Hans Thor Andersens udtalelser i Information mandag den 23. september, er der ingen hindringer for at bygge flere studieboliger i København. Men så enkelt er det ikke.

	Med Planloven i hånden kan man bestemme, at alle dørene i et område skal være malet i svenskrød eller grøn umbra. Men vi kan ikke bestemme, at en tilpas stor andel af lejlighederne skal være almene ungdomsboliger.

	Det er problemerne med at finde grunde, der gør, at vi på et tidspunkt ikke længere kan bygge almene ungdomsboliger i København. Den politiske vilje mangler ikke.

	I modsætning til, hvad forskningschefen antyder, betragter vi studerende som et stort aktiv for byen.

	Vi tænker trods alt ikke så kortsigtet, at vi ikke kan regne ud, at der er gode penge i dem om ganske få år. Og i modsætning til tidligere bliver de unge mennesker boende i København, når de får job og karriere – netop fordi vi også bygger boliger og indretter byen til familier. Store almene familieboliger bidrager i øvrigt til at øge mobiliteten så de mindre og billigere boliger frigives til blandt andre unge. Byens mange små boliger udgør et reelt alternativ til en ungdomsbolig.

	Ligesom i Aalborg bygger vi almene ungdomsboliger. Men vi spiller på flere strenge. Der er 1.000 almene, 1.000 private og 1.000 midlertidige ungdomsboliger på vej i København.

	Et middel mod telefonsælgere

Annette Pedersen, Albertslund

	Pia Fris Laneth beklager sig i sin klumme tirsdag den 24. september over irriterende telefonsælgere og efterlyser en app, der kan frasortere denne type opkald.

	Der findes dog allerede et middel mod telefonsælgere. Man bliver fri for det meste, hvis man tilmelder sig den såkaldte Robinsonliste.

	Jeg har selv gjort det for snart længe siden, og det er en sand fornøjelse at slippe for anmassende sælgere og tåbelige marketingsundersøgelser.

	TDC’s klapjagt på rygere

Elvir Pelesevic, København

	Med TDC’s indførelse af ny rygepolitik er nye metoder i klapjagten på rygerne blevet taget i brug. Således skal TDC’s medarbejdere fremover arbejde ekstra eller betale med deres ferie, når de tænder en cigaret uden for de fastlagte pauser.

	Officielt gennemfører TDC ordningen af hensyn til de ansattes sundhed, hvilket lyder formynderisk. Man må gå ud fra, at firmaets medarbejdere er voksne mennesker, som selv kan tage ansvar for deres helbred.

	Det er åbenlyst, at TDC’s hensigt med de nye regler er at effektivisere indsatsen i arbejdstiden. Men effektiviteten kan ikke måles på mængden af pauser. Nogle når det samme på en time, som andre skal bruge to timer på.

	Desuden er der tale om forskelsbehandling, for efter den samme logik burde TDC også sanktionere de lange toiletbesøg og privat internetforbrug i arbejdstiden.

	Stop de gule fagforeninger

Mathilde Kaastrup Sørensen, Danmarks Socialdemokratiske Ungdom

	En rigtig fagforening værner om retten til strejke og blokade. Det gør Det Faglige Hus ikke.

	Derimod vil fagforeningen – ligesom Venstre og Dansk Folkeparti – tillade polske standarder med løn ned til 30 kroner i timen.

	»Retten til at konflikte en virksomhed for at få en overenskomst skal begrænses, så det ikke er lovligt over for virksomheder, der allerede har en overenskomst,« lyder det fra Det Faglige Hus.

	Som mange eksperter har peget på, vil en sådan begrænsning betyde, at vi på sigt vil kunne sidestille de polske overenskomster med de danske.

	En dansk lønmodtager vil dermed ikke vil være i stand til at forsørge sig selv og sin familie på trods af en arbejdsuge på 37 timer. Sådan er det allerede i Polen og Tyskland.

	Et medlemskab af en fagforening, der ikke værner om den danske arbejdsmarkedsmodel og som ikke bidrager til at finansiere og udvikle et fælles arbejdsmarked, bør ikke kunne trækkes fra i skat.

	Fjern derfor skattefradraget for medlemmer af de gule fagforeninger. Ikke for at straffe medlemmerne, men for at værne om det danske arbejdsmarked og de danske lønninger.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,26. september 2013,"	Vi tænker trods alt ikke så kortsigtet, at vi ikke kan regne ud, at der er gode penge i dem om ganske få år. Og i modsætning til tidligere bliver de unge mennesker boende i København, når de får job og karriere – netop fordi vi også bygger boliger og indretter byen til familier. Store almene familieboliger bidrager i øvrigt til at øge mobiliteten så de mindre og billigere boliger frigives til blandt andre unge. Byens mange små boliger udgør et reelt alternativ til en ungdomsbolig."
11779,/debat/leder/2011/07/daarlig-pr,Dårlig pr,Lotte Folke Kaarsholm," Nogle mennesker i USA har udtrykt tvivl om deres eget demokrati, når jeg har talt privat med dem
 - Wu Jianmin, tidligere kinesisk ambassadør i Frankrig, i gårsdagens People's Daily
1,1 BILLIONER DOLLAR cirka 5,7 billioner kroner. Det ufattelige tal repræsenterer, hvor mange penge verdens nye supermagt Kina har i klemme hos verdens gamle supermagt USA. Der lever et grønt håb i USA om, at Kina i takt med sin voksende styrke også vil forstå og stræbe efter fordelene ved den vestlige, avancerede, demokratiske styreform.
Dén drøm er dog løbet ind i en mindre vanskelighed. For kineserne, USA's største kreditor, er ikke ligefrem imponerede over det hasardspil om de amerikanske gældsafbetalinger, som i øjeblikket udspiller sig i verdens demokratiske forbillede, USA's kongres.
Det er nemlig ikke kun i USA, at en slags tabu er overskredet med Republikanernes insisteren på at inddrage gældsloftet (der skal levere dækning for penge, der allerede er brugt) i en forhandling om de offentlige udgifter (altså om de penge, der skal bruges i fremtiden). Også USA's kreditorer havde med det stabilitetselskende Kina i spidsen indtil for nylig fundet den udvikling utænkelig.
MEN FOR TO UGER SIDEN placerede det kinesiske kreditvurderingsbureau Dagong USA på sin 'negative observationsliste' og kritiserede »regeringens utilstrækkelige økonomiske styreevne«. Siden er kinesisk kritik spiret frem af det demokratiske styresystem, der tilsyneladende ikke engang kan levere en garanti for, at staten USA lever op til sine indgåede forpligtelser.
I mandags måtte udenrigsminister Hillary Clinton bruge sin første dag af et besøg i Kina på at forsvare hasardspillet: »Sådan her gør et åbent og demokratisk samfund, når det arbejder sig frem til det, der i sidste ende bliver de rigtige løsninger,« forklarede hun ifølge Huffington Post som noterer, at ikke alle kinesiske tilhørere virkede lige overbeviste.
De synes, et godt land må være et, der betaler, hvad det skylder. lfk
",7.0,29. juli 2011,"MEN FOR TO UGER SIDEN placerede det kinesiske kreditvurderingsbureau Dagong USA på sin 'negative observationsliste' og kritiserede »regeringens utilstrækkelige økonomiske styreevne«. Siden er kinesisk kritik spiret frem af det demokratiske styresystem, der tilsyneladende ikke engang kan levere en garanti for, at staten USA lever op til sine indgåede forpligtelser."
12298,/debat/2011/04/laeserbreve-0,Læserbreve,Informations Webredaktion," Krisen aflyst
Hans Winkel, Middelfart
Det er vanskeligt at tage dette 2020-mediecirkus i Finansministeriet alvorligt. Danskerne har købt ind til jul og påske som aldrig før. Bilsalget er steget betydeligt. Der er indgået milliardkontrakter med Rusland. Pensionskasserne har indeståender på trecifrede milliardbeløb.
Derfor kan efterlønsdebatten kun være et skalkeskjul for regeringens fortsatte skæve fordelingspolitik; og det ville være mere troværdigt, hvis man for eksempel fik gjort op med Østeuropas eksport af billig arbejdskraft til Danmark og fik ryddet ud i de tåbelige kommunal-, politi- og sygehusreformer.
Haarders røde pølsefabrik
Lis Holm Olesen, Hellerup
Der har været mange diskussioner om venstredrejningen indenfor institutioner, skoler og kultur og om de røde lejesvende. I ly af disse diskussioner er der etableret et mere og mere stramt system omkring børneinstitutioner og skoler med regler oppefra, kontrollanter, karakterer og målinger.
Det sidste nye forslag fra undervisningsministeren er, at der skal ansættes talentspejdere. Endnu en gang skal pengene bruges til mere bureaukrati. Børnene bliver samlet i stordriftsinstitutioner og skoler på samme måde som svin og kyllinger, og her er erfaringerne, at jo større farme des mere frafald. Det minder uhyggeligt meget om gamle dage i de østeuropæiske lande. Det er på tide at give institutionerne og skolerne tilbage til børnene, pædagogerne og lærerne.
LA: 800 mio.  til forskning
Villum Christensen, uddannelsesordfører (LA)
Det er svært at spå  specielt om fremtiden. Derfor kan man heller ikke forudse, hvad fremtidens forskning byder på. Alligevel går mange af de nuværende forskningsmidler til særlige strategiske og centrale puljer, som er møntet på satsninger, der er baseret på allerede eksisterende viden.
Det vil Liberal Alliance gerne lave om på, og derfor har vi netop lanceret et nyt forskningsudspil. Dette udspil indebærer blandt andet, at basismidlerne til den uafhængige forskning bliver øget med ti procent de kommende år  svarende til ca. 800 millioner, samtidig med at de skal gå direkte til universiteterne.
Når basismidlerne målrettes mod universiteterne, kan forskerne koncentrere sig om at producere viden frem for at bruge tid på ansøgninger og administration, der skal målrettes mod de nuværende strategiske puljer.
Liberal Alliance vil derfor bruge flere penge på basismidler, der sikrer gode forskningsresultater, og færre på strategiske midler, som blot øger bureaukratiet.
Unge har  sunde tv-vaner
Kjeld Krarup, København
Der har været meget bekymring fremme over, at nutidens unge ikke følger med i TV-nyheder. Javel - det synes jeg da bare er udmærket.
Det er temmelig lidt, vi i nyhederne hører om de ulykker, som sker rundt om i verden, forårsaget af det økonomiske system, som herhjemme hævdes at være det bedste.
Og hvis en minister, ordfører eller anden politiker får stillet et relevant spørgsmål om den hjemlige virkelighed, er svaret ofte udenomssnak eller direkte løgn. Der bliver ofte slet ikke fulgt op med supplerende spørgsmål, som kan genere politikeren. Før påsken var en væsentlig del af nyhedsstrømmen helliget en tvillingedåb i dronningefamilien. Og næppe er den overstået, før vi nu skal forulempes, fordi en britisk prins skal giftes med en dame.
I flere dage har vi hørt om forberedelserne, om karetens rute, set indslag om tosser, som har ligget fire dage i soveposer for at få en plads i første række. Og prøv lige at studere DR1's og TV2's programflade fredag den 29.april.
Mon ikke al den tid kunne bruges i en bedre sags tjeneste. Ungdommens skepsis over for nyhedsudsendelserne er fuldt forståelig. Vi har en fin ungdom.
Erhverslivets bestyrelser er dårlige idealer
Holger Lindgreen, Esrum
Efter skandalen omkring Milena Penkowa, rektor Hemmingsen og bestyrelsen på KU kommer nu problemer omkring ledelsen og bestyrelsen for DSB. Den privatøkonomiske styringsmodel med bestyrelser blev i sin tid indført på de privatiserede statsinstitutioner af Fogh Rasmussens regering, til trods for hans skepsis over for rundkredspædagogik.
Incitamentet til indførelse af private firmaers ledelsesstruktur var ikke indlysende: For eksempel gik Nordisk Fjer konkurs, fordi en dominerende direktør egenhændigt disponerede groft uforsvarligt, og B&W motor blev lige så egenhændigt styret og solgt til udlandet af en storaktionær.
Problemerne omkring enkeltpersoners mange bestyrelsesposter fik Bo Bojesen til at tegne bestyrelsesmedlemmet, som ville satse på produktion af kaffestel på B&W, fordi han troede, at han befandt sig ved et bestyrelsesmøde på B&G. KU-sagen er ved at blive glemt grundet det kaos i DSB, som kan føres tilbage til omdannelsen fra styrelse til et selskab ejet af staten og designet til overtagelse af private koncerner.
Det ville være klogt, om man drog konsekvensen af bestyrelsernes ineffektive og ressourcekrævende ledelse i statsligt regi.
Religion er  altid i vejen
Kai Sørlander, filosof, Brønshøj
Jørn Sørensen fra Hinnerup påstår i et debatindlæg den 27. april, at jeg skulle have hævdet, at demokrati kun kan udvikles inden for kristendommens rammer, og at islam er udemokratisk. Men jeg har ikke udtrykt mig så kategorisk.
Derimod hævder jeg, at kristendommen og islam på grund af forskellen i deres indhold også er forskellige med hensyn til deres potentiale for at kunne forenes med en sekulær demokratisk samfundsorden.
Og desuden hævder jeg så yderligere, at det er på grund af denne forskel i potentiale, at vi i vor del af verden faktisk selv har udviklet nogenlunde velfungerende sekulære demokratier, mens man aldrig har gjort noget tilsvarende i den islamiske verden. På grund af religionen er det simpelthen sværere for dem, end det har været for os.
Humorvås i Information
Ivar Gjørup, Århus
Drengerøvshumor findes til alle tider. Nu er den pludseligt omdøbt til 'morfarhumor'. Dumheden indfinder sig øjeblikkeligt. Under denne nye og forbavsende synsvinkel kan Information 28. april kloge sig på modsætningen mellem 'provinsen' på den ene side, hvor 'den joviale morfarmuskel' er 'saftspændt' og 'den københavnske kulturelite' på den anden side, som for resten også gerne vil 'have morfarhumor'  men så skal den sendes på DR2 og P1!
Det bliver værre. Kjeld Petersen og Dirch Passer inddrages, de var store komikere dengang, da 'morfar' var dreng. Det hele hænger sammen: Tilmed var de to 'godt oppe i årene', da de lavede klassikere som Tømmerflåden og Skolekammerater. Tankevækkende.
Året var 1955. Kjeld var 35, Dirch 29. Godt oppe i årene.
Drengerøvshumor er evig skæg. Den afhænger ikke af køn, alder, socialklasse eller bopæl. Men pseudo-sociologiserende Informations-journalistik gør åbenbart.
Qvortrup  ved bedre
Asger Sørensen, lektor,  DPU, Aarhus Universitet
Professorerne Lars Qvortrup og Jens Rasmussen fra DPU gør sig 27. april store anstrengelser for at mistænkeliggøre deres kollega lektor Thomas Rømer som forsker. Rømer skrev 25. april, at Qvortrup som dekan for DPU »fyrede tre filosoffer og ingen andre«.
Qvortrup svarede: »Sandheden er, at der ikke blev fyret filosoffer«. Og det er helt korrekt. Men tillad mig at minde de herrer professorer om, at der faktisk foreligger ganske betragtelige mængder af offentligt tilgængelig dokumentation for, at Qvortrup arbejdede hårdt for at fyre »filosoffer og ingen andre«. Det måtte han dog opgive, og i sidste ende blev han selv degraderet.
For nu at blive i den belærende tone: 21. april 2010 blev der varslet fyring for tre filosoffer på DPU, herunder undertegnede. Det var dog kun mine to kollegaer, der faktisk blev fyret, nemlig den 16. juni, og de blev så genansat efter sommerferien med tjenestested i Århus. De har derfor nu kontor på samme gang som Qvortrup.
Dette var et resultat af protester mod DPU's og Aarhus Universitets ledelse fra mange gode kræfter i ind- og udland, herunder ikke mindst Thomas Rømer.
Så meget for evidensen bag påstandene fremsat af de herrer professorer, mine ærede videnskabelige kollegaer på DPU, Aarhus Universitet.
Grænsevagt på lystbådehavne
Kurt E. Kristensen, Kerteminde
Dansk Folkeparti ønsker nu grænsekontrollen genindført. Det vil sige kontrol ved de forskellige grænseovergange i Sønderjylland og vel også vagtpatruljer langs grænsen flere gange både ved dag og nat. Samtidig grænsekontrol ved Rødby-Puttgarden og ved Øresundsbroen.
Husker man så også at få indført kontrol i alle landets lystbådshavne og havnene i det hele taget? Man ved jo ikke, hvad der ellers kan sive ind de steder.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",5.0,29. april 2011,"Det er temmelig lidt, vi i nyhederne hører om de ulykker, som sker rundt om i verden, forårsaget af det økonomiske system, som herhjemme hævdes at være det bedste."
11748,/debat/2011/08/laeserbreve-23,Læserbreve,Informations Webredaktion," Alle har ansvar for Utøya
Birgit Arbirk, Otterup
Kære Pia Kjærsgaard og Søren Espersen! Jeg forstår, at I ikke vil tage bare en knivspids af ansvaret for tragedien i Norge. Men så lad mig.
Jeg er absolut ikke medlem af jeres parti, som jeg bestemt ikke sympatiserer med. Men voldsmanden i Norge er et produkt af vores nordiske samfund. Hvad der skete i Norge kunne lige så godt være sket i Danmark. Vi har som skandinaver alle et ansvar, og kan I ikke se det og erkende det, så har I et problem. Det problem vil jeg ikke have.
Så her er min del af ansvaret: Hver gang jeg har udelukket et menneske eller en gruppe af mennesker fra min kærlighed og min omsorg. Hver gang jeg har tænkt eller talt ondt om et menneske eller en gruppe af mennesker. Hver gang jeg har ønsket visse personer hen, hvor peberet gror. Hver gang jeg har ønsket at visse synspunkter ikke skulle have lov at komme til orde. Og hver gang jeg har overskredet min gode opdragelses grænser og i vrede kaldt andre mennesker for tåber og idioter ... eller bare tænkt det, har jeg båret min del af ansvaret for at skubbe et menneske eller en gruppe af mennesker ud over kanten. Derud, hvor der ingen vej er tilbage, og hvor vejen frem er had og vold. Meningsløs vold.
Jeg er medansvarlig. Det er I altså også, selv om I ikke kan se det.
Espersen har kvajet sig
Anders Johansen, Humlebæk
Når det gælder Dronning Margrethes overrækning af Storkorset af Dannebrog til Bahrains konge, er der kun én ting at sige: Udenrigsministeren har kvajet sig igen!
Venstrefløjen skal genfinde stoltheden
Hans Meltofte, København
Den senere tids begivenheder er på tragisk vis med til at vise, hvad der kan ske, når man giver de nationalkonservative og DF monopol på stolthed over egen kultur.
Det er en kæmpe bommert fra venstrefløjens side. Denne bommert er en væsentlig årsag til, at vi nu i 10 år har skullet trækkes med en regering, der er baseret på et parti, som har scoret stort på at være talerør for titusinder af gamle socialdemokrater og SF'er, som følte sig fremmedgjorte i deres oprindelige partier.
Guderne skal vide, at vi har lavet meget galt i tidens løb, men det må ikke overtage vores bevidsthed i en sådan grad, at vi glemmer, at vi takket være 400 års puritansk protestantisk arbejdsmoral, 100 års socialdemokratisk indsats og dygtige erhvervsfolk har skabt et af verdens bedste samfund.
Hvis vi fortsat skal spille en positiv rolle i retning af at fremme humanisme, menneskerettigheder og demokrati samt styre uden om voldsomme globale miljømæssige trusler, er det en væsentlig forudsætning, at vi erkender, at de resultater, vi har opnået i Nordeuropa, er enestående og værd at kæmpe for at bevare og videreudvikle globalt.
Kunsten er at kombinere denne erkendelse med den livsnødvendige selvkritik og ikke mindst med den nødvendige og berettigede respekt for andre kulturers værdier.
Ubegribeligt, Heunicke
Erik Jespersen, Frederiksberg
Venstres politiske ordfører, Ellen Thrane Nørby, erklærer, at flyvemaskiner skal gøres til en del af den kollektive trafik. Det er vel ikke mere end man kan forvente fra Venstre.
Men at socialdemokraternes trafikordfører, Magnus Heunicke, bakker op om forslaget er ubegribeligt. Det strider mod socialdemokraternes miljøpolitik, der blandt andet går ud på at mindske CO2-udslippet.
En kultur af selvhyttere
Elisabeth Degn, Stenløse
Det er bemærkelsesværdigt, at ca. 50.000 mennesker i Danmark overspiser, bl.a. fordi der er let adgang til varieret mad i Vesten.
Problemet er grotesk, når man tænker på, at millioner af mennesker på Afrikas Horn nu står over for sultedøden. Og at vi i Vesten ikke effektivt gør noget for at afhjælpe deres problemer. Er det ikke udtryk for en syg tankegang for en verden af selvhyttere?
Milliarder sulter, mens resten af verden svømmer i mad! Det skaber i høj grad en usund ubalance på kloden.
Falske myter om debatklima
Lars Weiss, MB (S), København
I mange år har fordommen i dele af Danmark været, at der gennem Øresund går en oplysningsmæssig Berlinmur, som efterlader Sverige og Norge i dyb uvidenhed om internationale forhold.
Skulle enkelte facts om verdens ondskab alligevel slippe igennem, er det ikke god tone at drøfte dem, tværtimod undertrykkes de dagligt og skaber grobund for mørkets kræfter i Sverige og Norge, som det åbne Danmark ikke kender til.
De alvidende danskere mener, at 'almindelige' svenskere og nordmænd lades i stikken og ikke får lov at diskutere følsomme emner i udlændingepolitikken.
Kritikerne overvejer ikke, at både det norske og svenske mediebillede rigeligt tåler sammenligning med det danske i omfang, kvalitet og åbenhed. Norges mediestruktur er langt mere nuanceret end den danske, for eksempel er nettet af lokal- og regionalaviser tæt, også i A-pressen, og mangfoldighed er godt for demokratiet.
De seriøse svenske morgenaviser og landets to store tabloider lider næppe heller af komplekser i forhold til debatten i dansk presse.
Aggressionernes årsager? En af dem kan være, at hverken centrum-venstre eller de borgerlige partier i vore to nabolande vil røre Dansk Folkepartis søsterpartier med en ildtang, som Sveriges konservative statsminister, Fredrik Reinfeldt, har sagt. Måske fordi medierne i modsætning til i Danmark ikke lægger låg på, men afslører, hvad den højreradikale bevægelse indeholder.
Den frie ret til at fravælge rabiat parlamentarisk selskab er noget ganske andet end uvilje mod fri meningsdannelse.
Rose fik alt for lang snor
Benny Normind, Farum
Hvor var Information og andre meningsdannere, da Flemming Rose udgav bogen Tavshedens tyranni med genoptryk af Muhammedtegningerne? Der var ingen løftede pegefingre mod Flemming Roses højrenationale holdninger eller mod hans kamp for at øge islamforskrækkelsen.
I dag efter den modbydelige massakre på Utøya kan de fleste forstå, at vi skal debattere og sætte spørgsmålstegn ved ideologien på den rabiate højrefløj. Ligesom man i øvrigt altid har diskuteret og med rette har forholdt sig kritisk til ekstremistiske holdninger på venstrefløjen.
Jeg skrev i august og september 2010 mange indlæg i danske medier. De handlede om, at bogen var en farlig og unødvendig provokation. Jeg opfordrede JP/Politiken til trække bogen tilbage. Til sidst skrev jeg »lad os få terror!« Og endelig politianmeldte jeg både direktør Lars Munch og Flemming Rose for overtrædelse af straffeloven.
Min påstand var, at bogen var en bevidst provokation og dermed en opfordring til terror.
Men ikke én eneste journalist lod sig påvirke til at diskutere, hvorvidt Flemming Roses bog var en opfordring til terror. Jeg fik ingen støtte noget sted fra. Nu, efter der er kommet lig på bordet, tror og håber jeg, at mange begavede journalister kan se sammenhængen mellem retorikken på højrefløjen og terrorhandlingen i Norge.
Pinlig nølen fra DF
Anders Viby, København
Efter Sørine Gotfredsens kronik i Berlingske og hendes meningsfællers kommentarer til situationen er det nu blevet helt klart, at Breivik er den voldelige platform for de nationalkonservative og de kristne fundamentalister.
Det tog lidt tid som det sædvanligvis gør i gamle Danmark.
CNN karakteriserede allerede Breivik som right wing christian fundamentalist på dagen.
Først nu har Pia Kjærsgaard lovet at adressere Breiviks terrorhandlinger på DF's landsmøde. Det bliver interessant.
Men den utrolige nølen og bortforklaringstaktik er umiskendelig og afslører, at den yderste højrefløj står med samme problem, som det yderste venstre gjorde i sluthalvfjerdserne inderst inde mener man det samme og deler de samme mål. Med den historie in mente kan vi ikke forvente meget.
Mytologi på Utøya
Bent Brogaard, Galten
Jeg ved ikke, hvorfor jeg straks kom til at tænke på historien om Balder og hans særegne død efter massakren på Utøya? Han var søn af Odin og Frigg og gift med Nanna, de boede på gården Brejdablik.
»Balder er lysets gud og gud for planternes vækst og årstiderne. Han er så smuk og lys, at det næsten stråler af ham. Han er en af de klogeste og mest veltalende af guderne. Han er venlig og mild og elsket af alle de andre guder.« Man kunne vel sige, at han repræsenterede de unge; ungdommen.
Efter det rituelle mord på Balderne på Utøya erfarer Frigg, at »Tøk kun vil græde tørre tårer for Balder,« Hvem er Tøk? Thi skæbnen er, at Balder jo døde for den blinde Hørders hånd. Så må man jo selv udrede, om Hørder er Breivik eller højrepopulisterne? Eller om han er pilen, og Tøk er den forklædte Breivik?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",3.0,4. august 2011,"Birgit Arbirk, Otterup"
9984,/debat/2012/05/laeserbreve-14,Læserbreve,Informations Webredaktion," 2020-plan er helt absurd
Holger Lindgreen, Esrum
Regeringen har fremsat en plan for styring af økonomien frem til et bestemt mål i 2020. Der er således tale om en otteårsplan, til sammenligning med femårsplanerne i sidste århundredes kommunistiske og fascistiske samfund. I disse lukkede samfund styredes samfundsudviklingen centralt med hård hånd hen mod et bestemt mål, som kunne være en industrialisering af et landbrugssamfund eller en hurtig oprustning til krig.
Den fremsatte 2020-plan for et åbent, globaliseret samfund, som er en integreret del af et europæisk økonomisk og politisk fællesskab, er i denne sammenhæng teoretisk ud i det latterlige. Hvordan kan man lægge planer for otte års udvikling, når man med 2008-krisen in mente ikke engang kan forudsige internationale økonomiske katastrofer et år frem i tiden? Og når der i planerne ikke indgår en kontrol af de økonomiske transaktioner på internationalt niveau, som skabte den sidste, og som vil skabe den næste økonomiske krise?
Gode vuggestuer koster penge
Christine Antorini, undervisningsminister (S)
Merete Riisager (MR) fra Liberal Alliance har 5. maj et standardsvar på alle udfordringer. Lavere skatter, nedskæringer i den offentlige sektor og mere frihed, nu også til vuggestuer. Hvordan, nedskæringer vil styrke kvaliteten, blafrer i vinden.
Vi vil i regeringen i stedet styrke kvaliteten med bedre normeringer, som vi har afsat en halv milliard kroner til i finansloven. Men det er ikke tilstrækkeligt med flere ansatte, vi vil også styrke pædagogikken.
Små børn skal udvikle deres sprog, motorik og sociale kompetencer. De skal lege og lære gennem naturen og udvikle deres kreative evner ved at lege og lære. Det er lige præcis dette, som de pædagogiske læreplaner, der blev indført for nogle år siden, er et godt redskab til.
Gennem de pædagogiske læreplaner sættes der fokus på, hvad er målet, og hvordan vi når det, og de kan samtidig bruges som et redskab til dialog med forældrene. Det har intet med kontrol at gøre, men med et godt børneliv.
Open access er problematisk
Hans Meltofte, København
Det er ikke blot fordi, der er prestige forbundet med at publicere sine videnskabelige artikler i de bedste tidsskrifter, at det er attraktivt for mange forskere.
Det er også fordi, der sidder nogle knalddygtige redaktører, som sørger for, at artiklerne er fagligt og sprogligt i orden. Det er ofte et kæmpe arbejde.
Jeg har ingen kvalificeret mening om en rimelig pris for dette, men advokaterne for open access skylder os en forklaring på, hvordan disse redaktioner skal få deres løn betalt. Enhver kan let regne ud, hvad der vil ske med motivationen for at publicere, hvis forskerne selv skal skaffe pengene til hver enkelt artikel.
Falsk reklame
Frede Hvelplund, Aalborg
I en helsides annonce 9. maj nævner foreningen Danske minkavlere, at de sidste år eksporterede pels for 8 milliarder kroner. Den anskueliggør dette med, at det »faktisk er så meget, at man for 8 milliarder kroner vil kunne udbetale løn til yderligere 20.000 sygeplejersker om året. Eller bygge ét, måske endda to spritnye supersygehuse – hvert år«.
Skal udsagnet være rigtigt, vil det kræve, at minkavlerne ikke betaler løn til deres mindst 6.000 ansatte og heller ikke betaler for energi, maskiner, bygninger, og det minkfoder der bruges i produktionen. Og i øvrigt heller ikke betaler det, deres helsides annoncekampagne i Information koster. Gad vide om den forudsætning holder?
Hvis den ikke gør, bruges de samme 8 milliarder kroner to gange, og så er der tale om falsk reklame i kombination med en ubehagelig undervurdering af læserne.
Følelsernes journalistik
Kurt Loftkjær, Lyngby
I artiklen ’Hvordan går det i Skanderborg?’ (9. maj) omtales ’Hvad føler du?’-journalistik, som et problem.
Efter reformationen begyndte en række videnskabsmænd at se vores verden med nye øjne. Det religiøse og filosofiske trådte i baggrunden og blev erstattet af faktaorienteret forskning dokumenteret med eksperimenter. Det er det paradigmeskift, som har bragt mennesket til det stade, hvor vi befinder os på i dag.
Følelsesjournalistikken mindes vi om middelalderens følelsesbetonede trossamfund. Følelsesjournalister fremmer som præster en ny religion, hvor viden er ligegyldig.
Det er ikke alene undergravende for grundlaget for vort samfund i de seneste 400 år. Det er også ødelæggende for den journalistiske arbejdsform, uddannelse og selvforståelse.
Præsterne vil påstå, at de har demokratiseret pressen. Jeg vil påstå det modsatte. Med følelsesjournalistikken vil alt til sidst fremstå som ligegyldig underholdning på bekostning af reel viden til skade for vort demokrati.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,12. maj 2012,"Skal udsagnet være rigtigt, vil det kræve, at minkavlerne ikke betaler løn til deres mindst 6.000 ansatte og heller ikke betaler for energi, maskiner, bygninger, og det minkfoder der bruges i produktionen. Og i øvrigt heller ikke betaler det, deres helsides annoncekampagne i Information koster. Gad vide om den forudsætning holder?"
2490,/debat/2015/05/eu-ivrige-partier-lider-magtarrogance,EU-ivrige partier lider af magtarrogance,Christina Egelund og Alex Vanopslagh," Håbløs, skadelig og udemokratisk er adjektiver, der passer godt på Danmarks mulige tilslutning til den europæiske bankunion.
Bankunionen er skabt til euro-landene. Danmark er ikke med i euroen, og har ingen grund til at være med i en bankunion, som intet har med Danmark at gøre.
Euroen er som den syge patient, man giver en masse forskellige former for medicin, men intet virker rigtigt. Denne gang er kuren en bankunion, som skal forsøge at genopbygge tilliden til hele europrojektet. Og ligesom euroen var et projekt, der var dømt til at fejle fra begyndelsen, så er bankunionen det også.
Bankunionen fokuserer på tre tiltag: fælles regulering, fælles banktilsyn, fælles redningsfond.
Ønsket om, at der skal være en fælles regulering for alle EU(ro)-lande, er besværligt af indfri. Bankkonstruktionerne varierer markant fra land til land. Enten vil reglerne blive alt for stramme og rigide, eller også vil de blive slappe og nytteløse. Det siger sig selv, at man ikke kan ramme den perfekte regulering for vidt forskellige lande.
Det siger også sig selv, at den regulering, eurolandene har brug for, ikke er den samme som Danmark med en helt anden valuta har brug for. One size fits nobody.
Uvirksomme tiltag
Et fælles tilsyn er lige så håbløst. Man kan efterhånden have mere tiltro til korrupte, russiske embedsmænd, end man kan til EU’s evne til at føre tilsyn med noget som helst.
De sydeuropæiske lande var sløsede med deres økonomier og statsunderskud i flere årtier. Med euroen skulle dette være slut, der skulle nu føres tilsyn med landenes økonomi og underskud. Alle drog et lettelsens suk – nu skulle skrantende sydeuropæiske økonomier nok komme på fode igen, takket være EU’s fantastiske tilsyn. Men trods konvergenskrav, budgetkrav og store armbevægelser har tilsynet på ingen måde hjulpet. Se blot, hvordan det er gået med Portugal, Italien og Spanien, som alle har fået redningspakker. Og Grækenlands økonomi er så ruineret, at det formentligt bliver det første land, der må forlade den synkende skude, som euroen er.
Det er naivt at tro, at EU’s banktilsyn bliver meget bedre end det, EU hidtil har præsteret på tilsynsfronten.
Det sidste centrale element i bankunionen – og her når vi til venstrefløjens favorit – er den fælles redningsfond. Det begejstrede ræsonnement fra venstrefløjen lyder, at det betyder, at bankerne derved selv betaler for deres fadæse og ikke længere kan tørre regningen af på skatteyderne. Det er selvfølgelig noget vrøvl, for regningen for de ekstra omkostninger lander nemlig hos bankkunderne.
Det vil blive dyrere at være kunde i en bank i Danmark, hvis vi tilslutter os bankunionen, fordi danske banker skal bidrage til at redde bundrådne banker i Sydeuropa. Og alle danskere, inklusiv skatteyderne, er bankkunder. Den fælles redningsfond vil kun skade Danmark.
Spørg danskerne
Alt det ved befolkningen godt. Derfor tør de EU-begejstrede partier i Folketinget ikke at sende bankunionen til folkeafstemning. Der er ingen respekt for, at danskerne allerede i 2000 takkede nej til at deltage i euroen. Og nu sniger man alle euroens dårlige sideprojekter ind ad bagdøren.
Det er utroligt arrogant, at regeringen, SF, Venstre og de Konservative ikke spørger befolkningen, inden de melder Danmark ind i (endnu) en euro-konstruktion.
Afstemningen kunne passende falde sammen med, at vi i 2016 kan skal stemme om samme folketingsflertals ønske om at ophæve retsforbeholdet. Der er ingen gode argumenter for ikke at sende bankunionen til folkeafstemning. Man klynger sig til et halmstrå om, at det ikke er nødvendigt i juridisk forstand, da Danmark ikke afgiver suverænitet, men der er ingen tvivl om, at det er nødvendigt i moralsk forstand.
Når befolkningen flere gange har ytret modstand mod euroen og mere magt til EU, er det uklædeligt for et demokrati, at man undlader at få befolkningens accept. Befolkningen skal åbenbart kun involveres, når den er enige med EU-flertallet i Folketinget. Må vi minde om, at det er samme EU-begejstrede flertal af V, K, R, S og SF, som også tilsluttede Danmark til Lissabontraktaten uden befolkningens accept.
Derfor er vores opfordring til førnævnte flertal: Udvis dog respekt for demokratiet og almindelig anstændighed og lad danskerne komme til orde denne gang. Alt andet vil være udtryk for magtarrogance.
Christina Egelund er tidligere spidskandidat ved europaparlamentsvalget og nuværende folketingskandidat for Liberal Alliance, og Alex Vanopslagh er landsformand for Liberal Alliances Ungdom




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,29. maj 2015,De 5 artikler I har brugt mest tid på
681,/debat/leder/2016/02/regeringsmagt-brugt-brugt-misbrugt,"Regeringsmagt, brugt, brugt & misbrugt",David Rehling," En dreven udøver af regeringsmagt. Det er partiet Venstre. Partiet har siden 1982 været med i regeringer i 22 år. Sølle 12 år er, hvad Socialdemokraterne og Radikale Venstre er nået op på inden for samme tidsrum. Venstre véd meget om, hvad regeringens magt kan bruges til – og har nok også udviklet fornemmelser af, hvordan den magt kan skubbes til den yderste kant og måske et nøk til.
Derfor var det beroligende, da Lars Løkke ved dannelsen af sin smalle Venstre-regering i juni 2015 forsikrede:
»Jeg er meget ydmyg over for den opgave jeg har fået. Jeg er meget bevidst om, at Venstre ikke har haft verdens bedste folketingsvalg.«
Lars Løkke sagde, at det var vigtigt, at hans regering havde opbakning fra sine støttepartier. Hertil føjede han: »Men det er også vigtigt for mig, at det bliver en regering, der kan samarbejde bredt i Folketinget.«
Sådan er det ikke gået. Absolut ikke. Løkkes regering har jævnt hen trådt på sine støttepartier, provokeret oppositionen og udvist larmende mangel på ydmyghed. Løkke-regeringen lader hånt om flertal i Folketinget, og den tramper på regeringsmagtens modbalancer: Ombudsmanden, nedsatte kommissioner, embedsmændenes faglighed, eksperters råd og EU’s fastholden af gældende europæiske regler.
Med Løkkes aktive deltagelse i gennemtromlingen af landbrugspakken er han fræset hen over oppositionen, sit konservative støtteparti, centraladministrationens embedsmænd, regeringens videnskabelige rådgivere og EU’s miljøforvaltning.
I går tilføjede regeringen endnu en forhånelse af Folketingets flertal. Justitsminister Søren Pind erklærede fra talerstolen, at regeringen ikke er indstillet på at efterkomme vedtagelsen af et beslutningsforlag fra Liberal Alliance om at udlevere den nedlagte Irak- og Afghanistan-kommissions sagsakter. Et stort flertal i Folketinget støtter Liberal Alliances forslag, som også De Konservative er med på. Venstres vægring bekræfter, at Venstre har stor angst ved at lade offentligheden få indsigt i krigsgrundlaget og -førelsen, herunder daværende V-statsminister Anders Fogh Rasmussens forhåndsløfter til USA’s høge. Rædsel for at afsløre sig i skandaler er ikke en grundlovsmæssig begrundelse for en regerings nedgøring af Folketinget.
Magtmisbrug har også måttet påtales af Folketingets Finansudvalg. I går kunne netavisen Altinget oplyse, at et folketingsflertal af S, Enhedslisten, Alternativet, R, SF og K har valgt at give regeringen endnu en næse for at lade hånt om et flertal i Folketinget, der ville droppe regeringens besparelser på 1,4 milliarder kr. af udviklingsbistanden i 2015. De Konservative afstod fra at stemme imod et beslutningsforslag herom. Derved vandt det flertal. Det blæste regeringen på – under henvisning til, at den ikke er forpligtet til at efterkomme beslutningsforslag. Arrogancen har allerede indbragt udenrigsminister Kristian Jensen en alvorlig påtale fra Folketingets Udenrigsudvalg.
Venstres foragt har også været rettet mod Folketingets Ombudsmand. Da Ombudsmanden i december sidste år konkluderede, at teksten i regeringens skræmmeannoncer mod flygtninge »ikke er retvisende«, svarede udlændinge- og flygtningeminister Inger Støjberg kæphøjt: »Jeg er ikke enig med Ombudsmanden. Hverken i hans vurdering eller den kritik, han giver.« Støjberg bebudede, at hun vil køre videre med sine skræmmeannoncer. Hermed sætter Venstre ny dansk standard for sjofling af retssikkerhed. Det har aldrig været Grundlovens mening, at ministre skal i polemik med Ombudsmanden. Meningen er, at ministre skal rette sig efter hans kritik.
Og hvis ministre ikke gør det, hvad så? Så skal Folketinget vælte den minister, der ikke følger ombudsmandskritikken. Ligesom Folketinget må forsvare sig ved at blive trampet på ved at afsætte den eller de ministre, der tramper. Om nødvendigt hele regeringen.
Det er dér, svigtet også ligger: Folketinget viger tilbage fra at tvinge regeringen til respekt for folkestyret. På den presseoptræden, hvor Lars Løkke i onsdags søgte at spille stærk mand over for De Konservative, udtrykte Løkke bekymring over »den præcedens«, som afsættelsen af Eva Kjer Hansen ville indebære. Det er nogle langt mere farlige præcedenser, Løkke og hans regering er ved at skabe. Kun Folketinget kan standse dem.
",20.0,27. februar 2016,"Det er dér, svigtet også ligger: Folketinget viger tilbage fra at tvinge regeringen til respekt for folkestyret. På den presseoptræden, hvor Lars Løkke i onsdags søgte at spille stærk mand over for De Konservative, udtrykte Løkke bekymring over »den præcedens«, som afsættelsen af Eva Kjer Hansen ville indebære. Det er nogle langt mere farlige præcedenser, Løkke og hans regering er ved at skabe. Kun Folketinget kan standse dem."
8570,/debat/2012/11/fremtiden-boer-vaere-vegansk,Fremtiden bør være vegansk,Mathias Elrød Madsen," Siden 1944 har november af britiske Vegan Society været erklæret World Vegan Month, og her i 2012 har den forløbne måned været markeret af veganere verden over. Veganere afstår af etiske årsager fra at spise animalske fødevarer som f.eks. kød, fjerkræ, fisk, mælk og æg eller på anden måde forbruge animalske produkter som læder og uld.
Go Vegan er en nystartet organisation i Danmark, som kæmper mod speciesisme, dvs. diskrimination på baggrund af art. Vi anser ikke retten til at leve og retten til frihed for værende forbeholdt mennesker. En skelnen mellem mennesket og andre dyr, når det kommer til disse rettigheder, er ganske enkelt ikke logisk gyldig.
Forskelle i intelligensniveau kan ikke siges at være en legitim differentieringsfaktor, da vi eksempelvis ikke tillader drab på svært mentalt handicappede. Det kan derimod evnen til at føle smerte og besiddelsen af egeninteresser, f.eks. interessen i at undgå smerte. Ud over at kunne føle smerte er det også videnskabeligt dokumenteret, at det neurologiske potentiale til at have en bevidsthed er det samme hos alle pattedyr, fugle og mange andre dyr som hos mennesker. Mere præcist fastslår en række anerkendte internationale forskere i The Cambridge Declaration on Consciousness, at intet tyder på, at disse dyr ikke skulle kunne opleve følelser og handle intentionelt. Ingen kan benægte, at der er forskelle på menneskedyret og andre dyr. Men enhver må nu anerkende, at der er væsentlige og store ligheder, på baggrund af hvilke vi ikke kan retfærdiggøre den undertrykkelse af dyr, som i dag finder sted i vores samfund. Derfor er vores kamp en kamp for dyrs frigørelse, som kan sidestilles med den historiske kamp for afskaffelsen af slaveriet. Speciesisme er på den baggrund lige så illegitim som racisme, sexisme og heterosexisme – diskriminationsformer, som i dag fordømmes af de fleste i vores samfund.
Vegetarisme vs. veganisme
For mange starter rejsen mod veganisme med en afstandtagen fra drab på andre dyr, og valget om at blive vegetar er den praktiske konsekvens heraf. Når vegetarer så bliver veganere, skyldes det erkendelsen af, at produktionen af æg og mælkeprodukter i lige så høj grad som produktionen af kød er baseret på voldelig undertrykkelse, og at drab er et uundgåeligt element i produktionen. Eftersom æglæggende høns og malkekøer kun er effektive leverandører af æg og mælk i en kort periode af deres potentielle levetid, slagtes de, når de bliver mindre produktive. Herudover er æglæggende høns og malkekøer i dag resultatet af et langt præstationsmaksimerende avlsprojekt, som gør dyrene ekstremt egnede til at producere henholdsvis æg og mælk, men ganske uegnede til kødproduktion, hvorfor hanekyllinger og tyrekalve i henholdsvis ægge- og mælkeindustrien behandles som affald.
Rigtigt, godt og nødvendigt
Mens der er gode argumenter mod at spise kød, æg og mejeriprodukter, er der ingen gode argumenter for. Der er i dag solidt videnskabeligt belæg for, at mennesker uproblematisk kan leve sundt af en 100 pct. vegetabilsk kost, endda med adskillige helbredsmæssige fordele. Desuden lider vores miljø og klima stærkt under produktionen af animalske fødevarer, som er og bliver fuldstændig ubæredygtig for både miljø og mennesker.
En overgang til veganisme er en central del af løsningen på verdens hungersnød og nødvendig, hvis der skal være vand og mad til alle her på kloden. Interesseorganisationen Landbrug og Fødevarer tegner skønmalerier af en ikke så sort fremtid. Men spekulationer omkring mulighederne for at fremstille elektricitet af griselort eller få køerne til at bøvse lidt mindre er ikke løsningsorienterede. Det er fortænkt damage control inden for rammerne af vores speciesistiske kultur og den profit- og vækstorientering, som er latent i enhver industri. Disse rammer er uetiske og uholdbare.
Heldigvis erkender flere og flere, at ideen om menneskets legitime overherredømme er forfejlet. Og samtidig er der flere, der indser, at vores naturgrundlag aldrig vil kunne bære, at vi fortsætter vores forbrug af animalske produkter. Kan nogen med fornuftige argumenter retfærdiggøre undertrykkelsen af dyr, som ikke tilhører vores egen art? Det mener vi ikke. Vi mener derimod, at tiden er mere end inde til, at vi mennesker tildeler andre dyr rettigheder og ændrer radikalt på vores relationer til dem.
Vores holdning er temmelig klar: Lad os lukke den del af landbruget, som producerer dyr, og sætte en stopper for al fangst af havdyr. Lad os forbyde brugen af dyr i laboratorier og i underholdningsindustrien.
Her vil mange måske indvende, at der jo er store økonomiske konsekvenser og praktiske problemstillinger forbundet med tildelingen af rettigheder til andre dyr. Det er der måske. Men afskaffelsen af slaveriet i USA var også en rigtig dårlig idé rent økonomisk, eksempelvis på grund af konsekvenserne for bomuldsindustrien. I dag er vi heldigvis mange, der synes, at hvide menneskers anerkendelse af sorte mennesker som absolut ligeværdige var en rigtig god idé. Vi er taknemmelige for, at man satte basale etiske hensyn over økonomiske.
Det samme kan og bør vi vælge at gøre i dag, når det kommer til spørgsmålet om at tildele andre dyr end mennesker grundlæggende rettigheder. Så kære medborgere, kære landbrugsproducenter, kære forskere, kære politikere: Vil i være med til at gøre det rigtige, og vil i være med til at gøre det i dag?
Mathias Elrød Madsen er studerende og skriver på vegne af organisationen Go Vegan
",697.0,30. november 2012,"For mange starter rejsen mod veganisme med en afstandtagen fra drab på andre dyr, og valget om at blive vegetar er den praktiske konsekvens heraf. Når vegetarer så bliver veganere, skyldes det erkendelsen af, at produktionen af æg og mælkeprodukter i lige så høj grad som produktionen af kød er baseret på voldelig undertrykkelse, og at drab er et uundgåeligt element i produktionen. Eftersom æglæggende høns og malkekøer kun er effektive leverandører af æg og mælk i en kort periode af deres potentielle levetid, slagtes de, når de bliver mindre produktive. Herudover er æglæggende høns og malkekøer i dag resultatet af et langt præstationsmaksimerende avlsprojekt, som gør dyrene ekstremt egnede til at producere henholdsvis æg og mælk, men ganske uegnede til kødproduktion, hvorfor hanekyllinger og tyrekalve i henholdsvis ægge- og mælkeindustrien behandles som affald."
13194,/debat/2010/11/laeserbreve-6,Læserbreve,Informations Webredaktion," Tørklæder  på stuegang
Anna Heebøll, Odense
Forestil jer forargelsen, hvis en muslimsk kvinde ikke ville behandles af en mandlig læge. Forestil jer ramaskriget, hvis en arabisk mand nægtede at lade sine sønner tilse af kvindeligt sundhedspersonale. Man hører den for sig; tiraden om ligestilling, frisind og danske værdier.
Hvordan kan det så tilsyneladende være helt i orden, at danske patienter i deres gode ret kan fravælge læger og sygeplejersker med tørklæde? Noget er gået skævt, og det viser sig, at Poul Nyrup havde fuldstændig ret. Ni år i magtens centrum har ikke gjort DF stuerene; de fleste har bare vænnet sig til stanken.
SU-debat ude af proportion
Rasmus Stoklund Holm-Nielsen, formand for Frit Forum i København, Socialdemokratiske Studerende
Det er ude af proportioner at hævde, at SU-forringelser bidrager til en forbedret samfundsøkonomi. Udgiften til SU udgør ifølge tal fra Danmarks Statistik 4 pct. af de samlede overførselsindkomster i Danmark. Samtidig er det den eneste overførselsindkomst, der kan ses som en investering i fremtiden. Vi har brug for flere højtuddannede, og derfor skal rammebetingelserne for at tage en uddannelse være så gode som muligt - både fordi studerende i Danmark ikke skal være afhængige af at være født med en sølvske i munden, og fordi samfundsøkonomien på langt sigt skriger efter uddannede.
DDR-tilstande, næ tak
John Ekebjærg-Jakobsen, Valby
Skatteministeren vil ikke give SKAT adgang til virksomhedernes digitale skattedata. Vi skal jo ikke have DDR-tilstande i Danmark!
Miljøministeren vil ikke give Miljøstyrelsen adgang til folks skraldespande. Vi skal jo ikke have DDR-tilstande i Danmark!
Justitsministeren vil have terrorpakke 3 med flere hemmeligheder og mere overvågning. For vi mangler stadig lidt for at nå DDR-tilstande i Danmark!
Kvindeligt kunstkup
Uwe Max Jensen, Århus
København får en ny samtidskunstfestival i 2012. Styregruppen er netop nedsat og består af 10 personer, hvoraf de otte er kvinder. Dermed er der kun to mænd, der som medlemmer af styregruppen, får afgørende indflydelse på et af de største tiltag i den danske kunstverden i de kommende år.
Det er ærlig talt deprimerende at tænke på, at man det seneste tiår heftigt har diskuteret manglende ligestilling i kunstverdenen (fra et feministisk perspektiv), men nu er endt i den modsatte grøft, hvor kvindelige kunsthistorikere på bekostning af deres dygtige mandlige kolleger udgør hele 80 pct. af styregruppen.
Jeg føler mig ikke tryg ved tanken og forestiller mig, at denne kvindegruppe, der i øvrigt kun består af én dansk mand, vil have svært ved at værdsætte traditionelt maskuline tiltag.
Det var måske på tide at trække i den anden retning? For ligestilling betyder vel ikke fravær af mænd?
Fodlænke  til bedragere
Hans Thomassen, Korsør
Spioner i Middelhavslande og behandling af rapporter i Danmark ... Det bliver dyrt og besværligt at holde øje med sociale bedragere. Så hvorfor ikke forsyne alle på overførselsindkomst med en fodlænke. Så kan man følge deres færden. Overtræder de reglerne, registreres det omgående, og de kan overlades til socialforvaltning eller politi. Voila, effektivt og billigt. Godt, at vi har så mange job at henvise dem til.
Mere end  bare bryster
Bert Zander Pilemose Aabenraa
Det er glimrende, at Per Skaarup fra Dansk Folkeparti vil vise muslimer billeder af bare bryster for at give dem et indtryk af det land, de kommer til.
Men der må også være oplysninger om, at vi her til lands har små børn rendende rundt i G-streng, fordi voksne ikke kan sætte grænser, og om at mange af vores unge tager hestemedicin eller er døddrukne, fordi livet er uudholdeligt for dem.
Deponering af atomaffald
Heidi Sjølin Thomsen, Greve, projektleder i Dansk Dekommissionering
Kresten Lidegaard skriver, at Folketinget har bevilget 1 milliard kroner til COWI for at bortskaffe det danske, radioaktive affald og at virksomheden nu undersøger deponeringslokaliteter i Grønland (17. november). Det er ikke korrekt. Som første skridt i jagten på et slutdepot til det danske radioaktive affald er der igangsat forstudier, som udelukkende undersøger danske lokaliteter til depotet. Man følger hermed det internationale princip om, at radioaktivt affald som hovedregel bør bortskaffes i det land, hvor det er produceret.
Dansk Dekommissionerings (DD) bidrag til forstudierne består i at undersøge mulige kombinationer af depotkoncept og geologi, herunder sikkerhedsanalyser og økonomiske overslag. DD har efter udbud indgået kontrakt med COWI om denne del af forstudierne. Statens Institut for Strålebeskyttelse bidrager til forstudierne med transportanalyser, og Danmarks og Grønlands Geologiske Undersøgelser udpeger mulige, geologisk egnede lokaliteter.
Danmark har ikke højradioaktivt affald. Depotet, som skal rumme lav- og mellemradioaktivt affald, skal designes således, at affaldet isoleres fra mennesker og miljø i mindst 300 år.
Folketinget besluttede i 2003 at igangsætte afvikling af de nukleare anlæg på Risø. Udgifterne blev anslået til ca. 1 milliarder kroner og DD blev oprettet under Videnskabsministeriet til at forestå opgaven. Udgifterne til et slutdepot er endnu under kortlægning.
40 pct. i skat
Thomas Køhler, København
folketingskandidat, LA
40 pct. i skat ... Det er ultraliberalistisk og vil slå bunden ud af velfærdsstaten. Vi vil få et helt andet samfund, end det vi kender. Sådan lyder reaktionen ofte, når jeg fortæller, at jeg stiller op til Folketinget for Liberal Alliance.
Men faktisk bruger vi ikke vores egne tal, når vi skal finde 80 milliarder kroner, det vil koste at finansiere skattelettelserne krone til krone. Vi benytter derimod anbefalinger fra bl.a. velfærdskommissionen og vismændene. Der står altså ekspertviden bag forslaget.
Det drejer sig om at bringe den offentlige sektor ned på Nyrup-niveau (20 milliarder kroner), fjerne efterlønnen for raske og rørige (18 milliarder kroner) og privatisere mere (15 milliarder kroner) - når Falck kan, må andre kerneområder også kunne. Herudover vil vi indføre en vis brugerbetaling i sundhedsvæsnet (5 milliarder kroner) ved f.eks. at opkræve 50-100 kroner for et almindeligt lægebesøg. Der skal selvfølgelig være loft over, så kronisk syge ikke rammes.
Samtidig vil vi gøre op med sort arbejde (5 milliarder kroner) og fjerne erhvervsstøtten (10 milliarder kroner). Hertil kommer yderligere besparelsesmuligheder ved at lukke aktiveringscirkusset (5 milliarder kroner).
Spørgsmålet er om disse tiltag for alvor vil ondt i velfærden? Vi mener nej. Problemet er snarere, at mange af dem er politisk tabubelagte i både højre og venstre side af folketingssalen, fordi partierne tror, at befolkningen umuligt kan overbevises om at slagte disse hellige køer.
DNA'ets  faldgrupper
Jan Kirstein, Espergærde
Retsmedicineren Bo Thisted Simonsen understreger, at der er uendelig lille risiko for at tage fejl af en persons tilknytning til et gerningssted og et offer, hvis man anvender dna-redskabet (19. november). Der er dog to fejlkilder, som politiet, anklagemyndigheden, forsvarer og dommer må tage højde for i bevisførelsen for, at mistænkte har begået en forbrydelse. Den ene består i, at et eventuelt offer for en misgerning selv kan have anbragt dna-spor på sig selv. Den anden fejlkilde består i at en eventuel gerningsmand har anbragt dna-spor fra en helt tredje person på et eventuelt offer for en misgerning.
Det er måske derfor, at fingeraftryk stadig giver et bedre grundlag for at bevise noget i en retssal end dna-redskabet. Dna-sporet kræver mere arbejde af kriminalpolitiet og anklagemyndigheden samt mere påpasselighed af forsvarer og dommer (lægdommere).
Skyldig indtil andet er bevist
Zenia Stampe, formand for Den Republikanske Grundlovs-bevægelse
I weekenden kunne jeg se Informations chefredaktør i TV 2 News programmet Presselogen. Han sagde mange fornuftige ting om PET's mangelfulde redegørelse ift. den ulovlige amerikanske overvågning i Danmark. Jeg studsede dog, da han konstaterede, at »i den her retsstat, der hedder Danmark er alle uskyldige til det modsatte er bevist.«
Det er et smukt princip, som vi kender fra amerikanske spillefilm. Men den danske grundlov glimrer ved sit fravær af den type rettigheder. I Danmark har vi præventive anholdelser og varetægtsfængsling uden kaution. Det er hverken en retsstat eller et moderne demokrati værdigt.
I Den Republikanske Grundlovsbevægelse arbejder vi for en ny grundlov, så det ikke kun er i Hollywood, at man er uskyldig indtil det modsatte er bevist.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,23. november 2010,E-mail *
8020,/debat/leder/2013/02/massakren,Massakren,Christian Jensen," Regeringen slår på dem, der i forvejen føler sig slået helt ud. Udkantsdanmark vil således blive trukket endnu længere ned i sølet, når en stribe kaserner om føje tid står til lukning.
Forsvarschef Peter Bartram har for længst indstillet til sin chef, forsvarsminister Nick Hækkerup (S), at kasernerne i Sønderborg, Haderslev, Fredericia og Bornholm som minimum bør lukkes. I disse dage sidder partierne bag forsvarsforliget så og bøjer de sidste detaljer i den samlede plan for kasernelukninger, der indgår i en besparelse i forsvaret på 2,7 milliarder kroner i alt.
»En massakre, som vi er meget kede af,« siger Dansk Folkepartis forsvarsordfører Marie Krarup med sit partis vanlige sans for at ophøje til idealisme, hvad der reelt er renskuret politisk populisme.
Selvfølgelig kæmper de enkelte byers borgmestre en indædt kamp for at redde netop deres kaserne. Det er deres arbejde. På spil er byers identitet, arbejdspladser i hundredvis og størrelsen på den kommunale trækprocent.
Sådan ser virkeligheden ud, når man ser den fra Sønderborg, Haderslev, Fredericia eller Bornholm. Men set i nationalt perspektiv er det en kendsgerning, at det danske forsvar i dag driver alt for mange kaserner spredt i alt for mange byer. Nogle bør lukkes, men hvem siger, at det pr. definition vil udløse lokal ulykke?
Kig på Viborg. Byen mistede i 2001 sin kaserne. Væk blev revet op mod 1.000 arbejdspladser. Alle protesterede, alle råbte massakre.
I dag er der skabt det dobbelte antal arbejdspladser på forskellige institutioner opbygget omkring byens gamle kaserneareal. Vi taler om animationsskole, dramaskole, ungdomsboliger og et nyt rådhus. En bebudet massakre endte som en ny mulighed.
På nationalt plan er det indlysende rigtigt at lukke nogle af forsvarets mange kaserner. Og hvad der er rigtigt nationalt, behøver altså ikke nødvendigvis føre til en massakre lokalt.
",1.0,23. februar 2013,"»En massakre, som vi er meget kede af,« siger Dansk Folkepartis forsvarsordfører Marie Krarup med sit partis vanlige sans for at ophøje til idealisme, hvad der reelt er renskuret politisk populisme."
5598,/debat/2014/02/noedvendighedens-visionsloeshed-kun-forbeholdt-sf,Nødvendighedens visionsløshed er ikke kun forbeholdt SF,Niels Clemmensen," 
	Det burde efterhånden være et veldokumenteret faktum, at kløften mellem vælgerne og deres folkevalgte er voksende. Ganske vist er konflikten mellem politiske holdninger og politisk ansvar hverken ny eller overraskende. Den opstår, hver gang et parti påtager sig ansvaret som regerings- eller støtteparti.

	Efter valgnattens eufori følger den grå dagligdag med dens usexede kompromiser og studehandler.

	Selv om konflikten sjældent får så dramatiske følger som nu i SF, hvor et ideologisk bevidst bagland trak tæppet væk under partiets regeringsdeltagelse, er folkesocialisterne alligevel et iøjnefaldende eksempel på den dybe tillidskrise, som i disse år præger det politiske system. Fra højre til venstre følger tænksomme vælgere det politiske spil på Borgen med stigende mistillid og undren. Hvad er der blevet af det parti, som vi gav vores stemme ved valget?

	Det er også i den optik, man skal forklare det paradoks, at den konservative debat i disse år blomstrer og trives på debatsider og sociale medier, samtidig med at den konservative folketingsgruppe lider en dådløs strådød – i virkeligheden en langt alvorligere krise end SF’s bulder og brag for åbent tæppe.

	For SF synes problemet nemlig nu at være løst ved afskalningen af de lidet troende, mens de konservative græsrødder er tvunget til at føre konservativ idé- og politikudvikling uden for folketingsgruppen.

	Ubehjælpsom folketingsgruppe

	Det Konservative Folkepartis ildsjæle har ikke kunnet hente megen hjælp på Borgen. Når der prales med ’konservative resultater’, har der i realiteten kun været tale om skattelettelser til erhvervslivet kombineret med klapjagt på arbejdsløse og kontanthjælpsmodtagere.

	Den politik falder måske godt i tråd med Lars Barfoeds fortid som direktør for Finansrådet, men det springer ikke umiddelbart i øjnene som konservativt at føre liberalistisk overbudspolitik.

	Konservative græsrødder vil heller ikke føle sig beroliget af partiets populistiske markeringer, som dengang en sommerklædt folketingsgruppe for åben skærm erklærede krig mod burkaen i det offentlige rum. Eller da partiet i foråret løb fra folkeskoleforliget for en bagatel, selv om der er nok at rette op på i dette pædagogiske monstrum.

	Tåbeligt slet og ret, og så behøvede den historie sådan set ikke være længere, hvis ikke der stod mere på spil end en ubehjælpsom folketingsgruppe. Men det gør der. For de udenomsparlamentariske konservative drejer det sig om en langt mere omfattende og dybtfølt protest mod bureaukratiseringen af den politiske beslutningsproces og markedstænkningens inficering af alle tænkelige politikområder.

	Upolitisk ’nødvendighed’

	Konservative deler vilkår med alle de andre såkaldt ansvarlige partier. Ansvarlighed og nødvendighed er blevet det figenblad, hvormed ministre og folketingsmedlemmer legitimerer beslutninger, der åbenlyst bryder med de principper og løfter, de gik til valg på.

	Men hvorfor? Her må det lades finansminister Bjarne Corydon (S), at han i det mindste toner rent flag, når han som forleden beklagede, at der »gik politik« i DONG-sagen. Ja, naturligvis, hvad ellers?

	Men i Corydons univers – og ikke kun i hans – er politik et distraherende element i implementeringen af den nødvendige politik for nu at bruge det på Borgen fremherskende cand.polit.-sprog.

	Problemet for den tankegang er, at hvad der er ’nødvendigt’ og ’ansvarligt’ i politik, må bero på en politisk vurdering, i al fald i et demokrati, og ministre og folketingsmedlemmer er nu en gang sat i verden for at gennemføre de politiske mærkesager, som de er blevet valgt ind på. Naturligvis ikke altid, det er nu en gang ikke muligt, men i det mindste når afgørende principspørgsmål står på spil.

	Det er så åbenlyst banalt, og måske er det derfor, at det konsekvent nedprioriteres i det politiske arbejde til fordel for business as usual. Men Konservative må lære, at det koster dyrt for et parti, hvis det forsømmer sin politikudvikling på den lange bane.

	Det konservative alternativ

	Selv om Det Konservative Folkeparti er i krise, er det ikke ensbetydende med, at konservatismen også er det. Debatten uden for Borgen tyder tværtimod på, at der er et betydeligt potentiale for konservative holdninger og konservative alternativer til den afpolitisering af den politiske offentlighed, som vi i disse år er vidne til.

	På sin vis blev protesten allerede foregrebet af Anders Fogh Rasmussens populistiske angreb på ’ekspertvældet’. Populistisk, fordi det blev sammenkædet med de gængse fordomme om kulturradikale åndssnobber og røde rundkredspædagoger.

	Fogh øjnede potentialet, men det er selvfølgelig ikke ved at overhale Dansk Folkeparti højre om, at konservatismen kan levere et alternativ. Spørgsmålet bliver så, hvem der kan samle potentialet op.

	Her er problemet, at ’konservatismen’ er en flertydig størrelse, nærmest en ikkeideologi med en indbygget skepsis mod enhver form for fundamentalisme. Men det er ikke ensbetydende med, at der ikke findes en konservativ fortælling.

	Den er ganske vist mindre ambitiøs end de store politiske utopier, men netop derfor er den et potentielt modspil til den markedsfundamentalisme, som er blevet ophøjet til at være det eneste gyldige kriterium i politik.

	Lad os eksempelvis tage uddannelsessektoren. Fra vuggestue til universitet kalkuleres der med børn og unge som et investeringsobjekt. Engelsk fra børnehaven og herfra i ekspresfart de næste 20 år for at honorere erhvervslivets efterspørgsel på kvalificeret arbejdskraft. Kvalificeret til hvad? Til hvad som helst – og ingenting.

	Alt på markedets kortsynede betingelser, kombineret med en bureaukratisk styring og kontrol af hidtil usete dimensioner. Tilsyneladende et paradoks, men en nødvendig forudsætning for, at markedet kan fungere. Og ve de ansvarsløse unge, der vælger uddannelse af lyst og interesse uden at lade sig lokke af udsigten til en karriere som kombattanter i fremtidens konkurrencestat.

	Skolen som socialisering til homo oeconomicus og universitetet som arbejdsformidlingskontor er et statsligt projekt, som gennemsyrer alle sektorer. Der er offentlige strategier for uddannelse, sundhed, forsorg, arbejdsmiljø, dyrevelfærd og mental sundhed. Alt sammen med såre agtværdige formål, men alene rettet ind efter markedets (påståede) behov og markedsført med en kvalmende retorik om ’varme hænder’ og trivsel.

	Glade grise smager som bekendt bedst, og den gode medarbejder har krølle på halen!

	De Konservatives fortælling af i dag må formuleres som et værdipolitisk alternativ til et menneskesyn, hvor individet reduceres til produktionsfaktor, borgeren til skatteborger, og politikken til et teknokratisk anliggende om at skabe de bedste betingelser for markedet. Alt sammen i et rablende reformtempo, der deler borgerne op i et A- og B-hold og griber dybt ind i den måde, vi taler til og om hinanden.

	I dag må Konservative føre den debat uden for folketingsgruppen, men den vil have interesse for alle de mange politisk hjemløse, der på tværs af partiskel har fulgt værdipolitikkens sammenbrud med en følelse af fremmedgørelse og afsky. Her kan det konservative samfunds- og menneskesyn byde ind med sin skepsis over for teoretiske abstraktioner, sin forståelse for det historisk givne og sin hævdelse af individets ansvar over for sine medborgere og de fællesskaber, det indgår i.

	Gad vide, hvor langt opbakningen i meningsmålingerne skal ned, før politikerne på Christiansborg – uanset partifarve – får øje på potentialet i den fortælling.

Niels Clemmensen er historiker, dr.phil. og ekstern lektor på Saxo-Instituttet, Københavns Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",22.0,21. februar 2014,De 5 artikler I har brugt mest tid på
1786,/debat/2015/09/kommer-drikke-caffe-latte-45-kroner,Vi kommer ikke for at drikke caffe latte til 45 kroner,Clemens Bomsdorf," Det er næsten ti år siden, jeg som relativt nyuddannet akademiker kom til Danmark. Dengang følte jeg mig præcis lige så velkommen som i Sverige, hvor jeg havde studeret min master. Jeg følte mig aldrig diskrimineret som tysk udlænding. Det seneste par år har det desværre ændret sig.
Journalister i ind- og udland (inklusive mig selv) har i tidens løb skrevet en del om, hvordan dansk politik og det danske samfund – oprindeligt kendt for både frisind og åbenhed – har bevæget sig mod det nationalistiske. På det seneste er retorikken blevet så aggressiv, at ’vi udlændinge’ er begyndt at spørge os selv, om vi stadig ønsker at være her, og om vi, altså europæiske arbejdsindvandrere og andre migranter, overhovedet er velkomne.
Jeg har talt med mange højt kvalificerede udenlandske forskere og erhvervsledere, der er begyndt at se sig om efter andre lande at slå sig ned i. Og det skyldes i høj grad den fremmedfjendske retorik, der bidrager til, at de har svært ved at føle sig hjemme i Danmark.
Vi undrer os over, om de danske toppolitikere og debattører egentlig er klar over, hvor meget de skader Danmarks omdømme og dermed landets fremtid, når de skræmmer udlændinge væk.
Regnfuld sommer
Det er langtfra kun Inger Støjberg (V) og højrefløjen, som bidrager til at tegne et billede af det grimme Danmark, hvor udlændinge mest ses som en trussel (mod velfærden, mod danske jobs, mod smukke kyster eller mod ro i biografen).
Men hvad er det egentlig, Socialdemokraterne, Konservative og Venstre tror? At vi kommer hertil for at ligge på stranden hele vejen igennem den regnfulde danske sommer eller for at drikke caffe latte til 45 kroner? Politikerne kunne vælge at fortælle os vestlige og ikke-vestlige indvandrere, at vi gerne må arbejde (i stedet for, at vi skal) og på den måde også bidrage til det danske samfund.
Mange – inklusive mig selv – valgte at komme til Danmark på grund af arbejde. Til trods for, at vi højtuddannede kunne have fået arbejde (og dermed betale skat) i en lang række andre lande.
Men Dansk Folkeparti siger: »Danske job til danskere!« Ordlyden minder en del om »Deutschland den Deutschen«, og tanken er desværre ikke helt fjern fra ideerne, som spredes af folk, der siger, at det nationale er det vigtigste.
Danske varer til danskere
Lad os lige undersøge tankegangen lidt mere. Det er vigtigt, for Dansk Folkeparti har ikke kun enormt meget magt over regeringen lige nu. De andre partier har ligefrem en tendens til at kopiere dets retorik og program. »Jeg skal ikke lægge skjul på, at jeg synes, at danske job primært skal gå til danskere,« har Helle Thorning-Schmidt (S) sagt. Og det er ikke, fordi partiets nye chef, Mette Frederiksen, ligefrem er blevet kendt for at hilse udlændinge velkommen.
Signalet til os, som har et andet lands statsborgerskab, er altså, at vi ikke er så vigtige. Selv om vi i årevis har boet og betalt skat her, lyder det, som om politikerne ikke for alvor er interesserede i at få os i arbejde. Det er, som om den bedste udlænding er den, der bliver i udlandet. Jeg kan og vil egentlig ikke tro det, men ofte har jeg svært ved at få andet indtryk.
Og hvad følger i øvrigt i kølvandet på ’danske job til danskere'-retorikken? ’Danske varer til danskere’, måske? Bør Danmark stoppe al form for eksport? I realiteten er det tyskere og briter, der spiser det danske svinekød, men alligevel? Den tanke tydeliggør nok absurditeten.
De eneste, der højlydt advarer mod den tankegang, er en håndfuld danske virksomheder og deres interesseorganisationer samt nogle enkelte rigtige liberale eller venstreorienterede politikere og intellektuelle. De ser fordelene i et åbent samfund. De ikke alene ved, men siger også, at Danmark som alle andre lande har brug for udenlandsk arbejdskraft og eksport. Men den dæmoniserende retorik skræmmer os væk.
»Jeg følte mig ikke hjemme, da jeg læste valgplakater fra DF, V, K og Socialdemokraterne i sommer,« sagde en herboende tysk veninde til mig for nylig.
Kun en belastning
I mit hjemland har de store partier en langt mere positiv tone over for indvandrere. Men alt er ikke fryd og gammen af den grund. Man ser eksempelvis flere tilfælde af politisk motiveret vold i Tyskland. Det er et kæmpeproblem, og jeg skammer mig over det, ligesom jeg er glad for, at man ikke i samme grad ser hærværk mod asylcentre i Danmark, som det er tilfældet i Tyskland.
Men forskellen ligger som sagt i magthavernes retorik. Måske fører de danske politikeres tone over for udlændinge ikke ligefrem til vold, men den bidrager i hvert fald til den dårlige stemning og er langt fra europæisk solidaritet. Og det skal nok lykkes at reducere indvandringen. Men mon ikke det skader Danmarks økonomi og velfærd i sidste ende, når også de veluddannede udlændinge udebliver.
En god ting har jeg dog fået ud af Støjbergs og de andres retorik: Det er som vestlig udlænding særdeles lærerigt at mærke en lille smule på egen krop, hvordan flygtninge i mange af verdens lande må have det, når de ikke bliver set som en ressource, men kun som en belastning. Tak for det.
Og heldigvis findes der også mange danskere, som i det private beviser, at Danmark stadig er åbent og tolerant. Da jeg for to uger siden sad i en bar med en udenlandsk forsker, følte en ung dansk kvinde ud af det blå, at hun skulle undskylde over for os på sit lands vegne. Hun var så ked af den måde, der blev talt om udlændinge på i danske medier.
Mon ikke der faktisk findes en del danske derude, som har det meget bedre med os udlændinge – flygtninge såvel som arbejdsindvandrere – end debatklimaet giver udtryk for?
Clemens Bomsdorf er tidligere korrespondent i Danmark for The Wall Street Journal og skriver i dag for bl.a. Die Zeit




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",75.0,9. september 2015,"Det er langtfra kun Inger Støjberg (V) og højrefløjen, som bidrager til at tegne et billede af det grimme Danmark, hvor udlændinge mest ses som en trussel (mod velfærden, mod danske jobs, mod smukke kyster eller mod ro i biografen)."
7007,/debat/2013/07/laeserbreve-2,Læserbreve,," 
	Korrektionerne udebliver

Inger Støjberg, Integrationsordfører (V)

	Talsmand for Det Islamske Trossamfund, Imran Shah, skriver her i avisen i et åbent brev til mig, at han mildest talt er forbløffet over den form for manipulation, fejlfortolkning og direkte usandheder, som jeg angiveligt har begået i min kronik i Politiken. En kronik, der bl.a. omhandler trossamfundets manglende afstandstagning til stening, arrangerede ægteskaber og manglende accept af homoseksualitet.

	Siden kronikken har trossamfundet haft et utal af muligheder for at rette op på mine påståede misforståelser, men har ikke benyttet sig af disse. Hverken Imran Shah eller andre er f.eks. stået frem og har taget entydigt afstand fra stening.

	Derudover skriver Imran Shah sidst i sit åbne brev til mig, at trossamfundet fortsat vil »bidrage positivt til alle mennesker uanset køn, race, nationalitet og etnicitet«. Det kan jeg naturligvis bakke helt op om.

	Jeg synes dog, at det er lidt underligt, at Imran Shah glemte seksualitet i den forbindelse, men det kan der jo være mange grunde til.

	Absurd jagt på produktivitet

Pelle Andersen-Harild, Jægerspris

	Produktivitetskommissionens rapport fra juni måned indeholder en række graverende fejl, som formanden, Peter Birch Sørensen, bortforklarer med, at kommissionen har været under tidspres.

	Hans udtalelse understreger i virkeligheden det absurde i den stadige jagt på højere produktivitet, hvor det er mængden og ikke kvaliteten, det kommer an på. Jo større pres på at øge mængden, jo større risiko er der for fejl og dårlige produkter.

	Jeg vil hellere have gode og holdbare køleskabe end flere, der holder kortere tid. Ligesom jeg hellere vil have gennemarbejdede rapporter end flere og hurtigere rapporter. I vores kapitalistiske samfund er det dog mængden og ikke kvaliteten, der er afgørende. Et syndigt ressourcespild – både af mennesker og råstoffer.

	Symbolpolitiske frikadeller

Anne Mee Allerslev, Integrationsborgmester i København (R)

	Sommeren har ramt vores lille land, og det fyger os om ørerne med symbolske, værdipolitiske budskab – primært rettet mod muslimer.

	Men kære kolleger, skal vi ikke bruge sommerferien til at fordybe os i de virkelige problemer og ikke allerede starte valgkampen ved at hælde unødvendig galde ud efter vores mindretal i jagten efter billige stemmer? Nogle mener, at jeg bør tage afstand fra, at nogle københavnske institutioner har valgt udelukkende at servere halalslagtet kød.

	Jeg er ikke frikadelleborgmester. Jeg er integrationsborgmester, og jeg ville ønske, at Lars Aslan Rasmussen (S) heller ikke ønskede at være ordfører for alt, der lugter af symbolpolitiske udmeldinger mod det muslimske mindretal i Danmark.

	Politikeres job er at sikre, at alle folk bliver inkluderet og behandlet lige og ordentligt. Hvis der er et problem, er det selvfølgelig vores opgave at sørge for, at det bliver løst ordentligt. Ikke ved at diktere frikadeller hver 14. dag fra Rådhuset, men ved at sikre, at lederne decentralt finder løsninger og skaber ligebehandling og mindretalsbeskyttelse uanset, hvem der er tale om.

	Vi har nok af reelle udfordringer i København. Politikerne behøver ikke at opfinde nye selv. Jeg håber derfor ikke, at det er ny socialdemokratisk politik at lave centralt dikterede regler for, hvad institutionerne serverer til frokost.

	Ensporet syn på Detroits forfald

Jonathan Schwartz, Helsingør, oprindeligt fra Detroit

	Just Pedersens kommentar til byen Detroits konkurs 24. juli indeholder nogle sande kendsgerninger, men analysen som helhed vipper skævt mod højre.

	Ifølge Just Pedersen skyldes byens forfald hovedsageligt bilarbejdernes fagforening (UAW), som siden Anden Verdenskrig har kæmpet for gode lønninger samt sundheds-, arbejdsløsheds- og pensionsforsikringer. Velfærdsgoder som vi i Nordeuropa tager for givet.

	I Detroit blev de til på grund af overenskomster mellem fagforeningerne og de store bilfabrikanter Ford, General Motors og Chrysler. De tre virksomheder har stadig deres hovedkontorer i Detroit, selvom de for længst har flyttet størstedelen af produktionen til dele af USA med lave lønninger og svage fagforeninger. Det har ført til en langsom affolkning af Detroit gennem årtier, samtidig med at fattigdommen – især blandt afroamerikanere – er vokset støt.

	Just Pedersen nævner ikke på noget tidspunkt i sin kommentar, at racekonflikter og social ulighed er to strukturelle og vigtige årsager til Detroits lange krise. Han vil hellere skyde skylden på ’venstrefløjen’ og fagforeningen.

	Redningspakker kan ikke redde et bysamfund, der befinder sig i så dyb en krise som Detroit. Der skal eget mere til. Filmene Eight Mile og Searching for Sugar Man er gode billeder på problemerne.

	Boykot rejser til Israel

Irene Clausen, aktiv i Boykot Israel.dk

	I 2005 blev den internationale Boykot Israel-kampagne oprettet – også kaldet BDS (Boycott, Divestment and Sanctions).

	Oprettelsen skete på initiativ af over 100 palæstinensiske græsrodsbevægelser, som var inspireret af 1980’ernes succesrige boykot af det sydafrikanske apartheidregime. Formålet var at lægge pres på Israel for at stoppe besættelsen af de palæstinensiske områder og respektere FN-resolution 194 om de palæstinensiske flygtninges ret til tilbagevenden.

	BDS-bevægelsen har oplevet en hastig vækst verden over – både i USA, i Europa og i Sydafrika – men også i Israel, hvor der findes en afdeling af BDS kaldet Boycott from Within.

	Når Information – bl.a. i en annonce 24. juli – står som medarrangør af en turistrejse til Israel sammen med rejsebureauet Viktors Farmor, er det en politisk handling, der må opfattes som støtte til staten Israel.

	Dusinvis af journalister, forfattere, forskere, politikere og rockstjerner verden over har udtrykt støtte til BDS-kampagnen og aflyst eller nægtet at deltage i arrangementer i Israel. Det gælder bl.a. Henning Mankell, Alice Walkers, Naomi Klein, Meg Ryan, Carlos Santana, Jean-Luc Godard, Elvis Costello, Angela Davis og Ken Loach.

	Følg deres eksempel!




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,27. juli 2013,"	Just Pedersen nævner ikke på noget tidspunkt i sin kommentar, at racekonflikter og social ulighed er to strukturelle og vigtige årsager til Detroits lange krise. Han vil hellere skyde skylden på ’venstrefløjen’ og fagforeningen."
10599,/debat/2012/02/laeserbreve-19,Læserbreve,Informations Webredaktion," Sex er ikke en menneskeret
Birgitte Graakjær Hjort, formand KFUKs Sociale Arbejde
Det er længe siden, jeg har læst noget, som jeg har været så uenig i, som lederen bragt 2. februar om offentligt ansattes forvaltning af prostituerede til handikappede. Det handler ikke om principper, når regeringen foreslår, at man fjerner den opfordring, der er i vejledningen Seksualitet uanset handicap.
Det handler om, at det ikke er i orden, at en marginaliseret gruppe får hjælp af offentligt ansatte til at udnytte en anden marginaliseret gruppe. Man bør tænke på de vilkår, kvinderne i prostitution lever under. Flere undersøgelser fortæller, at mange kvinder i prostitution lider af svære psykiske og fysiske mén, som de relaterer til deres erhverv. Regeringen bekymrer sig faktisk for disse kvinders ve og vel.
Der er uden tvivl mange udfordringer forbundet med at være handicappet, og jeg er bestemt ikke fortaler for, at man gør livet endnu sværere for vores handicappede medborgere. Men der er tilsvarende mange udfordringer forbundet med at være prostitueret.
Jeg mener ikke, at sex med et andet menneske er en menneskeret. Især ikke når vi ved, at mange kvinder i prostitution er socialt udsatte. Hvem skal varetage deres interesser?
Skal de have en pædagog med på gaden, som kan hjælpe med at sortere i kunderne? Jeg mener ikke, det er rimeligt, at vi skal ofre kvinder i prostitution for at tilfredsstille handicappede. Fornuftigt set af regeringen, der ikke længere vil være med til at blåstemple den slags udnyttelse.
Billig og villig
Christian Juhl, MF (EL)
Når borgerlige politikere råber sig hæse på kravet om øget arbejdsudbud, betyder det ikke, at de ønsker et større udbud af arbejdspladser. De argumenterer med en luftig påstand om, at der i fremtiden bliver arbejdskraftmangel. De ønsker en arbejdsløshedskø så lang, at den vil være med til at presse lønningerne ned. De ønsker arbejdskraften så billig og så villig som mulig.
Når arbejdsløse presses, vil de tilbyde deres arbejdskraft til en billigere og billigere pris. Det er en katastrofal kurs, der systematisk slider vores velfærd i stykker.
Mindst 170.000 mennesker tørster efter job eller uddannelse. Den eneste medicin er, at skaffe nye arbejdspladser og dele det arbejde, der er. Omfattende og realistiske investeringer i arbejdspladser er eneste vej ud af krisen.
Landmænd på sprøjten
Hans Peder, Roskilde
Vores samfund vrimler med nye diagnoser, og tilhørende behandlinger. Landmændenes afhængighed af kunstgødning og pesticider har dog endnu ikke fået et navn. Problemet er ellers alvorligt nok.
Efter år med brug af kunstgødning, pesticider og utilstrækkeligt sædskifte er jorden udpint og ødelagt. Ligesom ved andre former for afhængighed, skal der hele tiden større doser til for, at gøre landmændene tilfredse. Fornægtelse af problemet og afvisning af at gå i behandling er typisk misbrugeradfærd.
Det er det trist at se, hvordan disse stoffer smugles ind over grænsen. Tiden er kommet, hvor landmændene skal hjælpes af med afhængigheden af giftsprøjten. Som mange pårørende til misbrugere har erfaret, er første skridt altid, at omgivelserne siger fra.
Det er vores natur og vores grundvand det går ud over. Og vi vil ikke finde os i det længere.
Metz og pandekagen
Peter Skaarup, retsordfører (DF)
I Information 4. februar beviser den kulturradikale Georg Metz endnu engang, at han ikke er meget for det land og den kultur, som omgiver ham. Denne gang bliver det til et forsøg på at provokere ved at antyde, at sager om vold mod og seksuelle overgreb på børn udspringer af en syg dansk kultur.
Så skal vi alle sammen være klar over, at vores Danmark slet ikke er så dejligt, som vi går og tror, og derfra falde på halen og blive kulturrelativister ligesom Georg Metz.
Hvis det ellers skulle være gået Georg Metzs næse forbi, er vold mod børn og seksuelle overgreb både ulovligt og socialt uacceptabelt i Danmark. Der er næppe noget, der væmmer en dansker mere, end en person, der har slået et spædbarn ihjel eller har udsat et barn for seksuelle overgreb. Således falder Metzs argumentation sammen som en pandekage. Det er rigtigt Georg Metz, der er forskel på dansk kultur, og kulturer hvor man eksempelvis systematisk omskærer små piger uden bedøvelse, stener utro kvinder og hænger homoseksuelle.
Folkeskolen fravælges
Marianne Hørup, Østerbro
Ressourcestærke forældre til tosprogede børn vælger i stigende grad at sende deres børn på friskole eller privatskole. De mener ikke, at folkeskolen giver deres børn mulighed for at udvikle sig fagligt og socialt på lige fod med de etsprogede børn. Denne triste udvikling bliver folkeskolen nødt til at gøre noget ved.
En vigtig faktor er lærernes uddannelse og viden om tosprogede elevers vilkår. Eksempelvis er det vigtigt, at læreren ved, hvordan man lærer et nyt sprog, hvordan man skal forholde sig til elevens modersmål, og om eleven skal bruge det i skolen eller ej.
For at lykkes med denne opgave må læreren have en solid viden om dansk som andetsprog. Det vækker derfor bekymring, når følgegruppen til den nye læreruddannelse anbefaler, at linjefaget ‘dansk som andetsprog’ skal afskaffes. Udvalget foreslår, at faget bliver en dimension i alle fag. Altså en faglig udvanding, der giver privatskolerne flere kunder.
Den bedste anbefaling vil være, at bevare linjefaget for at sikre, at seminarierne uddanner en gruppe lærere på en solid forskningsbaseret baggrund, med en brugbar viden om, hvad der virker - også for de tosprogede.
Skattereform er finansieret
Thor Möger Pedersen, skatteminister (SF)
Ib Christensen skriver 26. januar, at jeg har fremsat forslag om ufinansierede skattelettelser. Det stemmer bestemt ikke overensstemmelse med sandheden.
Vi har endnu ikke færdiggjort nogen skattereform, debatten om indholdet er først lige begyndt. Jeg har gang på gang understreget, at skattereformen skal være fuldt finansieret. Skattereformen skal have en rimelig social balance. Den skal sænke skatten på arbejde markant, og sikre, at det bedre kan betale sig at arbejde.
Og så skal den altså være fuldt finansieret. Sådan lå landet før Ib Christensens indlæg, og sådan ligger det også i dag.
En verden af papir
Blerta Fetahu,
gymnasieelev, København
Vi står midt i Det Arabiske Forår. Verden venter på at se de første bloddråber på tv, før der må gribes ind med magt og militære køretøjer. Der skal være lig, før vesten gider bruge penge.
Den etiske forståelse er svækket i vores samfund, og i dag er det økonomien som hersker. Mennesket er, blevet et produkt af grådighed. Vi styres papir, et kulturprodukt, som skulle hjælpe med at skabe en positiv udvikling, men som i stedet har forstærket den egocentriske tankegang.
Medmenneskelighed har udviklet sig til at handle om, hvordan vi selv kan tjene på hinanden, og det splitter verden.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,7. februar 2012,"Når borgerlige politikere råber sig hæse på kravet om øget arbejdsudbud, betyder det ikke, at de ønsker et større udbud af arbejdspladser. De argumenterer med en luftig påstand om, at der i fremtiden bliver arbejdskraftmangel. De ønsker en arbejdsløshedskø så lang, at den vil være med til at presse lønningerne ned. De ønsker arbejdskraften så billig og så villig som mulig."
12369,/debat/2011/04/oeget-arbejdsbud-ingen-mirakelkur,Øget arbejdsbud er ingen mirakelkur,Christen Sørensen," I regeringens forslag til, hvordan vi skaber en holdbar dansk økonomi i balance, er udgangspunktet, at øget arbejdsudbud fører til øget beskæftigelse. Regeringen baserer sig imidlertid på denne sammenhæng uden nærmere at redegøre for de mekanismer, der skal sikre, at det virkelig er tilfældet, og at det sker så hurtigt, at vi undgår massiv og langvarig arbejdsløshed.
Regeringens eneste forsøg på at føre dokumentation for sammenhængen er en henvisning til en figur for en række OECD-lande, der viser, hvordan øget arbejdsudbud også afspejles i en tilsvarende øget beskæftigelse, når der ses på udviklingen fra 1997 til 2007. Figuren lader formode, at der er en klar 'en til en'-sammenhæng fra øget arbejdsudbud til øget beskæftigelse.
Problemet ved at basere sig herpå er ikke mindst, at det bliver vanskeligt at forklare, hvorfor der kan være lange perioder med stor og stigende arbejdsløshed. Hvordan kan man med dette udgangspunkt f.eks. forklare, at arbejdsløsheden steg næsten konstant fra godt 20.000 i 1973 til over 350.000 20 år senere?
Eksemplet burde være tilstrækkeligt til at vise, at selv om der er en sammenhæng mellem arbejdsudbud og beskæftigelse, kan det tage lang tid, før den slår igennem, selv om strukturerne på dagens arbejdsmarked er bedre end dengang.
Langsom tilpasning
Der er mindst to årsager til den træge tilpasning. For det første tager det tid, hvis efterspørgselsudviklingen ikke øges i takt med arbejdskraftudbuddet. Sammenhængen går nemlig begge veje: fra beskæftigelse til arbejdsudbud og ikke kun fra arbejdsudbud til beskæftigelse. Hvis ikke de to størrelser er ret synkroniserede, kan det tage lang tid, før nye job etableres som følge af øget udbud.
I disse tilfælde er det nemlig økonomiens såkaldte selvregulerende kræfter  ikke mindst via løntilpasning  der skal skabe sammenhængen. Den type arbejdskraft, der er for meget af, må påregne, at deres lønudvikling via overenskomster og evt. øvrige aftaler ikke kan følge med andre gruppers lønudvikling. Den relative billiggørelse vil med tiden gøre det mere attraktivt for arbejdsgiverne at ansætte denne type arbejdskraft.
Som økonomer ved vi imidlertid, at det kan tage lang tid, før en tilstrækkelig løntilpasning er gennemført. Dette er den anden årsag til, at der kan gå lang tid.
Anskuelsesundervisning heri vil vi i de kommende år især få fra Sydeuropa, bl.a. Grækenland og Spanien. Allerede nu er der klare tegn på, at det ikke er ukompliceret hurtigt at nedjustere lønninger, når lønindkomst samtidig er grundlag for folks levevilkår.
60-64-årige trækker sig
Regeringens forsøg på at bruge tallene fra 1997 til 2007 til at feje beskæftigelsesproblemet ind under gulvtæppet er desværre også behæftet med nærmest manipulerende tiltag.
Aldersgruppen 60-64 årige  som regeringen især satser på at få til at blive på arbejdsmarkedet via ændrede tilbagetrækningsregler  kan nemlig ikke antages at øge arbejdsudbuddet mere eller mindre automatisk. Det kan heller ikke forventes, at de vil medvirke til øget beskæftigelse. For denne aldersgruppe er det ret nærliggende at gå ud af eller ind på arbejdsmarkedet, når arbejdsudbud og beskæftigelse er i ubalance.
Gør de det, bidrager det naturligvis til tættere sammenhæng mellem arbejdsudbud og beskæftigelse for netop denne aldersgruppe, men det bidrager ikke til at øge antallet af arbejdende danskere.
Det er også ret mærkeligt, at figuren slutter i 2007  altså før udbruddet af finanskrisen med efterfølgende beskæftigelsesnedgang. Finansministeriet plejer ellers altid at bringe meget opdaterede tal. Hvorfor ikke denne gang, monstro?
Hvis man eksempelvis viste en tilsvarende figur for 40-44-årige, der jo ikke står over for at skulle forlade arbejdsmarkedet i de kommende år, og brugte tiårsperioden 1999-2009 - der foreligger data frem til og med 2009 - ville man ikke få en nær så pæn sammenhæng, som den regeringen bryster sig af.
Men det har åbenbart ikke været hensigtsmæssigt, for på den måde har man kunnet undgå at diskutere et af de alvorligste problemer for dansk økonomi: hvordan skabes der nye job i den private sektor?
Planerne om nulvækst i den offentlige sektor vil jo netop også skabe ekstra krav om private job. Men regeringens planer herfor er indtil videre ikke konkrete.
Uforklaret vækst
I regeringens regnestykke er det tilsyneladende antaget, at øget arbejdsudbud meget hurtigt slår igennem i højere beskæftigelse. Således er det lagt til grund, at den økonomiske vækst i årene 2014-2020 er ca. 0,4 procentpoint højere, end den ellers ville være. Men heller ikke her får vi noget at vide om, hvordan dette tænkes realiseret.
Med de konjunkturudsigter, der gælder for de fleste industrialiserede lande, herunder Danmark, var det ellers yderst relevant at dette blev forklaret. Ikke blot af regeringen, men også af økonomerne, herunder ikke mindst vismændene.
Christen Sørensen er professor ved SDU og forhenværende overvismand.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",9.0,13. april 2011,"Der er mindst to årsager til den træge tilpasning. For det første tager det tid, hvis efterspørgselsudviklingen ikke øges i takt med arbejdskraftudbuddet. Sammenhængen går nemlig begge veje: fra beskæftigelse til arbejdsudbud og ikke kun fra arbejdsudbud til beskæftigelse. Hvis ikke de to størrelser er ret synkroniserede, kan det tage lang tid, før nye job etableres som følge af øget udbud."
12256,/debat/2011/05/dansk-folkeparti-graver-egen-grav,Dansk Folkeparti graver sin egen grav,Peter Nielsen," Dansk Folkeparti (DF) betragtes normalt som en politisk succes. Det skyldes, at partiets indflydelse er meget stor i forhold til antallet af mandater, men også at DF helt har undgået de politiske nedture, som alle andre partier ellers på skift har været plaget af i de senere år.
Grundlaget for partiets umiddelbare succes er, at DF i årevis har været langt foran de andre partier i det aktuelle politiske spil, der formes af markedsdemokratiet i mediekulturen.
De andre partier har været udsat for et stort og vedvarende politisk konkurrencepres, og har reageret ved generelt at efterligne DF's form og indhold. Derfor er tilslutningen til DF nu stabiliseret og konkurrencesituationen er mere åben. Det skaber politiske problemer for DF, som hidtil har kunnet tage deres succes for givet. Men partiet står i stigende grad over for et mere langsigtet og dybdegående problem. DF er nemlig et symptom på velstandssamfundets forfald. Det ligner en solid succes, men er i realiteten en fatal fiasko.
Den politiske debat om fremtidens velstand handler stort set kun om at skabe større vækst i det danske BNP ved at udvide og opkvalificere arbejdsstyrken, for hermed at undvige mangel på arbejdskraft og tiltagende global konkurrence.
Det ser vi aktuelt i forbindelse med forhandlingerne om regeringens 2020-plan. Denne dagsorden er firkantet og forældet. Den hænger fast i industrisamfundet. Velstanden er i dag meget kompleks og sammensat.
Velstand og værdier
Det, der henvises til i den fremherskende offentlige diskurs, er den økonomiske side af velstanden, som viser sig gennem BNP og forbruget, herunder også det offentlige forbrug, som populært kaldes velfærd.
Men velstanden har også en værdimæssig side, der handler om demokrati, ligestilling, viden, sprog, livskvalitet osv.
I velstandssamfundet er permanent stigende velstand omdrejningspunktet for samfundsudviklingen og DF er et meget præcist billede af dette samfunds aktuelle tilstand. DF arbejder målrettet og ensidigt for, at forsvare og forøge danskernes velstand, med et særligt fokus på den værdimæssige dimension, som ellers ofte er fortrængt i den politisk-økonomiske diskurs.
DF ønsker vækst og velfærd for danskerne og denne udvikling ses som økonomisk truet af snyltende udlændinge. Samtidig fremstiller DF danskerne som værdimæssigt truet af først og fremmest ikke-danske personer og grupperinger, der er modstandere af demokrati, ligestilling, viden osv.
DF's succes reflekterer altså på overfladen velstandssamfundets økonomiske og værdimæssige virkemåde i en national kontekst.
Reduktion af velstanden
På et dybere plan fremskynder DF dog velstandssamfundets krise, idet partiet repræsenterer de mest fatale aspekter af dette samfunds forfaldsproces. DF's voksende indflydelse er nemlig hovedårsagen til, at velstanden reduceres. Det er partiets grundlæggende problem.
I de 10 år, hvor DF har været værdipolitisk dominerende og medansvarlige for den økonomiske politik, har der som gennemsnit været næsten nulvækst i BNP, produktiviteten har været stagnerende og den værdimæssige velstand er blevet decideret forringet. Danmark er raslet nedad i det globale velstandshierarki.
Angsten for det fremmede har bidraget til mangel på arbejdskraft. Danmarks stærkt aftagende brandværdi medfører fald i turisme og eksport. Innovation og produktivitet afhænger også i stigende grad af værdimæssig velstand og denne type velstand bliver konsekvent reduceret af småborgerlig selvtilstrækkelighed.
Mere generelt er det danske velstandssamfund præget af en velstandshæmmende indadvendt og statisk kultur, der kommer markant til udtryk som velfærdsnostalgi og anti-globalisering.
Fremtidens velstand
Hvis det politiske samarbejde mellem regeringen og DF videreføres, vil velstandskrisen vokse.
Nye aftaler om økonomiske reformer, udlændingepolitik og finanslove med det gældende politiske flertal, vil forøge velstandstabet og intensivere dét grundlæggende problem, som DF står over for. De aktuelle meningsmålinger afspejler denne tendens.
Det er altså ikke efterlønnen, pensionsalderen og uddannelsestiden, der er afgørende for fremtidens velstand. Den helt essentielle faktor er DF's politiske indflydelse. Og det er i denne forstand, at det kommende folketingsvalg er afgørende for velstandssamfundets fremtid.
DF's størrelse og position efter valget vil indikere omfanget af velstandssamfundets degeneration og krise. DF er ligesom velstandssamfundet sin egen værste fjende.
Peter Nielsen er lektor på RUC og forfatter til bogen 'Velstandssamfundet'




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",25.0,6. maj 2011,Leave this field blank 
10001,/debat/2012/05/fattige-fattigste,Fra de fattige til de fattigste,Søren Søndergaard og Mette Mie Skaarup," Alt imens den danske regering både nationalt og i EU-regi har gjort fornyelsen af udviklingspolitikken til en mærkesag, arbejder EU i øjeblikket på en toldreform, som kan få alvorlige konsekvenser for en lang række u-lande.
Det drejer sig om en revision af EU’s GSP-toldordningen, som helt konkret giver nedsat told på varer fra u-landene til EU, uden at EU opnår tilsvarende adgang til u-landenes markeder.
GSP-toldordningen, der i princippet er et udviklingsinstrument, har til formål at skabe vækst i u-landene ved at øge deres eksport til de globale markeder. Alene i 2009 eksporterede u-landene varer til EU-markedet for 446,5 milliarder kroner under ordningen. Men ifølge EU-Kommissionen skal det være slut nu.
Hjælp til de fattigste
Ændringen af toldordningen har ifølge EU-kommission til hensigt at give toldlempelser til de lande, som er »mest i nød«, således at de fattigste u-lande ifølge EU-Kommissionen opnår større markedsandel og derved øger deres eksport til EU-markedet.
Det lyder umiddelbart som et godt initiativ, hvor EU tager særligt hånd om verdens fattigste. I praksis får revisionen dog helt andre konsekvenser.
Ifølge EU-Kommissionens egne tal, vil revisionen betyde tre ting:
For det første, at EU’s samlede import af varer fra u-landene bliver halveret.
For det andet, at antallet af u-lande berettigede til toldfordelene vil reduceres drastisk fra 176 lande til ca. 80. Dette betyder konkret, at de ca. 96 lande, der står til at blive smidt ud af den favorable toldordning allerede fra udgangen af 2013, vil komme til at stå ansigt til ansigt med EU’s toldmure.
For det tredje, at EU forringer markedsadgang for mindre fattige u-lande for at skabe bedre handelsfordele for de mest fattige. Altså finansierer EU det hele ud fra en absurd tolkning af Robin Hood; EU tager fra de fattige og giver til de fattigste.
Samtidig står EU selv til at score 7,4 milliarder kroner på nye toldindtægter på varer fra de u-lande, som nu mister deres toldfordele til EU-markedet.
Verdensbanken bestemmer
Det bliver med Verdensbankens målestok, det vurderes, hvilke lande, der er »mest i nød«, og som altså er berettiget til de særlige toldfordele. Det betyder, at man udelukkende vil gå efter et lands indkomst pr. indbygger uden hensyntagen til landets reelle udviklingsniveau eller befolkningens fattigdom.
Hvis Verdensbanken klassificerer et u-land som et ’Upper-Middle Income Country’ (4.000 dollar pr. indbygger), vil landet ikke være berettiget til toldfordelene.
I praksis vil det betyde, at lande som Kina og Indien forsat vil være omfattet ordningen, mens lande som Gabon, Cuba, Namibia og Uruguay vil blive ekskluderet.
Samtidig peger et studie fra Overseas Development Institute, Englands førende tænketank for international udvikling, på, at ændringen overordnet set vil være uden effekt for de fattigste lande.
De fattigste lande producerer eller eksporterer nemlig i langt de fleste tilfælde ikke de samme varer som de fattige lande. En ekskludering af disse vil derfor ikke være gavn for de fattigste lande.
I de tilfælde, hvor der er varesammenfald, eksporterer de fattigste lande slet ikke varer i et omfang, hvor toldfordelene til EU-markedet vil have en markant indflydelse på deres økonomi.
Hvis Cuba og Ecuador mister deres toldfordele til EU-markedet, bliver det ikke fattige lande i Afrika, det kommer til gavn. Det bliver snarere regionale konkurrenter som Colombia og Peru, som for nylig indgik frihandelsaftaler med EU.
Frihandelsaftaler
. Frihandelsaftaler er baseret på målsætningen om at fjerne alle barriere for den fri konkurrence.
Under en frihandelsaftale risikerer u-landenes lokale producenter at blive udkonkurreret på egne markeder af billige subsidierede varer fra EU. Samtidig indebærer frihandelsaftaler typisk et massivt pres på arbejdsvilkår, lønninger, miljø, klima og u-landenes ret til selv at bestemme den økonomiske politik.
Kommissionens forslag til ændring af GSP-toldordningen forhandles i øjeblikket mellem EU-parlamentet og Ministerrådet. Hvis ikke der foretages gennemgribende ændringer, vil Folkebevægelsen stemme for, at EU-parlamentet afviser forslaget, når det i slutningen af maj behandles i parlamentet.
Søren Søndergaard er MEP, Folkebevægelsen mod EUMette Mie Skaarup er statskundskabsstuderende




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",14.0,10. maj 2012,"I praksis vil det betyde, at lande som Kina og Indien forsat vil være omfattet ordningen, mens lande som Gabon, Cuba, Namibia og Uruguay vil blive ekskluderet."
9964,/debat/2012/05/laeserbreve-12,Læserbreve,Informations Webredaktion," Frank Jensen bryder valgløfter
Ole Bach, København
Frank Jensen skrev før kommunalvalget i november 2009 under på aftalen med LO Storkøbenhavn om at mindske udliciteringer. Hvorfor vil den socialdemokratiske overborgmester så nu sælge kommunens rengøringsfolk, gårdmænd med flere til private firmaer?
De såkaldte regnedrenge i Økonomiforvaltningen har i flere år under overborgmester Frank Jensen (S) presset på for at få kommunens rengøring udbudt til private firmaer. Fordi den tidligere VK-regering pressede kommunerne til at tvangsudlicitere 31,5 procent af driftsopgaverne.
Men SRSF-regeringen har droppet kravet om, at kommunerne skal udlicitere hver tredje arbejdsopgave. Så hvorfor fortsætter Frank Jensen, økonomerne, Kultur og Fritids-forvaltningen og Børne og Ungdomsforvaltningen med at overdrage rengøringen til private firmaer – trods valgløftet om det modsatte?
Kan vælgerne stole på dine valgløfter, Frank Jensen? For det skal vi vide ved næste kommunalvalg om halvandet år.
Handelspolitik gavner fattige
Pia Olsen Dyhr, handels- og investeringsminister (SF)
Kronikken fra Søren Søndergaard og Mette Mie Skaarup 10. maj om revisionen af EU’s toldforordning for udviklingslandene peger på tre spøgelser. Heldigvis er der ikke liv i nogen af dem.
Det er forkert, at revisionen af toldforordningen ikke kommer de fattigste lande til gavn. Det er også forkert, at de lande, som ryger ud af ordningen, overlades til EU’s toldmur. Det vil kun få konsekvenser for 16 lande, heriblandt Brasilien og Rusland, hvor det ikke står slemt til.
Samtidig er det urimeligt at påstå, at EU’s bilaterale frihandelsaftaler ikke bidrager til udvikling og fattigdomsbekæmpelse. Det er en målsætning for EU’s forhandling med middelindkomstlandene at bidrage til fremme af bæredygtig udvikling.
Jeg er meget optaget af, at EU’s handelspolitik bidrager til bæredygtig vækst og beskæftigelse også i udviklingslandene. Det forslag, der nu ligger på bordet, er faktisk et rigtigt godt bidrag til netop det.
Plejefamilier er dårligt uddannet
Chili Djurhuus, København
Fire lørdage for døgnplejefamilier og tre lørdage for aflastningsfamilier – så lidt uddannelse kræver det at blive plejefamilie i Dagens Danmark. Der er intet minimumkrav om en eventuelt pædagogisk uddannelse eller anden faglig relevant baggrund.
Barnets Reform har gjort, at kommunerne lukker flere døgninstitutioner med fagligt kompetent personale for at flytte sårbare børn og unge til plejefamilier, hvor det pædagogiske uddannelses-mindstekrav er fire lørdage.
Retssikkerhed bliver afviklet
Sonja Janussen, Risskov
Det er uhyggeligt at se, hvorledes vi vænnes til de ændrede retstilstande, som Georg Metz beskriver 12. maj. Desværre kan man se, at en af politiets øverste afgåede chefer, Per Larsen, nu rejser land og rige rundt og holder foredrag om, hvor dygtigt og effektivt man mishandlede hundredvis af fortrinsvis unge mennesker, der havde gjort sig skyldige i at deltage i en fredelig demonstration i forbindelse med klimatopmødet i København.
At anholdelserne og placeringerne i futtog ved to retsinstanser er blevet kendt ulovlige, generede på ingen måde den ansvarlige politichef. Tværtimod var det netop en af hans pointer, som han grinende fortalte.
Hvordan er det dog kommet så vidt? Tilhørerne var et udsnit af borgere, ca. 2000, forsamlet til årsmøde i Nordea, Aarhus. Der var ikke mange, der skred i protest. Når nu den pæne politimand fortæller løs, kan man fornemme, at tilhørerne kommer i tvivl om deres egne fornemmelser af retssikkerhed. Politiet har vel altid ret?
Pædagogik er ikke national
Ulla Ambrosius Madsen, København
Når tysktalende forældre sender deres børn i dansk skole, skyldes det, ifølge Informations leder fra 8 maj, at de finder den danske pædagogik »mere tiltalende end de tyskes«.
Det er problematisk at operere med pædagogik som en national kategori. Hvordan skelne mellem hvad der er dansk eller tysk pædagogik? Det vi ofte fremhæver som det positive i den ’danske’ pædagogiske tradition, har idéhistoriske rødder i tyske pædagoger og filosoffer fra det 19. og 20. århundrede.
Noget andet er, at der er væsentligt færre elever med anden etnisk herkomst end tysk/dansk i de danske skoler, end der er i de tyske. Det ville være interessant at vide, om det gør en forskel, når forældre skal vælge skole.
De danske skoler i Sydslesvig er nemlig sindelagsskoler, ikke sprogskoler. Forestillingen er, at man sender sine børn i dansk skole, fordi man ønsker at fremme og bevare, hvad der i grænselandet går under betegnelsen ’dansk sindelag’. Og så er det jo en anden sag.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,15. maj 2012,Handelspolitik gavner fattige
12160,/debat/2011/05/demokrati-bygger-paa-rationalitet,Demokrati bygger ikke på rationalitet,Allan Dreyer Hansen," Kai Sørlander har i en række indlæg og kronikker (22. april og 18. maj) gjort sig til talsmand for, at demokrati er en rationelt udledt styreform, og at kristendommen mere eller mindre af sig selv leder frem til sekulært demokrati, mens islam er en hindring for det.
Sørlanders enøjede syn på islam og den stærkt forsimplede analyse af forholdet mellem religioner og moderne demokrati har naturligt pådraget sig stor opmærksomhed (se f.eks. kronik 14. maj og kommentar 9. maj). Men faktisk er det ikke det største problem hos Sørlander.
Det afgørende problem er selve den påståede rationalisme i forehavendet. Med det udgangspunkt kommer Sørlander til at give den udbredte ideologiske figur om den ikke-demokratiserbare muslim et rationalistisk skær. Og det præcist problemet: at forsøge gøre politiske normer og ideologier til et spørgsmål om rationalitet.
Sørlanders største vildfarelse er altså selve forestillingen om, at rationalitet er den højeste værdi, og at den gode og rigtige politik kan udledes.
Men hvis rationalitet skal være den højeste værdi, må den selv udledes rationelt. Kan den det? Svaret er nej. Vi ender i et paradoks, fordi vi kommer til at forudsætte det  det rationelle  der skulle udledes.
Vi kan også prøve at afgrænse det rationelle fra det irrationelle. Men hvad er så grænsen mellem de to? Kan den selv være rationelt? Nej, for så har vi jo blot placeret os inden for det rationelle, ikke trukket nogen grænse.
Vi må derfor konkludere, at rationalitet og derfor ingen andre værdier kan opnå nogen absolut fundering.
Svag fundering
Den manglende fundering viser sig hurtigt hos Sørlander. Han starter fra et 'etisk konsistenskrav': Vi er alle personer, der kan forstå konsekvenserne af egne handlinger, og derfor bør vi som personer handle i konsistens med, at vi hver især kan leve som personer. Deraf følger et basalt krav om ligeværd.
Det lyder jo besnærende, men det ikke er rationelt udledt. Det er tværtimod baseret på en beslutning, som ikke følger med logisk nødvendighed fra udgangspunktet.
Beslutningen består i at afgøre, hvad der tæller for en person, og dermed er en del af det 'vi', som Sørlander refererer til.
Hvem er menneske?
Historien  også den kristne  flyder over med eksempler på bastante afgrænsninger af, hvem der er en person. Sørlander vil nok svare, at rationaliteten ikke havde sat sig helt igennem, men nu er vi så rationelle, at vi har indset, at det må gælde for alle mennesker.
Problemet er imidlertid, at personer eller mennesket ikke er en logisk entydig kategori. At bestemme, hvem eller hvad der falder indenfor og udenfor involverer en beslutning. Det er et etisk/politisk valg.
Sørlander kan ikke basere sig på biologien, for det er ikke alle biologiske mennesker, der kan erkende konsekvenserne af egne handlinger. Omvendt er det ikke umuligt, at evne til at erkende konsekvenserne af egne handlinger kan findes hos andre biologiske arter. Vil Sørlander udstrække kravet om ligeværdig behandling til dem? Måske nok, men pointen er fortsat, at det ikke er et logisk eller rationelt spørgsmål, men et etisk/politisk.
Den politiske vilje til at behandle alle mennesker lige, kan ikke funderes i nogen rationelle eller objektive kriterier. Lighedsfordringen er en politisk ideologi, en smuk tanke, der bør forsvares og udbygges, men som ikke følger med nogen logisk nødvendighed hverken fra et begreb om en person eller et krav om konsistens.
Ikke historiens slutning
Er det så et tab? Nej, faktisk ikke. Demokrati rimer dårligt på rationel entydighed. Demokrati er rigtignok baseret på et fælles bedste, men moderne demokrati er samtidig baseret på, at det fælles bedste i ental ikke findes. Der er kun en række forskellige forsøg på at fortolke den. Og det giver kun mening, hvis politiske modstandere ikke ses som irrationelle.
Tony Blairs motto »from left/right to right/wrong« var potentielt udemokratisk. Derfor er der ingen grund til at begræde, at demokratiet ikke kan funderes rationelt, for det ville i sidste ende virke udemokratisk.
Man må jo også spørge en sand rationalist, om han virkelig ville være villig til at opgive demokratiet, hvis der kunne gennemføres et rationelt bevis imod det? Med mindre man indtager en absurd position og hævder, at ens egne synspunkter aldrig vil kunne gendrives, må man jo holde muligheden åben. Det viser bare, at det ikke er rationalisme, det handler om i politik. Uanset hvilke rationelle beviser, der måtte kunne føres imod demokrati og ligeværdighed, dropper vi ikke disse værdier. De er de bedste politiske værdier  fordi demokrati er godt, ikke rationelt.
En yderlige positiv effekt ved at indse, at demokrati ikke kan funderes rationelt, er, at vi holder op med at tænke på det som evolutionens slutpunkt. Det er ikke endemålet for rationalitetens selvudfoldelse, og derfor heller ikke garanteret på noget dybere plan. Netop derfor bliver vi så meget desto mere ansvarlige for dets fastholdelse og udvikling  uanset hvilken kulturkreds, der er tale om.
Allan Dreyer Hansen er lektor ved Institut for samfund og globalisering ved Roskilde Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,23. maj 2011,Hvem er menneske?
7385,/debat/leder/2013/05/syrisk-israelske-spin,Det syrisk-israelske spin,Lasse Ellegaard," 
	Bashar al-Assad, der stadig er Syriens præsident, har tilstået den libanesiske propagandasender for Hizbollah, tv-stationen Al Manar, et ’interview’. Dels for at takke Syriens shiitiske brødre for deres militære støtte i grænsebyen Qusair, hvor kampe raser på anden uge, og hvor Hizbollah lider betydelige tab, dels for at aflevere en advarsel til Israel: Næste gang, israelske fly angriber syriske mål – som de har gjort tre gange i den senere tid, senest for tre uger siden – vil han ’reagere strategisk’. Al-Assad antyder, at han allerede har modtaget en forsendelse af S-300-antiluftmissiler fra sine venner i Moskva.

	Det er spin. Ifølge flere russiske kilder vil Syrien ikke modtage de i 2010 bestilte og betalte missiler før tidligst i andet kvartal af 2014, hvorefter der vil gå yderligere et halvt år med uddannelse af personel, der kan betjene det højteknologiske våbensystem.

Men Bashars spin, som den israelske efterretningstjeneste utvivlsomt har tjek på, fik ifølge den israelske tv-station, Kanal 10, Benjamin Netanyahu, den israelske premierminister, til at dekretere gasmasker til alle israelere, da der ’foreligger betydelig øget risiko for et ukonventionelt angreb’ og set i lyset af ’de nylige beviser for anvendelse af kemisk krigsførelse i Syrien’.

Gasmasker er Netanyahus gamle trick. Under den første Golfkrig i 1991, da Iraks Saddam Hussein sendte sine udrangerede Scud-missiler mod Tel Aviv – i øvrigt med konventionelle sprænghoveder – arrangerede den daværende unge viceudenrigsminister Netanyahu, at en falsk luftalarm gik i gang, netop som han blev interviewet på CNN: Til lyden af de hylende sirener tog han sin gasmaske på foran det globale livekamera.

	Denne gang er det så det syriske regimes verbale trusler, der skal holde Netanyahus vælgere vågne, og at såvel regimet som oprørerne råder over kemiske våben, er evident. Gårsdagens opsigtsvækkende nyhed var den tyrkiske sikkerhedstjenestes arrestation af i alt 19 militante fra den al Qaeda-relaterede Jabhat al-Nusra-milits, der formelt kæmper på den syriske oppositions side.

	Syv blev anholdt i en lejlighed i Adana (nær NATO-basen Incerlik) i besiddelse af to kilo saringas, som også regimet beskyldes for at anvende. I Adana opdagede politiet desuden en bil lastet, sprængstoffer af den type, der 11. maj dræbte 52 civile og sårede 100 i grænsebyen Reyhanli.

	Den franske avis, Le Monde, har rapporteret om gasangreb på oprørsstillinger nær Damaskus, men mur- og nagelfaste beviser mangler stadig, bl.a. fordi regimet har hindret den særlige FN-ekspertgruppe, der skal tjekke de påståede gerningssteder, i at rejse ind i Syrien.

Så ja, der foreligger da en mulighed for, at israelerne skal tage Bashar alvorligt – han kan som Saddam Hussein i 1991 se en interesse i at åbne en front i Golan-højderne ud fra tesen om, at israelerne altid er en bekvem hovedfjende, og at en regional storskalakrig vil redde hans skind. Men det kan ikke udelukkes, at løsgående oprørsgrupper finder på at operere på hans vegne, jævnfør ovennævnte tyrkiske eksempler. Den syriske krise er endt i et kaos af modsætninger, som ingen har et samlet overblik over – slet ikke EUs udenrigsministre, der i mandags traf en ikkebeslutning om at ignorere forbuddet mod våbeneksport til de ’moderate’ syriske oprørere ved simpelt hen at forlænge 21 sanktioner mod regimet og sløjfe det 22. punkt om våbenembargoen.

	Russerne svarede straks med meldingen om levering af S-300-missilerne. Hvilket beskriver den reelle tilstand: Hver gang den syriske opposition får en luns af Vesten, forsyner Bashar al-Assads venner ham med mere isenkram. At denne dødelige spiral spolerer bestræbelsen på at finde en politisk løsning ved den ’Geneve II’-fredskonference, amerikanerne og russerne arbejder på, er ikke uventet.

	Det lå i kortene, at når al-Assad sagde ja til at deltage, sagde den splittede oppositionskoalition nej. Hvad der i øvrigt er uden betydning, da oprørsgrupperne inde i Syrien har meddelt, at koalitionen ikke repræsenterer dem.

	Hvem den repræsenterer, står hen – er det mon i sidste ende Bashar al-Assad? Eller hvorfor ikke Israel?

	I hvert fald er det ikke den syriske civilbefolkning.
",8.0,1. juni 2013,"	Bashar al-Assad, der stadig er Syriens præsident, har tilstået den libanesiske propagandasender for Hizbollah, tv-stationen Al Manar, et ’interview’. Dels for at takke Syriens shiitiske brødre for deres militære støtte i grænsebyen Qusair, hvor kampe raser på anden uge, og hvor Hizbollah lider betydelige tab, dels for at aflevere en advarsel til Israel: Næste gang, israelske fly angriber syriske mål – som de har gjort tre gange i den senere tid, senest for tre uger siden – vil han ’reagere strategisk’. Al-Assad antyder, at han allerede har modtaget en forsendelse af S-300-antiluftmissiler fra sine venner i Moskva."
8693,/debat/2012/11/hvorfor-mene-foer-taenker,"Hvorfor mene, før vi tænker?",Vincent F. Hendricks og Annette Møller," Aldrig har vi ment så meget om så meget forskelligt; og skulle der mod forventning være noget, vi ikke har en mening om, kan vi gå på nettet og finde en mening – blot ét klik væk. Alle skal have en mening på sig, ligesom man skal have tøj på kroppen, når man går ned ad Strøget. Tænk, hvis man blev stoppet og fik præsenteret en mikrofon på klos hold – og så ikke havde en mening? Sjældent hører man i disse dage nogen sige: »Det har jeg ingen mening om.«
Hvad er det ’at mene’? Det vil sige at have en holdning til en given ting eller til en given sag. Man mener f.eks., at noget er bedre, sundere, grimmere, mere retfærdigt, mere skadeligt, mere fornuftigt end noget andet.
Brødrene Prices madprogram er bedre end Jamie Olivers, solceller er mere energibesparende end vindmøller. Eller man kan kategorisk mene, at Jamie Oliver er en nar, og solceller er fup og fidus.
Mening kræver tænkning
Platon lader i dialogen Theaitetos Sokrates formulere, at sand mening opstår på baggrund af tænkning, og tænkning er sjælens samtale med sig selv. At ’mene’ forudsætter således en proces.
Hvis man foretrækker noget frem for noget andet, må der ligge bare et minimalt tankearbejde til grund, hvorimod den kategorisk formulerede mening ligeså kan være en spontan følelse, der ophøjes til mening – især hvis man er lige ved at bide i en mikrofon. Følelser er subjektive og umiddelbare. Der kræves ingen argumentation for følelser, men det gør der for meninger.
Argumenter indsamler man ved at tale med omverdenen og med sig selv; man undersøger den problemstilling, man vil mene noget om. Man bliver fortrolig med argumenter for og imod, vejer dem mod hinanden, og på et tidspunkt kan det være, at den ene vægtskål bliver den tungeste og dermed meningsbærende. Tænker vi os således frem til en mening, bliver vi mere forstående over for den modsatte mening, for på vejen til vores egen mening var vi rundt om modstanderens – hertil hørende præmisser –og derfor kan vi tale sammen, justere indhold, forfine pointer, på trods af vores endelige meningsforskel.
Den moderne mediestyrede meningsdannelse har for denne betragtning mistet forbindelsen til tænkningen. Descartes’ cogito (ergo sum – jeg tænker altså er jeg, red.) hævdede, at det at tænke bekræfter eksistensen, selve det, at han tænker, er beviset på, at han er værende.
Tanken er individets samtale med sig selv, den stille private syssel, som ikke nødvendigvis manifesterer sig i en taleboble.
Modsat meninger, som sikrer, at omverdenen bliver opmærksom på os og først, når vi bliver set og hørt af andre, er vi sikre på, at vi eksisterer. Æteren er fuld af meninger, som flakser rundt; ’din mening’ gør hverken fra eller til. Nogen har opfordret dig til at lufte den, eller en bestemt sag har ansporet dig til at ventilere din mening, men sammen med de andre tanketomme meninger svæver den i et blindt og døvt medieunivers, der ikke interesserer nogen nævneværdigt.
Drop ’at mene’ til fordel for tro
Sproget stritter imod denne løsagtige omgang med ’at mene’. I lagkagekampen med meninger kan den ene pludselig stoppe op og sige:
»Mener du virkelig det?« med andre ord – har du virkelig tænkt over dette Kan vi ikke tale om det? Sproget kan ikke slippe kravet om den bagvedliggende tanke. Men den tankeløse mening er subjektivistisk og monologisk, og fordi den er uargumenteret, er den også ganske upåvirkelig over for argumenter.
Gav man nu blot afkald på at mene så meget, men i stedet slog sig til tåls med ’at tro’ – altså ikke religiøst forstået, men som den kognitive tilstand, hvor man ikke har gennemtænkt eller undersøgt en sag tilstrækkeligt til at mene noget om den. Den, der endnu bare tror, er åben for dialog og er endnu spørgende og søgende og har ikke rimpet sig sammen om sin egen mening.
Måske ville ordforrådet have godt af at opgive ’at mene’, således at man springe denne selvhøjtidelige inderligt ligegyldige tilstand over og opholde sig i tros- eller overbevisningstilstanden, indtil der er samlet erfaring og kundskab nok til at vide noget om ting og sager.
 
Vincent F. Hendricks er professor i filosofi ved Institut for Medier, Erkendelse og Formidling ved KU og Annette Møller er cand. mag.
",42.0,15. november 2012,Mening kræver tænkning
5585,/debat/2014/02/produktivitetskommission-liberalistisk-slagside,Produktivitetskommission med liberalistisk slagside,Henrik Herløv Lund," 
	I Produktivitetskommissionens seneste delrapport anbefales det, at det offentlige sender langt flere opgaver i udbud enten gennem udlicitering eller gennem såkaldte offentligt-private samarbejder (OPP). Begrundelsen er, at øget konkurrenceudsættelse af offentlige opgaver vil styrke effektiviteten og dermed give besparelser. SR-regeringen jagter som bekendt besparelser på 12 milliarder kroner i den offentlige sektor og har da også hurtigt erklæret sig parat til omfattende udbud af velfærdsydelser, navnlig på områderne ældrepleje, børnepasning og handicaphjælp.

	Både regering og Produktivitetskommission fremstår meget stålsatte i deres ønske om at øge udliciteringen. Produktivitetskommissionen vil ligefrem kræve bindende procenter for kommunernes udlicitering. Denne urokkelighed er overraskende, for generelt er der ikke meget endsige entydig dokumentation for, at udlicitering overhovedet giver økonomiske gevinster.

	Øgede omkostninger

	Argumentet om, at konkurrenceudsættelse af den offentlige sektor vil kunne give højere effektivitet, ikke blot inden for den mere tekniske offentlige produktion, men også i forbindelse med tilvejebringelsen af mere bløde offentlige velfærdsydelser, gentages i et væk. Konkurrence vil – argumenteres der for – presse leverandørerne til at nedbringe omkostninger.

	Men de selv samme argumenter kan også vendes imod konkurrenceudsættelse. Når tilvejebringelse af en hidtil offentligt leveret ydelse overgår til private, vil omkostningerne ofte stige, fordi de private virksomheder skal opnå et overskud, som det offentlige ikke behøver bekymre sig om. Endvidere sker det ofte, at kvaliteten forringes som led i den ressourcebesparelse, som de private virksomheder har forpligtet sig på. Og endelig kræver privatisering og udlicitering af offentlig opgaveløsning betydelige ekstra ressourcer til udbud, opfølgning, kontrol og tilsyn med de private opgaveudførere.

	Ud over de teoretiske argumenter søger tilhængere af udlicitering ofte at argumentere for effektiviseringsgevinsten ved at henvise til konkrete studier af opnåede besparelser i forbindelse med udliciteringer. Men uafhængige og videnskabelige analyser og gennemgange af sådanne studier fra AKF i Danmark og forskningsinstitutionen SNS (Studieförbundet Näringsliv och Samhälle) i Sverige har vist, at der generelt ikke er dokumentation for entydige besparelsesgevinster ved at udlicitere.

	Et hyppigt problem i de konkrete studier er, at de ikke undersøger, om besparelserne er sket på bekostning af forringelser i kvaliteten. Et andet problem er, at mange af dem kun i utilstrækkeligt omfang medregner de betydelige såkaldte transaktionsomkostninger til at gennemføre og kontrollere udbudsforretninger, opfølgning og tilsyn. Herudover er det også et problem, at de færreste af dem tager højde for, at ’her og nu’-besparelser set over længere tid svinder, fordi private aktører bliver mere realistiske i deres prissætning.

	Desuden tager nogle af de mere bombastiske opgørelser af besparelsespotentialet det for givet, at man kan opnå de samme gevinster, som man ser ved udlicitering af mere tekniske opgaver, såsom rengøring, hvis man udliciterer mere bløde og komplekse velfærdsområder som personlig service. Men en sådan overførsel af metoder og resultater fra tekniske områder til meget mere kompleks velfærdsservice er der intet belæg for i videnskabelige studier.

	Endelig bør man bemærke, at de krav, private virksomheder stiller til afkast, for at de er villige til at skyde kapital i offentlig opgaveudførelse, generelt vil være betydeligt højere end den rente, som det offentlige selv kan låne til. Hermed vil OPP være en dårlig forretning for staten og skatteyderne.

	I Sverige har man i længere tid end i Danmark eksperimenteret med markedsgørelse af den offentlige service. Og i 2011 konkluderede den svenske forskningsinstitution SNS i en omfattende undersøgelse af alle offentlige områder, at der ikke var »entydige effektiviseringsgevinster eller kvalitetsforbedringer« forbundet med konkurrenceudsættelsen. Tværtimod er den på nogle områder gået hånd i hånd med forringelse af velfærden.

	Ideologien råder

	Kravet om massiv udlicitering og OPP i den offentlige opgaveløsning savner således i betydelig udstrækning konkret dokumentation og videnskabeligt belæg. Produktivitetskommissionens anbefalinger om konkurrenceudsættelse af den offentlige sektor har således ikke videnskabeligt belæg, men i stedet tydelige ideologisk-politiske rødder. Den røde tråd i kommissionens anbefalinger handler grundlæggende om en markedsøkonomisk og liberalistisk tilgang til økonomien.

	I den private sektor handler Produktivitetskommissionens anbefalinger således om at sætte markedskræfterne fri gennem liberalisering. Og for den offentlige sektor anbefaler kommissionen samme markedsøkonomiske og (neo)liberalistiske logik: øget marked, konkurrence, mål- og resultatstyring og styrket ledelse – med andre ord: New Public Management. Den neoliberalistiske inspiration mærkes også i kommissionens seneste rapport om uddannelsessektoren, hvor den bl.a. argumenter for at indføre brugerbetaling på videregående uddannelser.

	Så på trods af kommissionens påstand om, at den »kun ser økonomisk på tingene«, er der ingen tvivl om, at den agerer stærkt ideologisk og politisk.

Henrik Herløv Lund er økonom og cand.scient.adm.
",0.0,24. februar 2014,"	Argumentet om, at konkurrenceudsættelse af den offentlige sektor vil kunne give højere effektivitet, ikke blot inden for den mere tekniske offentlige produktion, men også i forbindelse med tilvejebringelsen af mere bløde offentlige velfærdsydelser, gentages i et væk. Konkurrence vil – argumenteres der for – presse leverandørerne til at nedbringe omkostninger."
3157,/debat/2015/02/stop-putins-kunstige-krig,Stop Putins kunstige krig,Johannes Wamberg Andersen," Der er krig i Europa. Ikke kold krig. Men en rigtig krig. Med kampvogne, artilleri og mortérgranater. Civile omkommer hver dag. Mænd går i døden i forsvaret for deres fædreland. Tusinder er faldet. Andre hundredtusinder er på flugt.
Fra venstre til højre foretrækker mange i Europa at stikke hovedet i busken. I sommer gik russiske hærenheder til angreb i Ukraine og nedslagtede hundredvis af ukrainske soldater – efter at have givet et falsk løfte om frit lejde ud af omringning. VICE News viste gruopvækkende scener af massakren, bl.a. af en død ukrainsk soldat, der hang og dinglede som en sæk hen over en ledning mellem to elmaster – her var han slynget op af russisk kampvognsild.
Putin ville vise, at han var herre over liv og død. Men i Danmark udtalte Enhedslisten, at »en separatistbevægelse havde forsøgt en militær løsrivelse« og skød skylden på »den ukrainske nationalisme«.
Med andre ord: Ukrainerne var selv ude om det.
Hvordan kan det være holdningen hos et parti, der bekender sig til international solidaritet? Hvor er modstanden mod den brutale moskvaimperialisme?
Militant separatisme eller vold fandtes ikke i Østukraine, før Putin skabte den ved at indsætte svært bevæbnede grupper til at undergrave og destabilisere. Krigen er kunstig. Pisket op af en infam hadekampagne i de russiske medier.
Svigefulde EU
Også på Europas højrefløj lurepasser statsledere. EU’s toneangivende kræmmernationer så gerne de lukrative milliardforretninger med Putins Rusland genoptaget frem for at insistere på ’europæiske værdier’ som demokrati og grænsers ukrænkelighed. Maidan-bevægelsen anså ellers EU for at være en stærk støtte i kampen for en retsstat i Ukraine. Alligevel blev Janukovitjs manglende kompromisvilje og brutalitet kun imødegået af EU med vage reprimander om respekt for forsamlingsfrihed.
Og EU føjede spot til skade. Få dage efter at aktivister med EU-flag i hånden blev tæsket og skudt og dræbt, indgik man en aftale med præsident Janukovitj og lod ham blive siddende 2014 ud med kontrol over retsvæsnet. Kun fordi han selv stak af, blev det ikke til noget.
Da Putin to uger efter slog fast, at Rusland ville annektere Krim, lod Vestens ledere, som om det var noget, han kunne snakkes fra. Siden kom der fodslæbende og begrænsede sanktioner. Der skulle gå næsten et år, før Merkel på Davos-mødet i januar erkendte, at Putin har forbrudt sig mod hele efterkrigsordningen i Europa om, at grænser ikke kan ændres med militær magt.
Heller ikke Putin anerkender krigen. Ikke blot fordi han fastholder, at Krim frivilligt valgte at blive del Rusland og benægter tilstedeværelsen af russiske kampvogne i Donetsk. Han forestiller sig at udkæmpe en større kamp mod USA. Hans fjende er ikke Ukraine, men en verdensorden, han påstår, er dirigeret af USA. I den optik er EU blot skalkeskjul for USA’s interesser. Maidan-oprøret blev ifølge Putin iscenesat af CIA og gennemført af ’ekstremisttyper’. Ud over de »tvangsudskrevne« ukrainere, er det en »NATO-legion«, der kæmper i Østukraine.
Ideen om, at græsrødder, den ukrainske befolkning eller hjemmeværnsfolk handler af fri vilje og kæmper for national selvbestemmelse, er Putin fremmed. Men nu fandtes der jo heller ikke fri selvorganisering, intet civilsamfund i det Sovjetunionen, som Putin er rundet af.
Dødsensfarligt lurepasseri
Med så verdensfjern en mand ved roret i Rusland bliver vestligt lurepasseri dødsensfarligt. Putin er ikke tilfreds med små bidder af Ukraine, han vil kontrollere hele landet. For et vestligt orienteret, åbent, velstående og demokratisk Ukraine ville true hans regime i Rusland politisk og direkte. Han behøver ikke at vinde krigen for at undgå det scenario. Ukraine skal bare køre så fast i krig, at det ligner en fejlslagen stat, bliver opgivet af Vesten, forbliver i korruptionens søle og dermed afhængigt af almisser fra Rusland.
Krigen er mere end en regional konflikt. Den udfordrer hele den vestlige verden.
Der har ikke skortet på forvarsler: Allerede på et NATO-topmøde i 2008 sagde Putin, at flere konflikter i det gamle Sovjet for ham at se mindede om Kosovo, hvor Vesten greb ind militært. F.eks. det georgiske Sydossetien.
Truslen om at invadere nabolande blev overhørt af Vesten. Man havde på forhånd besluttet sig for at sparke Georgiens og Ukraines ønsker om en køreplan for medlemskab af NATO til hjørne. Putin så Vestens tavshed som stiltiende samtykke og invaderede Georgien.
Putin erklærede også, at Rusland selvfølgelig havde interesser i »det sydlige Ukraine«, for »der bor jo kun russere«. Krim var befolket af »90 pct. russere« og blev overgivet til Ukraine i modstrid med alle regler – hvorefter han invaderede Ukraine.
Putin har truet europæiske hovedstæder med invasion og kaldt Tysklands genforening for ulovlig.
Stillet over for Putins storhedsvanvid må vi nu forstå, hvor stor en fare Rusland udgør for Europa. Vi må gribe til udvidede og skærpede sanktioner, men samtidig også signalere respekt for Ruslands ønske om sikkerhed: Vi må tale Putin ud af hans omringningsparanoia om truende NATO-baser. Rusland skal ikke bekriges, men stoppes.
I stedet skal Ukraine styrkes. Og ikke kun med rådgivere og panserværnsraketter, men med et langsigtet engagement, hvor vi kræver og tilskynder økonomiske reformer og etableringen af et retssamfund. Ukraine har brug for investeringer og en Marshall-hjælp som Vesttyskland i sin tid fik. Og vi har brug for et frit og fremgangsrigt Ukraine som demokratisk og strategisk bolværk mod et utilregneligt Rusland. Ikke som en bufferzone, men som en nation i sin helt egen ret.
For bolværk kan der blive brug for. Putin vil føle sig opmuntret af Minsk 2.0, fordi aftalen reelt belønner hans voldshandlinger. Den undgår Krim, udvider det besatte område i Ukraine og åbner vejen for flere russiske kampvogne.
Johannes Wamberg Andersen er freelancejournalist, bosat i Kijev




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",8.0,14. februar 2015,"Militant separatisme eller vold fandtes ikke i Østukraine, før Putin skabte den ved at indsætte svært bevæbnede grupper til at undergrave og destabilisere. Krigen er kunstig. Pisket op af en infam hadekampagne i de russiske medier."
4757,/debat/2014/06/laeserbreve-2,Læserbreve,," Al omskæring af børn må stoppes
Anna Winther, Aalborg
Som ansat i sundhedsvæsenet har jeg – som bekendt – skærpet underretningspligt. Derfor skal jeg lave en underretning, hvis jeg bliver bekymret over forhold, der potentielt kan skade børn. Men ved udsigten til skade på drengebørn i form af ikketerapeutisk omskæring, hensættes jeg i tavs magtesløshed – præcis ligesom de forsvarsløse drenge, der får fjernet en del af deres velskabte kønsorganer og potentielt senere erkender sig såret på deres manddom. Det finder jeg både meningsløst og uacceptabelt.
Det er samtidig bekymrende uklart, hvorfor drengebørn ikke nyder samme beskyttelse på dette område som pigebørn. Trods forældres utvivlsomt gode intentioner med omskæring foregår det uden barnets samtykke og udspringer alene af de voksnes ønsker – og er på den måde sammenligneligt med seksuel vold imod børn.
Ikketerapeutisk omskæring af små drenge anser jeg for at være en unødvendig krænkelse af dem. Adskillige mænd oplever følgerne efter krænkelsen, og flere ytrer sig modigt om det.
At vi i Danmark fortsat tillader en sådan krænkelse, anser jeg for yderligere en krænkelse. Jeg har intet imod overbevisninger om hygiejne, traditioner og religion – og voksne mænd skal da frit kunne vælge at lade sig omskære, hvis de ønsker det – men fri børnene for det.
Mere ligestilling ved lige barsel
Barbara Lauridsen, København
I dag er der en kæmpe skæv-vridning imellem mænd og kvinders pensionsopsparinger. Ifølge dansk statistik har en mand på 65 år i gennemsnit en pensionsopsparing, som er 19 procent højere, end en kvinde på 65 år har. Dette er utvivlsomt på grund af, at kvinder ofte har kortere arbejdstid, kortere karriere og lavere løn.
Dette kan alt sammen føres tilbage til børnepasningen. Und-er barslen opstår der nemlig et kæmpe hul i pensionsopsparingen, som gør, at mændene bliver stillet væsentligt bedre efter et helt liv med renteindtægter.
Kvinderne bliver økonomisk straffet helt frem til alderdommen, når de alene skal passe familiens børn. Men den manglende lige fordeling af pensionen er blot endnu en problematik ved den manglende lov om øremærket barsel.
Jeg mener, at det er på tide, at Folketinget får åbnet øjnene og indser, at det ikke kan eller skal være op til arbejdsmarkedets parter at få fordelt barselsorloven imellem forældrene.
Hvis vores familieliv skal hænge sammen med arbejdsmarkedet, er en lov om øremærket barsel nødvendig. Både far og mor har et ansvar for deres børn, og det skal ikke være på bekostning af morens arbejdsliv og alderdom, at barselsloven ikke følger med samfundets udvikling.
Velfærd er godt til trods for sjusk
Henrik Hartmann, Søborg
Jeg er sådan set enig i, at vi skal sige nej til USA’s velfærdssystem, som Astrid Kragh (S) skriver om den 25. juni – men Annegrethe Rasmussen har en pointe, når hun skriver, at det offentlige sygehusvæsen i Danmark ikke fungerer optimalt.
Jeg har selv oplevet det danske sundhedsvæsen fra sin bedste side, da jeg i 2010 blev opereret for kræft i prostata – et efter min mening særdeles dygtigt udført indgreb, som har efterladt mig helbredt for cancer. Alligevel kan jeg ikke lade være med at give Annegrethe Rasmussen ret, når hun i sin klumme 24. juni, retter kritik mod det offentlige sygehusvæsen – for kritikken er berettiget.
Jeg har oplevet grotesk lange ventetider og regulært sjusk fra det samme sygehusvæsen, der gjorde mig rask: 113 dage gik der fra henvisning med diagnosen kræft, til jeg kom i behandling.
Jeg er sikker på, at det fine amerikanske sundhedsvæsen ikke ville lade mig vente så længe – man kunne jo risikere, at jeg gik til konkurrenten.
Ved nærmere eftertanke er jeg dog ikke sikker på, at jeg overhovedet ville være kommet i behandling – for så rig er jeg nu heller ikke.
Begge har på den måde både ret og uret – men mit venstresnoede hjerte tilsiger mig at holde mig til den danske model trods alt.
Misinformation om økologi
Peder Agger, København
I en forbløffende enøjet kommentar den 23. juni forsøger Henry Miller og Richard Cornett at gøre op med, at økologisk landbrug skulle være noget at samle på. De kalder det både »ulogisk« og »irrationelt« at drive landbrug økologisk, og de hævder, at det er mindre bæredygtigt end konventionelt landbrug – men det er bestemt en forsimpling af sandheden.
Deres påstande underbygges med resultater fra håndplukkede og uigennemskuelige eksempler fra den store verden, hvor vilkårene ofte afviger bemærkelsesværdigt fra vores egne. Jeg påstår ikke, at eksemplerne er illoyalt refereret, men konteksten er uklar, og derfor bliver der tale om misinformation.
Det er formentlig sandt, at ikke alle økologiske landbrug er bæredygtige, men det er alle konventielle landbrug bestemt heller ikke.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,27. juni 2014,"I en forbløffende enøjet kommentar den 23. juni forsøger Henry Miller og Richard Cornett at gøre op med, at økologisk landbrug skulle være noget at samle på. De kalder det både »ulogisk« og »irrationelt« at drive landbrug økologisk, og de hævder, at det er mindre bæredygtigt end konventionelt landbrug – men det er bestemt en forsimpling af sandheden."
10773,/debat/2012/01/oplysningens-idealer-traengt-defensiven,Oplysningens idealer  er trængt i defensiven,Will Hutton," Sidste uge var endnu en dårlig uge for Oplysningens værdier. Mandag indførte Ungarns regering, der ledes af Viktor Orbán og hans socialkonservative Fidesz-parti, en ny forfatning. Den skal sikre, at hans parti har hånds- og halsret over medierne, domstolene, centralbanken — ja, endda over den enkelte borgers samvittighed.
I Ungarn skal der ikke længere være en opdeling mellem den udøvende, lovgivende og dømmende magt, ingen garanti for pressefrihed, eller retslig upartiskhed og ingen åndsfrihed. Abort og homoseksuelle ægteskaber bliver forbudt. Som et ekko af andre rædselsvækkende øjeblikke fra Europas dystre fortid, vil Orbán tilbyde etniske ungarere i nabolandene ungarsk statsborgerskab — ganske som Hitler engang gjorde for Tjekkoslovakiets ’sudetertyskere’.
Ganske vist går Europa-Kommissionen i rette med Orbáns angreb på pressefriheden. Snart vil man komme med en udtalelse om, hvorvidt de ungarske forfatningsændringer kan forenes med fortsat medlemskab af EU. Men det er for lidt og for sent, og som sådan et vidnesbyrd om EU’s svaghed og manglende greb om det, der burde tælle som de centrale værdier i dagens Europa.
Amerikansk ufornuft
Tirsdag leverede USA sit eget grumme ekko af Europas kvide, da Iowas republikanske vælgere blåstemplede Rick Santorum, en amerikaner skåret over samme læst som Orbán. Som sin ungarske kollega er Santorum imod abort og homoseksuelle ægteskaber, og som Orbán kombinerer han aggressiv nationalisme med voldsom socialkonservatisme — det hele med udgangspunkt i en forskruet kristen teologi.
Han vil således bruge USA’s magt til at ’nuke’ Iran, hvis det ikke omgående føjer Washingtons ønsker. Han vil gøre den amerikanske stat mindre, og derefter organisere det der er tilbage omkring ubøjelige kristne principper — en slags teokrati. Alligevel fik denne mand kun otte stemmer færre end Mitt Romney, der ikke just selv er en stor pr-mand for Oplysningens ideer.
0-tolerance
I det meste af Vesten tenderer det politiske højres dynamik imod at bryde med Oplysningens idealer. Man ønsker ikke længere at favne tolerance, fornuft, demokratisk diskussion og sociale forbedringer som samfundets hjørnesten. Tolerance bliver afvist som eftergivenhed og manglende moralske standarder, mens sociale forbedringer kasseres som udtryk for ’ingeniørkunst’, der alene skal styrke statsmagtens indblanding og stryge dovne nassere med hårene.
Tankegangen er, at ’fornuften’ alt for ofte interesserer sig for problemer, der kræver kollektive svar — den sikre vej til statslig totalitarisme. Og ’demokrati’ betyder alt for ofte, at man skal respektere sine modstandere. Så ned med hele tankesystemet! Oplysningens værdier opfattes ikke længere som forklaringen på, at Vesten er kommet så langt inden for de seneste to århundreder. Næ, Oplysningens værdier er tværtimod skyld i, at de vestlige økonomier i dag er i krise og de vestlige samfund i opløsning.
Se på Kina, siger man. Kina behøver ikke bekymre sig om pressefrihed, demokrati, respekt for uenighed, retsstaten eller væsentlige menneskerettigheder. Kinas vækst drives af millioner af flittige kinesere, der arbejder under effektiv ledelse fra et målbevidst et-parti-styre.
På højre- som på venstrefløjen er der stigende utålmodighed med den liberale Oplysningstids idealer, fordi de kommer i vejen for det alvidende partis handlefrihed. Fremover er det afgørende at tilhøre den rigtige stamme — hvad enten det er ungarernes, amerikanernes eller zuluernes.
Lederen har altid ret
Det sidste er i stigende grad tankegangen i African National Congress—Sydafrikas regeringsparti, som i weekenden kunne fejre sit 100-års-jubilæum. Førhen var partiet en afgørende historisk kraft bag den afrikanske befrielseskamp. Nu konkurrerer det med Viktor Orbán i disciplinen forfatningsmanipulationer, der kan udvide partiets skønsbeføjelser.
På samme måde som Orbán giver det pressen mundkurv på og begrænser domstolenes magt. Gennemsigtighed og ansvarspådragelse svækkes gennem nye hemmeligholdelseslove, ligesom Sydafrikas anti-korruptions-agentur afskaffes.
Et anti-oplysnings-ANC vil skamløst begunstige sin egen stamme, zuluerne, thi fornuft, demokrati, retsstat og respekt for uenighed er udlevede og forældede værdier, der tilhører et krisemærket Vesten.
Således kan ANC lade hånt om videnskabens beviser for, at hiv er forbundet med aids. Har den tidligere præsident Mbeki og hans efterfølger en anden holdning, er det den, der tæller.
Ligesom højtstående amerikanske politikere som Rick Santorum kan argumentere for, at den videnskabelige dokumentation for klimaforandringer er junk science og »en undskyldning for mere statslig kontrol over dit liv«, kan ANC afvise al videnskabelig dokumentation om aids.
Redningsaktion ønskes
Ovenstående eksempler viser, at vi i alle spørgsmål, store som små, har brug for at blive bedre til at forstå vores arv ud fra Oplysningstiden og tilstræbe at virkeliggøre dens værdier og idealer i praktiske politikker og institutioner, hvis humanitet turde være indlysende for alle.
Oplysningstiden var, alle sine mangler til trods, den drivende kraft i Vestens historisk enestående civilisatoriske opblomstring, og det vil den fortsat kunne være—hvis vi selv vil.
Der er ingen langsigtet lykke eller trivsel at hente ved at organisere vores økonomier og samfund omkring blod, etnicitet, blind tro og stammetilhørsforhold. Mange stederi verden er Oplysningen trængt i defensiven. Nu er det på tide, at vi iler den til undsætning.
 
Will Hutton er tidligere chefredaktør for The Observer
© The Observer og Information
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",10.0,10. januar 2012,"På samme måde som Orbán giver det pressen mundkurv på og begrænser domstolenes magt. Gennemsigtighed og ansvarspådragelse svækkes gennem nye hemmeligholdelseslove, ligesom Sydafrikas anti-korruptions-agentur afskaffes."
12615,/debat/2011/03/regeringens-energistrategi-kun-foerste-skridt,Regeringens energistrategi er kun første skridt,Jørgen E. Olesen," Regeringen kom i sidste uge med sin plan for omlægning til vedvarende energi, Energistrategi 2050 - fra kul, olie og gas til grøn energi. Som ventet er retorikken i orden. Målsætningen er dansk uafhængighed af fossile brændsler i 2050. Både det grønne og det bæredygtige fremhæves. Men lever strategien så op til de flotte ord? Når vi målet om et bæredygtig verden?
Faktisk ligger 2050 ikke så langt ude i fremtiden. Mange kan huske Watergate-skandalen, der fældede præsident Nixon. Det fandt sted i 1972, for 40 år siden. Det svarer til den tid, vi har til omstille os til et samfund alene baseret på vedvarende energikilder og med reduktioner i udslippene af drivhusgasser på mindst 90 pct., hvilket er nødvendigt, hvis vi skal bære vores del af byrden med at mindske udslippene af klimagasser. Det er en enorm udfordring. Selv om vi udfaser brugen af fossil energi, vil det kun reducere de danske udslip med 80 pct. Hertil kommer så udslip fra international fly- og skibstrafik samt alle de drivhusgasudslip, der er knyttet til importerede varer. Der er nok at tage fat på - og det haster.
Men lad os begynde med det positive. Der er et tydeligt aftryk af Klimakommissionens rapport i energistrategien. Det gælder det både det dobbelte fokus på energieffektiviseringer og indfasning af vedvarende energi, og det gælder en lang række af de virkemidler, der foreslås i strategien.
Der er rigtig mange fornuftige enkeltforslag i energistrategien, og overordnet efterlader den indtrykket af et paradigmeskift i dansk energipolitik mod etablering af et energisystem alene baseret på vedvarende energikilder.
Desværre er der længere fra ord til realiteter end som så. Den største svaghed ligger nok i, at energistrategien er meget fokuseret på selve energiforsyningen. Det er en del af den traditionelle tænkning, hvor vi deler samfundet op i sektorer, som vi betragter som næsten uafhængige. Hvis vi virkelig skal løse problemerne med afhængighed af fossile brændsler og begrænse klimaændringer, skal der helt nye boller på suppen. Tingene skal tænkes sammen på tværs af sektorer.
Forsyningsusikkerhed
Forenklet sagt, er det danske energiforbrug fordelt med ca. en tredjedel til opvarmning, en tredjedel til transport, en sjettedel til elforbrug og en sjettedel til virksomheder og industri. På den korte bane retter energistrategien sig især mod el- og varmeproduktion. Det er også her det er nemmest at gøre noget hurtigt. Problemet er blot, at dette hjælper for lidt på langsigtede problemer som forsyningssikkerhed og klima.
Vores forsyningsproblemer er især knyttet til olien. At der er problemer med de globale olieforsyninger ses tydeligt af de stærkt svingende oliepriser. På det seneste har olieprisen igen været over de 100 dollars pr. tønde. Da det sidst skete i 2007 endte verden i en dyb økonomisk krise - ikke alene på grund af olieprisen, men den var en medvirkende faktor. Når olieprisen kan svinge så voldsomt, skyldes det ikke mindst, at de største olieressourcer er koncentreret på ganske få lande, og selv små politiske problemer i disse lande kan have store konsekvenser.
Størstedelen af olien bruges i transporten. Her er energistrategien meget defensiv i sin tilgang, og overlader stort set sagen til markedet og EU-regulering. Det er næppe tilstrækkeligt. Hvis vi skal gøre noget for at mindske vores olieafhængighed, så kan vi ikke nøjes med at håbe på udvikling af nye typer elbiler eller biobrændstoffer. Vi bliver også nødt til at genoverveje vores trafikplanlægning med henblik på at mindske omfanget af kørte kilometre. Det gælder både person og godstransport.
Desuden må det gennem bedre koordinering mellem forskellige transportformer være muligt at flytte transport fra individuel til kollektiv transport.
Det skal heller ikke glemmes, at der faktisk allerede nu er brugbare alternativer til benzin og diesel i transportsektoren - ud over bioethanol og biodiesel, som jo allerede ligger i kortene. Der ligger f.eks. betydelige muligheder i brug af naturgas og biogas som transportbrændstof. Den mulighed har vi totalt fravalgt i Danmark, mens vores nabolande er noget længere fremme.
Naturgas vil især være relevant for den tunge trafik (f.eks. busser og lastvogne), der ikke har behov for et forsyningsnet, der er lige så tæt, som det persontransporten kræver. Tankningsfaciliteter vil i mange tilfælde kunne ligge nær det nuværende naturgasnet.
Et transportsystem baseret på naturgas vil løbende kunne erstattes med biogas, uden at investeringer i systemet vil være spildt. Energistrategien lægger op til, at biogas fortsat bruges til produktion af el og varme. Her savnes et opgør med traditionel tænkning.
Ældre boliger sviner
Især den ældre boligmasse står for et stort varmeforbrug, og her viser erfaringerne, at boligejere og boliglejere kun i ringe grad ofrer opmærksomhed på energirenoveringer.
Stort set alle tidligere tiltag på området - herunder energimærkning - har vist sig virkningsløse. Klimakommissionen foreslog en slags tvungen opsparing med henblik på energirenovering af boligerne. Det har nok været for stærk kost for Regeringen og måske også for Folketingets øvrige partier.
Problemet er bare, at der ikke er kommet andre tilsvarende virkningsfulde forslag på bordet. Energistrategien er meget vag på dette område.
Med mindre der bliver gjort noget hurtigt, vil det blive dyrt for de enkelte boligejere, når energipriserne stiger. Samtidig vil Danmark lide et samfundsøkonomisk tab, fordi vi skal producere unødigt meget vedvarende energi.
Svært 2-graders mål
Regeringens energistrategi knirker særlig voldsomt i forhold til målsætningen om at bidrage til begrænsning af de menneskeskabte klimaændringer.
Her er Danmarks udledninger jo kun en dråbe i havet, og selv om vi reducerede vores indenlandske udledninger med 90 pct., ville en gennemsnitlig dansk statsborger formentlig stadig have et CO2-fodaftryk, der nærmer sig 10 ton CO2 om året - alene i kraft af bidraget til international transport og import af industriprodukter og fødevarer.
Selv med alle de gode viljer, der mønstres for tiden på det internationale plan, så bevæger vores klode sig mod en global opvarmning på 3-4 grader.
Politikerne retorik er fortsat at den globale opvarmning skal holdes under de magiske 2 grader, men det bliver til stedse mere illusorisk. Grænsen på 2 grader er vigtig, fordi en højere temperaturstigning formentlig vil sætte gang i selvforstærkende effekter i klimasystemet, hvor f.eks. kulstof bundet i permafrost i Sibirien og Canada vil blive frigivet som CO2 i enorme mængder.
Selv om Regeringens Energistrategi 2050 er ambitiøs, er det ikke godt nok i forhold til klimaudfordringen. Energistrategien reducerer Danmarks afhængighed af fossil energi, men der skal desværre meget mere til før danskernes CO2-fodaftryk kan siges at være bragt ned på et klimamæssigt acceptabelt niveau.
Nu blev Rom jo ikke bygget på en dag. Jeg foretrækker at betragte regeringens udspil til energistrategi som et første skridt i en lang proces mod en mere bæredygtig fremtid.
Jeg er sikker på, at der kommer flere udspil af denne slags, og jeg håber at det over de kommende år ikke alene er klima- og energiministeren, der står frem med disse udspil, men en lang række ministerier - gerne med statsministeren eller finansministeren i førersædet. Dette er nemlig en sag, som hele samfundet må og skal stå sammen om.
Jørgen E. Olesen er professor ved Aarhus Universitet, Institut for Jordbrugsproduktion og Miljø og medlem af regeringens klimakommission




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,2. marts 2011,"Jeg er sikker på, at der kommer flere udspil af denne slags, og jeg håber at det over de kommende år ikke alene er klima- og energiministeren, der står frem med disse udspil, men en lang række ministerier - gerne med statsministeren eller finansministeren i førersædet. Dette er nemlig en sag, som hele samfundet må og skal stå sammen om."
6203,/debat/2013/11/handelsunion-pengenes-skyld,Handelsunion – ikke for pengenes skyld,Nils Enrum," 
	I bogen The Future beskriver forhenværende vicepræsident Al Gore, hvordan big business i USA har smadret demokratiet. Lobbyisterne flokkes ikke længere om de folkevalgte for at fremme en sag. De sidder med ved bordet og skriver paragrafferne selv. Eller afleverer en usb-nøgle med den rigtige tekst.

	Det blev jeg mindet om, da jeg læste diverse rapporter om planlægningen af en aftale mellem USA og EU om »handel og investeringer«, TTIP. De store lobbyorganisationer synes at spille en betydelig rolle i projektet.

	Som beskrevet i Informations aktuelle serie drejer TTIP sig om at reducere handelshindringer mellem USA og EU, både told og ikketoldmæssige hindringer, de såkaldte non-tariff barriers (NTB). En NTB er noget, som regulerer markedet – f.eks. et mærkningskrav. Enhver regel, som hindrer erhvervene i at gøre, som det passer dem, anses for en handels-hindring – altså ikke kun regler, der diskriminerer udenlandske producenter, men også generelle regler for alle.

	Den slags regler har et formål, og modsætningen mellem regelstyring og markedskræfternes ’frie’ spil søges i EU-Kommissionens fremstilling udvandet til at dreje sig om en »harmonisering« af de regler, som er forskellige i USA og EU.

	Om det skal ske ved at enes om den mest eller den mindst restriktive af to forskellige regler, undgår man så vidt muligt at præcisere. Men projektets logik peger klart i retning af mindre regulering af markedet. Et nøglebegreb er ’gensidig anerkendelse’ af de to parters regler, og det vil i praksis være en accept af den mindst restriktive udgave.

	EU-Kommissionen har bedt Centre for Economic Policy Research (CEPR) udrede aftaleskitsens økonomiske konsekvenser. I sin konklusion fremhæver den internationale tænketank, at det er indsatsen mod NTB’er, som er det økonomisk afgørende, og som rummer »et enormt potentiale«.

	Ved hjælp af den generelle ligevægtsmodel, GTAP, (en international fætter til den danske DREAM-model) regner CEPR på den antagelse, at den offentlige regulerings grus i markedsmaskineret kan reduceres med over 25 procent inden 2027 ved en »ambitiøs« indsats. Samt at al told mellem EU og USA fjernes (ikke helt en bagatel i forhold til EU’s landbrugspolitik).

	Den »ambitiøse« TTIP-aftale vil forøge USA og EU’s udenrigshandel relativt meget: 28 procent løftes EU’s eksport til USA i 2027, og USA’s eksport til EU vokser med 37 procent. Alligevel øges BNP med blot 0,48 procent (EU) og 0,39 procent (USA), og det skyldes, dels at de to handler med andre end hinanden, dels at også importen vokser, og det reducerer BNP.

	Desuden øges lønniveauet med 0,5 procent, både for ufaglærte og faglærte (i 2027). En familie på fire i EU vil få gennemsnitligt 545 euro ekstra i årsindkomst efter skat, hedder det i en pædagogisk sammenfatning. (Det fremgår ikke, om der tænkes på en enlig forsørger med tre børn).

	Prisen på en regel om støjværn

	Ud over disse gyldne udsigter rummer facit også grønne skove, fordi aftalens CO2-effekter og forbrug af naturressourcer er negligible, det vil sige ubetydelige. Det kan overraske, da handlen over Atlanten samtidig stiger 28-37 procent. Argumentet er, at TTIP mindsker spildte kræfter (på regulering) og dermed ressourceforbruget.

	Den økonomiske model kan ikke selv beregne effekten af at ændre konkrete normer, påbud, retlige procedurer og lignende. Beregningerne kræver derfor, at hver enkelt NTB først oversættes til en omkostning. Ikke nogen nem opgave, for hvad er den fordyrende effekt af en regel – f.eks. et krav om støjværn? Opgaven er dog løst i 2009 af det internationale konsulentfirma Ecorys, og CEPR baserer sig her på Ecorys’ resultater, som blandt andet stammer fra lobbyorganisationerne Trans-Atlantic Business Council, Business Europe, US Chamber of Commerce, samt Transatlantic Policy Network, der som æresformand har Goldman Sachs’ bestyrelsesformand og direktør, Peter Sutherland. Forhåbentlig har disse organisationers partsinteresser ikke påvirket vurderingen af ’prisen på en NTB’ og dermed beregningsforudsætningerne.

	Så lidt, at det ikke kan ses

	At TTIP fører til højere lønninger på langt sigt, må tages med forbehold. I ligevægtsmodellens verden er der altid fuld beskæftigelse og en konstant arbejdsstyrke, så en stigende produktivitet og BNP ender med at presse lønnen op. Men i den virkelige verden vil effekten afhænge af arbejdsløshedsniveau og forholdene på arbejdsmarkederne i 2027 og derefter.

	De seneste årtiers udvikling i USA viser klart, at produktivitetsgevinster ikke nødvendigvis betyder højere løn til menige ansatte.

	Til gengæld kan der være beskæftigelse forbundet med den beregnede stigning i BNP, og det fremhæver EU’s handelskommissær Karel de Gucht som et af de primære formål.

	»Det vil betyde flere hundrede tusinde job,« sagde han i en tale i marts. »Det er den billigste økonomiske stimulans, man kan forestille sig.«

	At han tror, krisen varer ved til 2027, er interessant. Men flere hundredetusinde job om 14 år er ikke meget i et EU med 500 millioner indbyggere med en skævt fordelt arbejdsløshed på 26 millioner.

	Økonomiske stimulanser måles som regel på bidraget til væksten i BNP. 0,48 procent over 10 år svarer til at øge den årlige vækst med 0,048 procent, det vil sige så lidt, at det ikke kan ses i Danmarks Statistiks opgørelse af den økonomiske vækstprocent, som angives med én decimal.

	Desuden er tallet et gennemsnit af plusser og minusser, med vækst til nogle og tab til andre. I modelberegningerne reduceres handelshindringerne smukt og parallelt i alle erhverv, men sådan går det næppe i de rigtige forhandlinger, som vil løbe ind i stigende modstand i takt med, at det bliver muligt at identificere lande og erhverv, for hvem aftalen vil have negative følger. Det ambitiøse scenarie vil da gradvist forekomme mindre sandsynligt.

	Plus/minus 800

	Det er vel derfor, at vi nu får serveret de ’545 euro til hver familie i EU’ som lokkemad. Det er set før. Prisen for et nej til EF i 1972 blev opgjort i dagligvarer: Et kilo bananer: JA: kr. 3,50 kroner; NEJ: kr. 4,40 kroner.

	I samme stil angives CEPR’s og EU-Kommissionens konklusioner med en præcision, som står i skærende kontrast til den usikkerhed, der knytter sig til dem. Alle de mange tal har tre eller fire betydende cifre (BNP i 2027 stiger 119,2 milliarder euro). Intet sted nævnes usikkerheden.

	En kritisk tilgang til den økonomiske side af sagen kunne være at kræve følsomhedsberegninger, som viser effekten af ændringer i udvalgte nøgleforudsætninger. En ændring i dollar/euro-kursen kunne være en af dem. Så ville sloganet måske ende som 545 euro til hver familie om 14 år, plus/minus 800 euro. Den økonomiske udredning har flotte ord om enorme potentialer og ekstra milliarder til velstand og højere løn, men tallene er små og usikre.

	Derfor bør vi flytte fokus, når nu selv de positivt indstillede økonomer, konsulenter og lobbyister når frem til, at selv den mest ambitiøse traktat vil have mikroskopiske virkninger på gennemsnitsøkonomien.

	Det kritiske lys bør rettes mod de politiske aspekter: Hvilken gavn har skatteyderne af, at en traktat giver virksomheder mulighed for at sagsøge stater, der hæmmer deres forventede indtjening? Ønsker vi mere eller mindre regulering med henblik på miljø, velfærd og sundhed? Ønsker vi at knytte os tættere til specielt USA, hvor erhvervs- og finanskapitalen, med Al Gores ord, har smadret demokratiet?

	 

Nils Enrum er cand.polit. og lektor på Professionshøjskolen Metropol




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",5.0,21. november 2013,"	Det er vel derfor, at vi nu får serveret de ’545 euro til hver familie i EU’ som lokkemad. Det er set før. Prisen for et nej til EF i 1972 blev opgjort i dagligvarer: Et kilo bananer: JA: kr. 3,50 kroner; NEJ: kr. 4,40 kroner."
1082,/debat/2015/12/laeserbreve-3,Læserbreve,Informations Debatredaktion," Fortabt i lykkepiller og mindfullness
Lucas Helth Postma, København
Når man som psykisk syg skal vælge sin behandling, er det som at stå foran et stort og forvirrende tag selv-bord fyldt med mindfullness, lykkepiller og glutenfri mad. Selvfølgelig er det frie valg godt, men man skal nærmest have læst psykologi eller psykiatri for kunne navigere rundt som patient.
For fire år siden begyndte jeg at føle en voldsom uro i min krop. Jeg var 13 år og anede ikke, hvad der foregik inden i mig. Mine hænder rystede, jeg kunne ikke trække vejret, og mit hjerte hamrede derudad. Der var ikke noget fysisk galt med mig, fik jeg at vide. Men det kunne jeg jo mærke, at der var. Bekymret søgte jeg netdoktor.dk igennem for at komme frem til svaret: Jeg havde angst.
Min læge henviste til en privatpraktiserende børnepsykolog. Det forbedrede desværre ikke min situation, tværtimod. Den klassiske psykologiske metode, hun anvendte, virkede ikke for mig, så vi valgte at afbryde forløbet. Hvad skulle jeg nu gøre? Min tilstand blev langsomt værre. Jeg begyndte at skade mig selv og få selvmordstanker. Det var nu op til mig og min familie at finde ud af, hvilken vej jeg skulle gå. Jeg prøvede alt fra alternative behandlinger til kognitiv adfærdsterapi. Problemet var bare, at det ikke virkede. Jeg fik det ikke bedre. Det gjorde både mig og min familie magtesløs.
Man hører tit historier om personer, der bare lige skulle igennem en ’svær tid’. Og man får også ofte forklaringen: Ungdommen er jo en hård tid. Det er, som om der i vores sundhedsvæsen og samfund stadig hersker en diskurs om, at tilstande som angst, depression og stress er en personlig udfordring, der kan behandles ved at få et bedre forhold til sin mor eller ved at spise mindre hvede. Det er bare ikke altid tilfældet. Hvad er den rigtige vej?
Igen og igen stod min mor og jeg over for valg, vi selv skulle tage stilling til. Og jeg har stadig ikke fundet den rigtige vej. Hvis du får en fysisk sygdom, får du klar besked om, hvad du skal gøre. Men i forhold til psykiske sygdomme er alt op til patienten. Og det er et ansvar, ikke alle kan bære. Særligt ikke, når man er syg og sårbar.
Jeg er ikke længere feminist
Mads Munch Hansen, Slagelse
I mange år har jeg betragtet mig selv som feminist. Jeg mener ikke, at man skal behandles eller aflønnes ringere på grund af ens køn. Og jeg mener, at særbehandling på baggrund af køn kun midlertidigt må ske, når det tjener til at mindske eksisterende forskelle. Men i dag ser det ud til, at mange feminister ikke betragter samfundet som en helhed, der består af både kvinder og mænd, som begge skal behandles lige.
Der har været en masse flotte ord fra det feministiske etablissement om, at mænd skal inddrages i ligestillingsdebatten, hvilket jeg er helt enig i. Men nu lader det til, at man kun vil inddrage mænd, når det handler om reformer, der gavner kvinder. Når pilen peger den anden vej, er viljen til at lade mænd deltage en helt anden. Det synes jeg er en skam.
Jeg vil på ingen måde påstå, at kvindernes kamp for ligestilling er færdig, eller at den ikke er vigtig – for det er den. Men det klinger hult, når man kun vil have ligestilling for den ene halvdel af befolkningen og ikke for den anden. Det modstrider deres målsætning.
Nettets ubrugelige samaritanere
Nanna Friis Torlyn, Aarhus
Juletiden er en tid, hvor næstekærlighed er i højsædet. Derfor er det ironisk, at den helt store diskussion for tiden handler om, hvor mange ejendele flygtninge egentlig har brug for. De kan da sagtens undvære deres vielsesringe – måske endda også deres overflødige guldtænder. De sociale medier oversvømmes af gode samaritanere, der højlydt diskuterer og latterliggør Inger Støjbergs (V) nazitendenser. Men hvad hjælper sjove billeder og skarpsindige bemærkninger forældreløse børn, der bor i telte i Thy, efter de har set deres forældre blive skudt af IS-soldater? Svaret er: ingenting.
Tiden går, og disse fritagelser af menneskerettighederne bliver kun mere ekstreme og pinlige, samtidig med at reglerne strammes. De, der tror, at de hjælper og kæmper en kamp, taber. De er ikke andet end nettets gode samaritanere. Hvornår samler de ’gode samaritanere’ sig i demonstrationer på Rådhuspladsen? Der gik ikke lang tid, fra man varslede nedskæringer på uddannelserne, til tusindvis af mennesker stod på Rådhuspladsen. Hvorfor sker det ikke for denne sag? Er læsepladser virkelig vigtigere end menneskerettigheder og liv? Eksisterer den gode samaritaner kun bag skærmens hykleriske beskyttelse?
",0.0,22. december 2015,"Mads Munch Hansen, Slagelse"
4057,/debat/2014/10/gaaet-paa-marinas-side,’Jeg er gået over på Marinas side’,Signe Ørom," Det var et guddommeligt forsyn, der gjorde, at jeg ikke tog det fly.«Sådan sagde Marina Silva fra Brasiliens Socialistiske Parti (PSB), efter dets tidligere spidskandidat, Eduardo
Campos’, tragiske død under et flystyrt den 13. august. Efter flystyrtet blev Marina Silva partiets nye præsidentkandidat.
Set med vores kulturelle briller kan citatet virke som et udsagn, der i bedste fald er harmløst og i værste fald vil blive opfattet som upassende i en rationel politisk sammenhæng, men i Brasilien blev kommentaren starten på Marinas overraskende himmelflugt i meningsmålingerne op til det brasilianske præsidentvalg, hvis første runde indledes søndag.
Inden Campos’ død stod han og partiet til at få otte procent af stemmerne i første runde af valget og haltede dermed langt bagefter de to førende kandidater – den nuværende præsident Dilma Rousseff fra Arbejderpartiet (PT) og Aécio Neves fra Det Brasilianske Socialdemokrati (PSDB). Få uger senere, i begyndelsen af september, stod Dilma Rousseff og Marina Silva begge til at få 34 procent af stemmerne i første runde, og i en potentiel anden runde tegnede det til, at Marina ville løbe med sejren.
Men hvad skyldes denne voldsomme stigning i meningsmålingerne? Hvordan kan et parti på bare to uger gå fra otte til 34 procent?
Skæbnetro
I en kulturel kontekst som den brasilianske, der er stærkt forankret i traditionelle tros- og skæbneforestillinger, er Eduardo Campos’ tragiske død blevet Marinas skæbne, og Marinas skæbne kan blive landets. Ifølge denne skæbnetro, der er funderet i religiøse forestillinger, er der er en mening med alting her i livet – også med Eduardo Campos’ død. Meningen er, at Brasilien skal reddes – der blev sendt et tegn, og det må være skæbnens valg, at Marina tager over og redder landet.
Forestillingen om at fremtiden er forudbestemt af skæbnen er et udbredt livssyn i Brasilien, som afspejles tydeligt ikke bare i hverdagssproget, men også i den politiske diskurs.
»Ved  dette valg beder jeg Gud og det brasilianske folk om at give mig en chance for at skabe denne følelse af forandring i Brasilien,« har Marina Silva udtalt.  
For os kan det være svært, at se politik, og måske især socialisme gå hånd i hånd med religion og skæbnetro. I Brasilien lever disse værdier i symbiose. En del af forklaringen kan findes i historien, hvor den katolske kirke har spillet en vigtig rolle i folkelige oprør mod militærregimet i 1980’erne.  
Anti-Dilma
Skæbnetroen er dog ikke den eneste årsag til Marina Silvas politiske ’himmelflugt’. Den voksende anti-Dilma-bevægelse har uden tvivl været med til at styrke hendes popularitet. Mange desillusionerede vælgere, som i månederne op til VM i fodbold gav udtryk for deres utilfredshed med og mistillid til Dilma Rousseff, ser et reelt alternativ i Marina Silva, der politisk ikke ligger langt fra Dilma.
Mange vælgere tror på, at Marina Silva vil udføre alt det, Dilma lovede, men aldrig levede op til. Der spirer et håb om uddannelse og sundhed til alle, bedre hjælp til de fattige og lige rettigheder.
Den tillid, vælgerne har til Marina Silva, er bl.a. vakt gennem det faktum, at hun aldrig i sin 30-årige politiske karriere har været involveret i politiske skandaler eller er blevet tiltalt for korruption, og der har generelt ikke været sået tvivl om hendes politiske intentioner. I sin retorik bruger Marina Silva flittigt sin personlige historie og folkelige oprindelse. Dette bl.a. som modsvar til Dilmas kampagne mod Marina, der gik på, at Marina Silva ville fjerne Bolsa Família, den statslige økonomiske støtte til fattige og udsatte familier, som betinges af, at de sender deres børn i skole og får dem vaccineret.
Marina Silvas svar lød: »Dilma, (…) Vi beholder Bolsa Família. Og ved du hvorfor? Fordi jeg blev født i Seringal Bagaço – og jeg ved, hvad det vil sige at være sulten. Alt, hvad min mor havde til os otte børn, var et æg, en lille smule mel og nogle hakkede løg.«
Unge evangelister
Sidst, men ikke mindst repræsenterer Marina Silva, som erklæret evangelist kristen, en stærkt voksende religiøs gruppering i befolkningen. Brasilien, der traditionelt set er katolsk, oplever i disse år massestrømninger fra de katolske kirker og over i protestantisk-evangeliske bevægelser. Fra 2000-2010 voksede de evangelisk kristne i Brasilien med 60 procent og udgør nu mere end 22 procent af befolkningen – relevante tal, når det kommer til stemmeurnerne. Unge evangelister ser Marina Silva som Guds bud på et nyt Brasilien, som Guds svar til den nye generation, og for mange af dem er trosretning den vigtigste faktor for, hvem de sætter deres kryds ved.  
Marina Silva har i løbet af en måned vundet en stor del af befolkningens hjerter og tillid med sin historie, sin oprindelse, sin tro og måske også med sin afrobrasilianske herkomst og sit køn. Med fænomenet er der opstået et nyt verbum i det brasilianske sprog: marinaer, som bøjet i 1. person, datid ’marinei’ fortæller omverdenen: »Jeg er gået over på Marinas side« – en vending, som den seneste måned hyppigt er blevet set i statusopdateringer på de sociale medier.
De seneste meningsmålinger peger på et lille fald i tilslutningen til Marina Silva i første runde, men det tegner fortsat til tæt løb mellem Dilma og Marina i en potentiel anden runde. Om Marina løber af med sejren, og hvilke konsekvenser det får for landet og dets politik, kan kun tiden – eller skæbnen – vise.
debat@information.dk
Signe Ørom er indehaver af Brasilienkonsulenten.dk. Hun har boet i Brasilien i en årrække og har en ph.d. i portugisisk sprog og kultur




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,4. oktober 2014,E-mail *
6022,/debat/2013/12/stort-problem-porno,Hvor stort et problem er porno?,Pia Fris Laneth," 
	Ørtings malende beskrivelser giver grund til eftertanke: »Jeg møder flere og flere klienter i mit daglige arbejde, som ikke kan få den op at stå og ikke kan få et sexliv til at fungere med en partner, fordi de er blevet så vant til at have sex med sig selv på to minutter foran en skærm.«

	Værst går den frie adgang til porno på nettet ud over drenge og unge mænd: »Der er tal, der viser, at 80 ud af 100 12-årige drenge, som ser porno, bliver afhængige«, »porno er heroin på børneværelset«, tordner sexologen og forlanger porno forbudt på internettet – det »virker på samme måde som stoffer, fordi du bliver afhængig af alle de stoffer, som hjernen belønner kroppen med efter orgasmen.«

	Hallo! Hvis orgasmer virkelig var lige så vanedannende som heroin, var verden så ikke for længst gået under i hor?

	Umiddelbart har jeg altid godt kunnet lide Joan Ørtings glade tilgang til sex, men nu er hun tilsyneladende faret vild i noget, der ligner et victoriansk rædselskabinet: Dengang truede lægevidenskaben med, at onani kunne forårsage livstruende sygdomme som tæring og rygmarvssvind – i dag truer sexologen så danske drenge og mænd med, at de bliver ramt af depression og ensomhed, hvis de tilbringer for meget tid foran skærmen med deres bedste ven i højre hånd.

	Ørting drager sine konklusioner på et lillebitte selverfaret grundlag. Alligevel bragte Politiken hendes påstande til torvs som ekspertudtalelser i en stort opsat artikel forrige lørdag, og gav hende medløb ved at ringe 38 sexologer op og forhøre sig om, der er et stigende antal danskere, der lider af pornoafhængighed. Surprise, surprise: Et flertal af dem svarede ja, hvorefter journalisten konkluderede, at rundspørgen bekræfter Ørtings pessimistiske antagelser.

	Hallo igen! Sexologer bliver opsøgt af folk, der synes, de har et problem. Hvis et stigende antal danskere henvender sig til sexologer, fordi de føler, at de lider af pornoafhængighed, kan man ikke deraf udlede, at lidelsen er blevet mere udbredt.

	En mindst lige så oplagt forklaring på sexologernes stigende antal pornoafhængige klienter, er såmænd stigningen i antallet af sexologer og den medfølgende holdningsændring: Ligesom det er blevet almindeligt at opsøge andre former for terapeutisk hjælp, er det blevet meget mere almindeligt at opsøge eksperthjælp til sit sexliv i stedet for at tie, tåle, savne og lide.

	I dag er adgangen til porno meget anderledes end i begyndelsen af 1970’erne, da kæresten og jeg trak pornoblade på Gl. Kongevej i en automat, der også førte cigaretter og wienerbrød. Forleden, da jeg googlede ’gratis porno’, tonede et overvældende udbud frem på skærmen. Så naturligvis bekymrer folk sig om, hvad sådan et bombardement betyder for deres børns pornoforbrug og forhold til sex.

	Heldigvis findes der kvalificerede bud på det spørgsmål. I 2009 fik Politiken lavet en særkørsel af data (fra Gemius/FDIM) fra en registrering af 7.000 danskeres faktiske adfærd på nettet i hele juni samme år. Her viste de 15-19 årige sig at være den gruppe, der suverænt brugte længst tid på pornografiske netsider, nemlig gennemsnitligt tyve minutter – ikke om dagen eller om ugen, men om måneden. Der var store variationer, mindre end hver tredje i aldersgruppen havde besøgt en pornoside i pågældende måned, og brugt cirka en times tid i alt. De 20-29 årige kom ind på 2.-pladsen med 10 minutters månedligt pornoforbrug, mens de 40-49-åriges pornoforbrug lå helt nede på fire minutter. Altså ikke et forbrug, der tyder på udbredt afhængighed.

	Nordisk Ministerråds undersøgelse fra 2006 af unge menneskers pornoforbrug viste, at 99 procent af drengene og 86 procent af pigerne havde set pornografi mindst en gang. Flertallet havde kendskab til et vidt repertoire af pornografiske genrer, men foretrak heteroseksuel mainstream-porno.

	Rapportskriverne konkluderede, at teenagere i nordiske lande har et sofistikeret dobbeltblik på pornografi. Også de helt unge skelner skarpt mellem pornografiens drømmeunivers og deres egen sociale virkelighed. Ikke overraskende, vel? Teenagere er jo født ind i vores komplicerede informationssamfund, og har – som gruppe udviklet forrygende evner til at navigere både på nettet og i sociale sammenhænge. Det er oplagt at hjælpe dem med at styrke de evner i stedet for at indføre statslig netcensur og forbyde porno.

Pia Fris Laneth er filmskaber og forfatter
",10.0,17. december 2013,"	Rapportskriverne konkluderede, at teenagere i nordiske lande har et sofistikeret dobbeltblik på pornografi. Også de helt unge skelner skarpt mellem pornografiens drømmeunivers og deres egen sociale virkelighed. Ikke overraskende, vel? Teenagere er jo født ind i vores komplicerede informationssamfund, og har – som gruppe udviklet forrygende evner til at navigere både på nettet og i sociale sammenhænge. Det er oplagt at hjælpe dem med at styrke de evner i stedet for at indføre statslig netcensur og forbyde porno."
3648,/debat/2014/11/yndigt-land-trods,Der er et yndigt land – trods alt,Khaled Alizai," Jeg kom til Danmark fra Afghanistan som 11-årig med min far, men uden min mor og mine fem søskende. Der gik et år og tre måneder, fra min og min fars asylsag blev behandlet, til vores familiesammenføringssag endelig var afgjort, og vi blev genforenet med resten af vores familie.
Jeg husker en tirsdag i 2001, en måned før min mor og søskende kom til landet. Jeg var lige kommet hjem fra skole, far var til sprogundervisning, så der stod kogte pølser på menuen til frokost. Lige da jeg satte mig til rette for at spise, bankede naboen, som var den anden afghanske flygtning i byen, ekstatisk på døren. Han havde lige fået melding om, at hans familiesammenføringssag var blevet behandlet, og at hans familie snart ville være i Danmark.
Jeg bød på et glas afghansk grøn te og tilbød nogle af mine dejlige kogte pølser, som han takkede nej til, og satte mig til at spise, mens jeg lyttede til hans begejstring for at se sin familie meget snart. Mens jeg smilede og udtrykte glæde på hans vegne, mærkede jeg pludselig tårerne trille ned ad mine kinder. På det tidspunkt havde vi ikke fået svar på vores familiesammenføringssag.
Omsorgsfuld sagsbehandler
Samme eftermiddag, mens jeg var midt i min middagslur, bankede det igen på døren. Det var vores sagsbehandler fra kommunen, som havde fået nys om episoden tidligere på dagen. Da hun spurgte ind til den, begyndte tårerne endnu en gang at trille helt umotiveret.
Det påvirkede hende så meget, at hun valgte at gå personligt ind i sagen og kæmpe som en gal for, at jeg kunne se min mor inden for en måned. Det var første gang i mit dengang 11-årige liv, at jeg havde følt så meget omsorg fra andre end mine egne forældre. Det vil jeg aldrig glemme.
Med den slags gode oplevelser opstår en taknemlighed og kærlighed, der rækker ud over den konkrete omsorgsfulde person. Taknemmeligheden favner også det lokale samfund og det land, man har oplevet den i. Det er et stærkt udgangspunkt for vellykket integration.
Regeringens seneste stramninger på familiesammenføringsområdet bygger på det stik modsatte af den logik, der kendetegnede min sagsbehandler. Her drejer det sig tilsyneladende om at udsætte genforeningen længst muligt. Halvdelen af dem, der bliver ramt af stramningerne, er børn under 12 år.
Regeringens argument for at stramme familiesammenføringsreglerne er, at man gerne vil aflaste kommunerne, så de bedre kan klare integrationsudfordringerne.
Hvordan er man i regeringen kommet frem til, at en familie, der bliver splittet pga. krig, har godt af at vente med at blive genforenet i mindst et år? Politikerne gør sig selv og det danske samfund en bjørnetjeneste ved at udsætte familiesammenføringen, i hvert fald hvis man har i sinde, at de mennesker, der allerede er her, skal integreres i samfundet.
En familie, hvor faren har været i Danmark, mens resten af familien har boet i et konfliktplaget område i længere tid, har behov for en del tid sammen for igen at kunne kalde sig en familie, efter de er genforenet. Og først da kan man påbegynde en integrationsproces.
Politikernes kynisme er ikke svær at få øje på. Når man ikke lader familierne genforene, er det ikke, fordi man har nogen som helst forhåbning om, at situationen i deres hjemland bliver forbedret i løbet af et år, for det slog man fast med syvtommersøm, da man sendte danske F-16-fly til Syrien. Baggrunden for beslutningen er efter alt at dømme drømmen om lette stemmer.
Men ligegyldigt, hvor inhumane vores kære folkevalgte er, vil det ikke ændre mit billede af det land, som jeg elsker.
For mig vil det altid være landet med de brede bøge og folk med store hjerter og medmenneskelighed. Landet, hvor vores socialrådgiver så en lille drengs savn efter sin mor og følte hans smerte, som var det hendes egen.
Mental integration
Vi boede i en by ved navn Møldrup. Vi var en af to flygtningefamilier, og jeg gik på en skole, hvor mine søskende og jeg var de eneste flygtningebørn. Alle i byen kendte os, og det var let at blive en aktiv del af det lokale samfund. Min mor begyndte at arbejde som lærer i folkeskolen og blev taget rigtig godt imod. Det gjorde, at der aldrig var modvilje hjemmefra, når jeg ville til fødselsdage, skolefester eller lege hjemme hos vennerne. Jeg har endda deltaget i konfirmationsforberedelsestimerne hjemme hos den lokale præst, hvor vi spillede fodbold og talte om det hinsides. Og selvfølgelig var jeg også med til blå mandag, selv om jeg er muslim. Det hele foregik uden nogen form for planlagt integrationsindsats. Vi faldt til, fordi de lokale ville os, og vi ville dem – så enkelt er det.
På et tidspunkt flyttede vi til Aarhus på grund af min fars arbejde. På min sidste dag i skolen havde mine klassekammerater hver for sig købt en afskedsgave til mig, og hele byen tog afsked med vores familie. Den samhørighed, jeg følte, kan ikke indføres gennem noget politisk tiltag. Basale værdier som ligestilling blandt kønnene, religionsfrihed, religiøs pragmatisme og demokrati har jeg ikke taget til mig, fordi jeg kunne lide politikernes prædiken om dem, eller fordi politiske tiltag har manipuleret mig til at synes om dem. De er ikke vokset frem som resultatet af ’mental integration’ som den, Københavns Kommune netop har vedtaget at give sig i kast med. Jeg har tilegnet mig dem ved at være sammen med mennesker, der lever deres liv efter disse værdier. Det er mennesker, som jeg ser op til den dag i dag. Den første gang, jeg var i en diskussion, hvor modparten var fundamentalt uenig med mig, men stadig respekterede min ret til min holdning, fik jeg øjnene op for basale demokratiske værdier som retten til at have en holdning og at ytre den holdning på lige fod med alle andre. Det er sand integration. Og den lærer man ved at dele hverdagen med andre mennesker – ikke fordi myndighederne skubber på med ’mental integration’.
Patriot til benet
Nu har jeg boet i dette dejlige land i 14 år. Da vi flygtede fra Taleban-regimet i år 2000, var det uden et afghansk pas, fordi staten Afghanistan under Taleban ikke var anerkendt. Det betyder, at jeg er de facto statsløs. Jeg opfyldte kravene for at få dansk statsborgerskab i 2009, men jeg har ikke ansøgt om det. Min danskhed er ikke afhængig af, at 179 smålige, manipulerende levebrødspolitikere blåstempler den. Ligegyldigt om jeg har nul, et, to eller 10 pas, vil jeg af hele mit hjerte være loyal over for det danske. Jeg er ikke født med min danskhed; jeg har tilegnet mig den og har accepteret den ved mine fulde fem.
Det er også min loyalitet over for Danmark, der driver mig til indædt at protestere imod Danmarks krigsførelse, også i Afghanistan. For jeg mener inderligt, at krigene ikke er i Danmarks interesse. Vi er gået fra humanitær stormagt til militant lilleput. Jeg vil til det sidste kæmpe imod denne bevægelse og alt, hvad jeg mener, er til skade for det land, jeg elsker. Ligegyldigt om nogle politikere vil opfatte mig som ikkeintegrerbar.
Min loyalitet over for det danske vil til hver en tid drive mig til at fremvise tolerance, generøsitet, medmenneskelighed og alle de andre dejlige sider af danskheden – også selv om cirkusset i postnummer 1240 vil prøve at bilde omverdenen det modsatte ind … For jo: Der er et yndigt land.
Khaled Alizai er fysikstuderende ved Københavns Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",34.0,29. november 2014,"Politikernes kynisme er ikke svær at få øje på. Når man ikke lader familierne genforene, er det ikke, fordi man har nogen som helst forhåbning om, at situationen i deres hjemland bliver forbedret i løbet af et år, for det slog man fast med syvtommersøm, da man sendte danske F-16-fly til Syrien. Baggrunden for beslutningen er efter alt at dømme drømmen om lette stemmer."
11146,/debat/2011/11/spareoevelse-forklaedt-inklusion,Spareøvelse forklædt som inklusion,Helene Ratner," Siden midten af 1990'erne har udgifterne og henvisningsfrekvensen til specialundervisningsområdet været støt stigende. Det har sprængt kommunale budgetter landet over.
Alene i perioden 1995-2008 er specialundervisningens andel vokset fra 6 pct. til 12 pct. af de samlede udgifter til folkeskolen. I samme periode er udgifterne til den pædagogisk-psykologiske rådgivning (PPR), der bl.a. står for udrednings- og diagnosearbejde, steget fra 0,72 milliarder kroner til 1,15 milliarder kroner — altså en stigning på hele 59 pct.
Og tendensen ser ud til at fortsætte.
I en kriseplaget kommuneøkonomi, præget af budgetoverskridelser og krav om nulvækst, er det ikke mærkeligt, at specialundervisningsområdet får stigende opmærksomhed. På den ene side rejser det spørgsmålet om, hvordan fremtidens specialundervisning skal finansieres. På den anden side leder det til overvejelser om, hvordan en hensigtsmæssig fordeling af udgifter mellem normal- og specialområdet bør se ud.
Fra et økonomisk perspektiv er der bred enighed om, at den nuværende udvikling ikke kan fortsætte. Vi er så at sige blevet for dygtige til at diagnosticere børn og udvikle specialpædagogiske tilbud, der passer til deres særlige behov. Den økonomiske løsning må være, at børn — diagnoser og udredninger til trods — i højere grad bliver i den almene folkeskole. Heldigvis for regnedrengene findes der en politisk løsning på problemet. Den hedder inklusion.
For barnets skyld
1994 rejste delegerede fra Danmark og 91 andre lande til et FN-møde i Spanien for at skrive under på den såkaldte Salamanca-erklæring. Målet med erklæringen er at fremme inklusion ved, at børn og unge med særlige uddannelsesmæssige behov skal have adgang til almindelige skoler. Her skal man imødekomme deres behov ved at anvende en pædagogik, der er centreret omkring det enkelte barn.
Hensynet i erklæringen er altså ikke økonomisk — man er i stedet optaget af barnets behov og ret til at være en del af lokalsamfundets fællesskab.
Det lyder det ikke som en dårlig idé set i lyset af, at mange specialskolebørn landet over dagligt bruger timer i taxa for at komme frem og tilbage mellem skole og hjem og dertil bor langt fra deres legekammerater. Salamanca-erklæringen er altså bl.a. et forsøg på at undgå at udskille børn med særlige behov.
Og der er flere vigtige demokratiske elementer knyttet til inklusionstanken. F.eks. kan den stigende henvisningsfrekvens tolkes som, at vores opfattelse af normalitet bliver stadigt mere snæver. Hvis andelen af 'normale' elever skrumper, skyldes det måske, at vores normalitetsbegreb ikke er særligt mangfoldigt og rummeligt. Man kan spørge sig selv, om demokratiet ikke styrkes, hvis børn vokser op i et samfund, hvor forskellighed ikke ses som en hindring for fællesskabet.
Det lyder som enhver politikers våde drøm, at besparelser rimer på menneskerettigheder. Tidligere har forholdet mellem økonomi og faglighed været et nulsumspil — enten valgte man besparelser eller faglighed. Nu er det imidlertid blevet et plussumsspil: inklusion muliggør besparelser og højner fagligheden både for det enkelte barn, der bliver en del af et fællesskab, og for fællesskabet, der bliver mere mangfoldigt.
Økonomien spænder ben
Alligevel er det ikke så let. I kølvandet på Salamanca-erklæringen har utallige politiske visioner og programmer haft lidet held til at ændre den eksisterende henvisningspraksis.
Et af problemerne er, at selv om inklusion måske er mulig, er der ingen garanti for, at det automatisk medfører besparelser. Og selv om kommuner er gavmilde til at investere i forskellige former for efteruddannelse af lærerne, er det sjældent nok. Ofte behøves ekstra midler til f.eks. at etablere særlige fysiske rammer, til støttelærere og til løbende coaching og til ekstra mødetid til lærerne ved vanskelige enkeltsager.
I mit igangværende ph.d.-projekt har jeg studeret en folkeskole, der deltog i et kommunalt inklusionsprojekt med blandede erfaringer. Projektet bestod primært i efteruddannelse af skolens lærere, som blev introduceret til inklusionsvenlige pædagogikker. Skolens pædagogiske leder udtrykte problematikken på følgende vis: »Idealet er ingen uenige i. Problemet er, at man siger, at man skal inkludere, uden at der gives ressourcer. Men vores system har jo sine begrænsninger.«
Den kommunale inklusionsindsats involverede ikke bevillingen af øgede midler til at sikre fagligheden lokalt på skolen, der i forvejen var forgældet. På grund af den dårlige økonomi blev skolens specialuddannede ressourcepersoner brugt til almindelig undervisning og kunne derfor ikke indgå som rådgivende instans ved enkeltsager.
I en af klasserne skabte en inkluderet elev med særlige behov så megen uro, at to børn skiftede til en anden skole, hvilket også kostede skolen på økonomien.
Jeg interviewede også skolens tillidsmand. Han forklarede, at inklusionsprojektet havde givet anledning til bekymringer og modstand blandt lærerpersonalet, fordi det i deres øjne først og fremmest var en undskyldning for at lukke specialskoler og spare penge. Denne frygt er ikke ubegrundet, når vi ser på aktuelle forslag om at lukke hver anden specialskole.
Det skal nævnes, at nogle kommuner eksperimenterer med øget økonomisk støtte til inkluderende skoler. Dog er det for tidligt at sige, hvorvidt folkeskolen får de nødvendige ressourcer til at realisere inklusionsidealet på en ordentlig måde.
Stærke på flugt
Det værste scenarie er, at vi i stedet for reel inklusion får formel inklusion, hvor elever med særlige behov måske er at finde i almenskolen, men ikke modtager den nødvendige støtte. Det går både ud over både deres og deres klassekammeraters trivsel og læring.
Hvis ikke der investeres tilstrækkeligt i inklusion på skolen vil inklusionsøvelsen ende som en kortsigtet besparelse. Dermed risikerer vi ikke bare barnets tarv, men folkeskolen som et demokratisk grundelement.
Det skal ikke meget til, før ressourcestærke forældre flytter deres børn til andre (privat) skoler. Det viste de mange skolesammenlægninger med al tydelighed.
Hvis nogle skoler oplever stigninger i antallet af elever med særlige behov uden ekstra ressourcer til at støtte op om såvel det enkelte barn som fællesskabet, risikerer vi, at tendensen til at fravælge nogle folkeskoler forstærkes.
Samtidigt pynter inklusion sjældent på karaktergennemsnittet. Som en skoleleder forklarede, er det lave karaktergennemsnit på hendes skole et succestegn — for det illustrerede, hvor mange elever med særlige behov, de inkluderede. Derfor er det også positivt, at den nye regering har sløjfet planer om ranglister. Offentliggørelse af karaktergennemsnit øger nemlig risikoen for, at forældre vælger skoler fra med høj inklusionsrate. I så fald ville udskillelsen fortsætte, blot i andre klæder end special- og normalskoler.
 
Helene Ratner er ph.d.-studerende ved Center for Skoleledelse, Institut for Ledelse, Politik og Filosofi, CBS




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",8.0,8. november 2011,"1994 rejste delegerede fra Danmark og 91 andre lande til et FN-møde i Spanien for at skrive under på den såkaldte Salamanca-erklæring. Målet med erklæringen er at fremme inklusion ved, at børn og unge med særlige uddannelsesmæssige behov skal have adgang til almindelige skoler. Her skal man imødekomme deres behov ved at anvende en pædagogik, der er centreret omkring det enkelte barn."
12539,/debat/2011/03/positive-neutrale-vaerdier,Positive men neutrale værdier,Ove Korsgaard," Den værdikommission, som regeringen har nedsat, skal ifølge kommissoriet kortlægge, »hvilke værdier der er vigtige for danskernes liv.« Frem til udgangen af 2012 skal den bidrage til en åben og bred folkelig debat om »positive værdier i det danske samfund« med udgangspunkt i fire pinde:
- Familien med særlig vægt på børns opvækst og opdragelse
	- De nære fællesskaber i lokalsamfundet
	- Den moderne livsstils påvirkning af vores liv
	- Den enkeltes frihed og det personlige ansvar
Jeg ville ønske, der havde været en femte pind med følgende ordlyd: Hvilken rolle skal staten spille i bestræbelserne på at fremme positive værdier i det danske samfund? Det er nemlig først, når det spørgsmål inddrages, at værdipolitik for alvor bliver interessant. Det er ingen sag at opregne en lang række værdier, der er nogenlunde enighed om i dagens Danmark. Det er godt at engagere sig lokalt, at deltage i frivilligt foreningsliv, at møde op til forældremøder, at tilslutte sig demokratiet, at tale frihedens sag, at gå ind for kønnenes ligestilling, at være tolerant etc. Det er langt vanskeligere - men også langt vigtigere - at afgøre, hvilken rolle staten skal spille i bestræbelserne på at fremme bestemte værdier. Skal den præmiere folk, der deltager i frivilligt foreningsarbejde? Skal den straffe forældre, hvis børn løber ude og laver ballade efter kl. 22? Skal staten forbyde prostitution, fordi det krænker kvinder, der ikke selv lever af prostitution? Det er her tampen brænder, når vi snakker om værdier og værdipolitik. Intet er så uforpligtende som at tale om værdier i al almindelighed. Det bliver først interessant, når man spørger, i hvilket omfang vi som samfund skal blande os i hinandens værdier, livsførelse og livsholdninger.
Statsopdragelse
Lad mig kort henvise til den diskussion om demokrati, som fandt sted efter Anden Verdenskrig.
I 1945 var stort set alle enige om, at demokrati var en vigtig værdi. Men der var langt fra enighed om, hvilken rolle staten skulle spille i bestræbelserne på at fremme demokratiet.
Den umiddelbare baggrund for diskussionen var kampen mellem demokrati og totalitære systemer og tanker. Man havde set, hvordan det tilsyneladende var lykkedes for nationalsocialisterne at nazificere en stor del af den tyske ungdom ved hjælp af en effektiv ideologisk opdragelse. Spørgsmålet var derfor, om en demokratisk stat på tilsvarende måde skulle sætte sig i spidsen for at opdrage den opvoksende generation til gode demokrater.
I den diskussion aftegnede der sig to overordnede synspunkter: Det ene var, at staten skal sikre, at alle får en demokratisk opdragelse; det andet, at staten skal sikre pluralisme og forholde sig neutralt til forskellige livsanskuelser.
Allerede i 1944 havde Victor Gram, der var formand for Socialdemokratisk Ungdom og senere forsvarsminister, på et møde i Dansk Ungdoms Samvirke markeret, at den rigtige form for ungdomsopdragelse var en af staten ledet disciplineret undervisning. Det havde diktaturstaternes resultater vist. I et bittert opgør med samvirkets formand, Hal Koch, understregede Victor Gram: »Den opfattelse står vi fast ved, og det afficerer os ikke, hvad andre mener«.
I DSU's sociale ungdomsprogram for efterkrigstiden var obligatorisk statsopdragelse til demokrati formuleret som de unge socialdemokraters officielle politik.
I en tale den 29. august 1945 argumenterede Mogens Fog ligeledes for en demokratisk genopdragelse af, hvad han kaldte »vore forrædere«, dvs. de mennesker, der efter befrielsen den 5. maj var blevet fængslet af modstandsbevægelsen for at have gået tyskernes ærinde.
Hans forslag gik ud på, at fængselssystemet skulle påtage sig opgaven at omskole danske nazister til funktionsdygtige demokrater.
 
Hal Koch fandt det yderst betænkeligt, hvis en liberal stat stillede sig i spidsen for en demokratisk opdragelse.
I et foredrag om staten og ungdomsopdragelsen fra 1946 fremhæver han, at den totalitære stat har som ambition at præge den opvoksende generation ideologisk. Hvis en liberal stat følger samme spor, er den på vildspor. Den afgørende forskel mellem en demokratisk og en totalitær opdragelse er, at en demokratisk opdragelse ikke forpligter folk på en bestemt menneske- og statsopfattelse.
Der gives således ikke en demokratisk opdragelse, på samme måde som der findes en nazistisk og kommunistisk. En ideologisk skoling i demokrati forudsætter nemlig, at man ved, »hvad demokratiet er.« Men det kan man, ifølge Hal Koch, i sidste instans ikke vide. Det skyldes, at demokrati ikke er en ideologi på linje med nazismen og kommunismen. Demokrati er et åbent system uden en fast kerne. Opdragelse til demokrati må derfor bygge på »sokratisk uvidenhed«.
Ingen sidder inde med det endegyldige svar på, hvad demokrati er. Derfor bliver dialog, samtale og forhandling de afgørende kendetegn ved en demokratisk opdragelse.
Pluralisme som værdi
Der er ingen tvivl om, at den liberale position, som Hal Koch er talsmand for, slog stærkest igennem i efterkrigstidens danske uddannelsespolitik.
Kernen i den kochske argumentation er, at staten i et demokrati skal forholde sig neutral til forskellige livsanskuelser - et synspunkt, der bliver knæsat med folkeskoleloven af 1975.
Forud for udarbejdelsen af formålsformuleringen afholdt daværende undervisningsminister Knud Heinesen i 1972 en konference med deltagelse af filosofiske, psykologiske, samfundsvidenskabelige, teologiske og pædagogiske notabiliteter. De var ifølge Heinesen enige om, at der ikke længere var nogen fælles livsnorm i befolkningen, og at man derfor måtte »afstå fra at formulere et værdibestemt mål for folkeskolen«.
I forlængelse skoleloven af 1975 udlagde Undervisningsministeriets kontorchef, Henrik Helsted, lovens tankegang på følgende måde: »Det følger af folkeskolens hele stilling efter lovgivning som en offentlig skole, der står åben for alle børn, at skolen ikke må søge at påvirke eleverne i retning af bestemte livsanskuelser eller bestemte politiske opfattelser.«
Umiddelbart kunne det se ud som om kontorchefens kommentar er i lodret modstrid med folkeskolens formålsparagraf, hvor ordet demokrati for første gang var skrevet ind, idet folkeskoleloven netop forpligter skolens virksomhed på demokrati og åndsfrihed. Men en sådan modsætning forsvinder, hvis folkeskoleloven betragtes ud fra den kochske optik, idet en demokratisk stat netop er kendetegnet ved at etablere en ramme og ellers forholde sig neutralt til folks livsanskuelser.
Svær neutralitet
At den liberale tradition i dag stadig gør sig gældende, ses af det kommissorium, som værdikommissionen har fået, idet der til sidst står: »Arbejdet skal tilrettelægges, så befolkningens værdier og meninger afspejles. Kommissionen skal derimod ikke i sit virke gøre sig til fortaler for bestemte værdier.«
Det bliver yderst interessant at se, hvordan kommissionen vil håndtere det paradoks, at den på den ene side skal beskæftige sig med »positive værdier i det danske samfund«, og på den anden side ikke må gøre sig »til fortaler for bestemte værdier«. Hvordan i alverden kan man beskæftige sig med positive værdier uden at gøre sig til fortaler for bestemte værdier? Værdier kan vel i sagens natur ikke være neutrale, i hvert fald ikke 'positive værdier'.
Kommissionen bliver nødt til at vælge: Enten må den se stort på opgaven at skulle fremme en debat om positive værdier, eller også må den tage opgaven på sig og dermed se bort fra kravet om ikke at gøre sig til fortaler for bestemte værdier.
At den må vælge det sidste, siger næsten sig selv. Og det er der også god grund til at gøre. For rent faktisk er den liberale tradition stærkt på retræte. Det ses ikke kun i terrorlovningen, men også i den retorik, der bruges om skolen, hvor der siden midten af 1990'erne gradvist er sket fokusskift fra pluralisme til fælles værdier.
Det blev tydeligt, at nye værdipolitiske tider var undervejs, da daværende undervisningsminister Margrethe Vestager i 2000 udsendte sit programmatiske skrift Værdier i virkeligheden. Her fremhæves det nemlig: »Vi har mere end nogensinde brug for at sætte ord på, hvad det er for holdninger og værdier, der binder os sammen.« Efter regeringsskiftet i 2001 blev værdipolitikken stærkt intensiveret, regeringen har bl.a. taget initiativ til at udarbejde en række kanoner - nu også en værdikanon.
Men den værdipolitiske oprustning er sket, uden at forholdet mellem stat og værdier er blevet tematiseret. Derfor er der et stort behov for at få afklaret statens rolle i den omsiggribende værdipolitik. Hvis kommissionen vil bidrage til det, er der grund til at hilse den velkommen.
Børneopdragelse
Værdikommissionens arbejde kan få endnu større betydning, hvis den ud over den femte pind også inddrager en sjette, der stiller det helt fundamentale spørgsmål: Hvordan skal den voksne generation opdrage den opvoksende generation? Det er i virkeligheden pædagogikkens og værdipolitikkens grundspørgsmål. Hvordan skal forældre opdrage deres børn? Hvordan skal skolen opdrage eleverne?
Mange vil nok umiddelbart sige - det gør jeg også selv - at børneopdragelsen i familien er forældrenes egen sag. Men det er det jo kun til en vis grad. Vi har f.eks. undervisningspligt her i landet. Forældrene har pligt til at sørge for, at børnene kommer i skole eller modtager en tilsvarende undervisning.
I skolen kan vi som samfund ikke undgå at blande os i andre menneskers værdier og livsførelse. Det centrale spørgsmål er derfor: Hvilke værdier og dyder ønsker vi, at skolen skal indpode i den opvoksende generation?
 
Ove Korsgaard er professor i pædagogik på Institut for Pædagogik, DPU




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",9.0,15. marts 2011,"Mange vil nok umiddelbart sige - det gør jeg også selv - at børneopdragelsen i familien er forældrenes egen sag. Men det er det jo kun til en vis grad. Vi har f.eks. undervisningspligt her i landet. Forældrene har pligt til at sørge for, at børnene kommer i skole eller modtager en tilsvarende undervisning."
3697,/debat/2014/11/troede-faa-boern,"Jeg troede, alle kunne få børn",Sofia Rasmussen," En rigtig kvinde kan blive gravid. Det var jeg for tre år siden, men jeg mistede barnet i ottende uge. Fosteret væltede ud af mig en tirsdag nat, mens jeg sad på toilettet. Jeg havde ikke mulighed for at gøre modstand.
Det lagde sig til rette på bunden af toiletkummen, og jeg kiggede på det uden at forstå, at et liv ser sådan ud, før det får hænder og fødder og et bankende hjerte. Med et enkelt skyl var det væk. Bagefter sagde alle lægerne det samme: »Det er normalt at abortere. Det sker for mange kvinder. Der er ikke noget i vejen med dig.«
Jeg har ikke været gravid siden, og i vinter dukkede to gråsorte plamager op på skærmen, da jeg blev scannet på fertilitetsklinikken.
»Hvad er det på skærmen der?« spurgte jeg og pegede.
»Det er endometriose-cyster,« sagde lægen.
»I det mindste har vi fundet synderen. Det er derfor, I ikke bliver gravide. Du er syg.«
Jeg lå på briksen med mine knæ samlet og en stofble for mit underliv. Lægen slukkede for skærmen og med den for tusinde andre ting. Jeg græd ikke, da han sagde det. Jeg lå på briksen uden at føle noget. Hans ord var så fremmede, at jeg ikke forstod dem. Sådan er det stadigvæk.
Jeg ved ikke, hvordan jeg skal forestille mig et liv uden børn, og jeg har ikke lyst til det.
Overvældende sorg
Jeg ved, at jeg ikke har krav på at få et barn; det er ikke en menneskeret. Og jeg ved, der findes mennesker, der har det værre end mig. Jeg har ikke mistet en, jeg elsker, men jeg sørger.
Fra tid til anden overvælder sorgen mig. Når det sker, står jeg ikke op, før solen er kommet og gået mange gange, for udenfor er der gravide kvinder, og jeg ønsker, at verden skal lade mig være i fred.
Jeg ligger i min seng, fordi det er for smertefuldt at deltage i en verden, der fortsætter, som om alting er det samme, når ingenting er det samme.
Hvordan svarer jeg min telefon, når den ringer? Min stemme er en anden. Hvordan går jeg i bad, hvordan tager jeg tøj på, hvordan bevæger jeg mig udenfor? Min krop er en anden.
Verden er en anden, når man sørger. Som en elastik trækker den kroppen ud i en tilstand, der hvert øjeblik nærmer sig bristepunktet, og alting bliver mere intenst.
Med sorgen følger en hypersensibilitet, der lammer mig i dagevis, men den åbner også verden, og når jeg tror, jeg er gået i stå, opdager jeg, at jeg er mere i live end nogensinde: Mit hjerte fortsætter med at banke, ligegyldigt hvor ødelagt det føles, og jeg ved, at jeg bliver nødt til at rejse mig og fortsætte med at prøve, selv om der ikke findes nogen garantier for, at min kæreste og jeg får et barn.
Jeg er overrasket over min egen og altings evne til at fortsætte: Et landskab bliver til et nyt landskab efter en oversvømmelse. Et sår danner ny hud, hvor der engang var gammel hud. Livet er stædigt og insisterende; det findes i alting. Hvorfor kan det ikke findes i mig?
Hjemløs vrede
Spørgsmålet fylder mig med vrede, men jeg har ikke noget sted at placere den.
Jeg bliver vred på mine søstre, fordi de fik børn, da de ville have dem. Jeg kan ikke bestille et barn som en kjole i et postordrekatalog. Hvorfor er det mig og ikke dem, der har fået endometriose?
Jeg bliver vred på min mor og min moster, fordi de fik børn med deres første mænd i 20-års-alderen og deres nye mænd i 40-års-alderen. De har hver især to familier. Jeg har ikke nogen.
Så får jeg skyldfølelse, fordi jeg tænker sådan om mennesker, jeg elsker. De fortjener alt det liv, de har. De fortjener ikke min krop. Ingen fortjener denne krop.
Det nemmeste er at blive vred på mig selv. Det er min egen skyld, fordi jeg mistede et barn for tre år siden. Universet straffer mig, fordi jeg tabte et foster i et toilet.
Så opdager jeg, hvor selvoptaget det er. Hvis Gud findes, tror jeg ikke, han holder specielt meget øje med mig.
Til sidst bliver jeg ramt af meningsløsheden, for ligegyldigt hvor jeg vender min vrede hen, gør det ikke nogen forskel. Den kan bare ligge på gulvet som en desperat guldfisk uden at komme nogen vegne. Min vrede er hjemløs.
Mangler et sprog
Det er isolerende, ensomt og privat at være ufrivilligt barnløs.
Det er så privat, at jeg ikke har udviklet et sprog, jeg kan bruge til at tale med mennesker, der ikke har samme erfaring som mig. Det er, som om der går en kile ned gennem verden: På den ene side står jeg, på den anden står alle de mennesker, der sagtens kan få børn, og jeg ved ikke, hvordan vi skal nå hinanden; vi har ikke et sprog, der rækker.
Jeg tror, de fleste, der kender til tab, har det på denne måde. Verden bliver delt op i dem, der kender til ens sorg og dem, der ikke gør.
Indimellem spørger en af dem på den anden side af kilen, om min kæreste og jeg prøver at få børn. Jeg tror ikke, de gør det i en ond mening. I deres verden er det et legitimt spørgsmål, men for en barnløs kvinde er det en afsløring. Ikke at kunne få børn er som at være en afart, og det er den afvigelse hos mig, der bliver udstillet, når jeg bliver spurgt om det. Som om jeg er verdens højeste menneske eller en slange med to hoveder, og verden peger og lægger sit hoved på skrå i sympati.
Spørgsmålet er et forstørrelsesglas på den sorg, det er ikke at kunne give min kæreste et barn. Min barnløshed er en tyv, der frarøver ham noget fundamentalt, som han let kunne få, hvis han var sammen med en anden, og indimellem siger jeg til ham, at jeg godt kan forstå, hvis han ikke ønsker at være sammen med mig. Jeg siger det, fordi jeg trænger til at høre ham sige mig imod.
»Jeg elsker dig, Sofia. Jeg har ikke valgt dig, fordi du skal opfylde min drøm om at få børn. Jeg har valgt dig, fordi du er den, jeg vil leve sammen med. Du er ikke perfekt, men du er præcis, som du skal være,« svarer han.
Det sidste er jeg ikke sikker på, men det er sådan, det er. Selv om jeg ikke er i stand til det hele tiden, husker jeg, hvor heldig jeg er.
Der findes denne her mand, som sidder lige der, mens jeg sidder og skriver her, og han er et bedre menneske, end jeg nogensinde bliver.
Jeg ved ikke, om jeg kunne blive, hvis han ikke kunne give mig et barn. Er det ikke en frygtelig tanke? Er det ikke egoistisk? Men jeg ved det ikke. Og her er jeg. Det er ikke sikkert, jeg kan give ham det, og alligevel bliver han.
Jeg ved, han altid vil blive hos mig, og på den måde lærer jeg noget nyt om kærligheden hver dag.
Hvis der aldrig kommer et barn, er vi alligevel en familie. Jeg har valgt alt det, jeg har.
Jeg har valgt ham og mine katte og disse ord, der kommer ud af mine fingre. Det er mit, så meget som sådan noget kan være nogens. Får jeg ikke mere, er jeg stadig et heldigt menneske.
Lærer forfra
Jeg troede, alle kunne få børn.
Siden jeg var teenager, har jeg lært, hvordan jeg skulle undgå at få dem. Der er ikke nogen, der har fortalt mig, hvordan verden får nye farver, og mennesker taler andre sprog, når den forestilling bliver taget fra en.
Chokket kan måske sammenlignes med dengang, man opdagede, at Jorden alligevel ikke var flad: Mit verdensbillede er vendt på hovedet, og jeg skal lære mange ting forfra.
Men jeg vil ikke.
Jeg vil tro på, at det lykkes for mig og min kæreste at få et barn. Jeg er ikke klar til at give op, og selv om jeg er bange, fortsætter jeg. Jeg kender ikke andre muligheder end at fortsætte. Det er den eneste måde at være i live på.
Sofia Rasmussen er tekstforfatter




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",22.0,22. november 2014," En rigtig kvinde kan blive gravid. Det var jeg for tre år siden, men jeg mistede barnet i ottende uge. Fosteret væltede ud af mig en tirsdag nat, mens jeg sad på toilettet. Jeg havde ikke mulighed for at gøre modstand."
11788,/debat/2011/07/ildevarslende-laere-krigene-paa-balkan,Den ildevarslende lære fra krigene på Balkan,Richard Swartz," I denne uge blev Goran Hadzic anholdt i Serbien. Han var en af de mest ubehagelige krigsforbrydere på Balkan (tro mig, jeg har mødt ham). Således er den sidste, som var eftersøgt af Den Internationale Krigsforbryderdomstol i Haag, bag lås og slå, og Serbien er på vej mod EU. Det er en anledning til i det mindste at forsøge at gøre regnskabet op efter Balkan-krigene.
Set i bakspejlet virker disse krige først og fremmest unødvendige. Det er næsten kun de bosniske muslimer og kosovoalbanerne, der med en vis ret kan hævde, at de var tvunget til med våben at forsvare liv og lemmer. Gennem historien har man vitterligt kendt til nødvendige og velbegrundede krige, men i det tidligere Jugoslavien var krigene for det meste uberettigede og resulterede i ødelæggelse og helt unødvendige lidelser.
I løbet af kort tid, blev det forspring, som Titos Jugoslavien på flere områder i årtier havde haft i forhold til de centraleuropæiske lande, som efter 1945 var havnet i Stalins slagskygge, sat over styr. De stater, der opstod efter Jugoslaviens sammenbrud, er i dag bagud i forhold til de øvrige lande i Centraleuropa. De er desuden alle sammen små, økonomisk ekstremt skrøbelige og står på tærsklen til et EU, hvor de de facto vil komme til at opgive en stor del af deres formelle suverænitet.
Rene nationer
Var denne omvej omkring borgerkrigen uundgåelig? Sikkert ikke. Men nationalister af forskellige kulører bestemte hurtigt dagsordenen i en del af Europa, hvor civilsamfundet er meget svagt, og de demokratiske traditioner er meget få, hvis de overhovedet findes. På Balkan mangler man de fleste af de forudsætninger, som måske kunne have gjort det muligt at foretage springet fra Titos feudale kommunisme til demokrati. Her befinder vi os i »det andet Europa«, som er præget af det osmanniske og ikke af det habsburgske rige, Det er et udgangspunkt, som ofte overses, men som blev skånselsløst blottet i netop disse krige.
Nationalisternes program var etnisk udrensning. Målet var 'rene' nationalstater. De, der ikke hørte til, skulle derfor fjernes, helst som 'frivillige' flygtninge. Den nemmeste måde at afstedkomme det er ved at statuere et eksempel man slår nogle folk fra 'den forkerte nation' ihjel, og som reaktion på dette vil et langt større antal begynde at flygte. Krigene på Balkan medførte især terror mod civile, ikke militære operationer mellem regulære kampstyrker.
Og den etniske udrensning bestemte krigens karakter og koreografi: Der døde mange flere civile end soldater i uniform. Det var en krigsførelse med 'lav intensitet', som var præget af overfald, straffeekspeditioner, midlertidige alliancer med fjenden og almægtige, lokale krigsherrer, der var involveret i plyndringer, brandstiftelse og almindelig kriminalitet, som blev legitimeret af kampen for et eget fædreland. Af propagandistiske grunde blev antallet af dræbte og flygtninge endvidere stærkt overdrevet.
Til sidst satte amerikansk, ikke europæisk, våbenmagt en stopper for dette. Det var overraskende let og krævede ikke mange ressourcer, men dog mere, end hvad europæerne havde.
Alligevel fik nationalisterne (måske med undtagelse af de serbiske) i store træk, hvad de ville have. Den etniske udrensning var vellykket. Store befolkningsgrupper blev tvunget til at forlade bosættelser, hvor de i nogle tilfælde have opholdt sig i flere hundrede år. Og alle historiske erfaringer viser, at de fordrevne serbere fra Krajina i det nuværende Kroatien aldrig vil flytte tilbage, og at de bosniske muslimer, som nu er spredt over hele Europa, kun vil komme hjem på ferie, til bryllupper og begravelser.
Nationalisterne vandt, men prisen var umådelige menneskelige lidelser og en række dysfunktionelle stater, som kun overlever, fordi de har fået lagt et økonomisk drop af EU.
Tomme tønder
Samtidig står det klart, at krigen var selvforskyldt. Der fandtes ingen international sammensværgelse, som gik ud på at bryde Jugoslavien op. Hverken Vatikanet, Tyskland eller USA spillede et sådant spil. Tværtimod støttede verdenssamfundet til det allersidste forsøget på at redde føderalstaten. Det var jugoslaverne selv eller i hvert fald deres politiske elite som ikke længere ønskede Jugoslavien og derefter begyndte at skyde på hinanden.
Balkan-krigene er meget ildevarslende, hvis vi betragter dem som en slags stresstest for EU som international aktør. Vores Europa mindede om de buldrende tomme tønder. Virkeligheden bag retorikken var, at der ikke fandtes en fælles og sammenhængende strategi, ingen politisk udholdenhed, ingen militære ressourcer.
Hertil kommer den store uvidenhed omkring Balkan, der blev tydelig under 'krisehåndteringen'. Det sidste er overraskende. Så længe osmannerne stadig herskede i det sydøstlige Europa, vidste man i de europæiske udenrigsministerier besked om, hvad der foregik i den mindste landsby på Balkan. Det er kun hundrede år siden.
Man kan sagtens argumentere for, at intet af dette er hverken nyt eller særlig overraskende. EU er ikke andet end en anstændig kurator for konkursboet, efter at Europa som konsekvens af to hjemmelavede verdenskrige er sunket ned i provinsiel ubetydelighed. Enhver snak om vores internationale betydning er varm luft eller et forsøg på at koge suppe på en storslået fortid.
Det, der for 20 år siden skete i kontinentets sydøstlige hjørne, kan opfattes som bekræftelse på dette. Men det, der giver anledning til bekymring, er, at der siden da ikke er meget, der har ændret sig til det bedre, eftersom euroens krise er en langt mere alvorlig trussel mod Europa, end de lokale krige på Balkan nogensinde var.
 
 
Richard Swartz er Østeuropa-kommentator for Dagens Nyheter og Information
© Dagens Nyheter og Information 2011
Oversat af Mads Frese




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",20.0,28. juli 2011,"Det, der for 20 år siden skete i kontinentets sydøstlige hjørne, kan opfattes som bekræftelse på dette. Men det, der giver anledning til bekymring, er, at der siden da ikke er meget, der har ændret sig til det bedre, eftersom euroens krise er en langt mere alvorlig trussel mod Europa, end de lokale krige på Balkan nogensinde var."
7956,/debat/2013/03/usundt-skaebnefaellesskab,Et usundt skæbnefællesskab,Simon Møller Eliasson," Fjern afgifter, sænk selskabsskatten, skær i overførselsindkomsterne og fred erhvervslivet! På den ene side ved vi godt, at dette er den eneste mulige kur, for dét har vi hørt igen og igen. På den anden side er vi dybt utilfredse og savner alternativer.
Vi er blevet fuldstændig fikseret af ét simpelt problem, der får alt andet end offentlige besparelser til at virke urealistisk og drømmeagtigt. Hvordan er vi nået dertil?
Det hele begyndte med Anders Foghs reformangst. Den manglende økonomiske ageren under højkonjunkturen gjorde den danske økonomi sårbar. Krisen kom, og resultatet var et alvorligt hul i statskassen. Da Lars Løkke overtog roret i 2011, blev der sat en anden kurs, en kurs, hvor ressourcerne skulle mobiliseres, så hullet kunne lukkes.
Der blev defineret et helt klart problem for den danske økonomi: Den offentlige sektor var for stor, og det gik ud over den private sektor.
Denne måde at anskue samfundets økonomiske udfordring ændrede sig ikke med den nuværende regerings indtog.
I takt med det manglende opsving og en uknækkelig arbejdsløshedskurve er de mulige alternativer blevet færre, og den eneste reelle løsning vejer tungere og tungere på vægtskålen. Der står klart, at der er en tydelig ensartethed i de politiske partiers måde at definere samfundets økonomiske problemer på.
Med regeringens nye VækstplanDK har dette nu materialiseret sig i en hidtil uset konsensus. Ikke bare på Christiansborg, men også hos arbejdsgiverne, i fagbevægelsen og iblandt tillidsrepræsentanter er man fuldstændig enige om problemet.
»Vi skal overbevise industrivirksomhederne om, at de får mere ud af at have deres fabrik i Herning end i Hamburg«, gentog finansministeren under præsentationen af vækstplanen. Netop dette citat indrammer den nye konsensus. Der er tale om et helt nyt nationalt skæbnefællesskab, som smider begreber som kulturarv, velfærd, brun sovs og EM 92-sejren på porten
Politisk bevidsthedsændring
I en benhård global konkurrence er der modstandere – og så vores egne begrænsninger. Og det er netop det, som binder os uheldigt sammen; på den ene side frygten for Kina, Tyskland og Sveriges produktion, på den anden side frygten for egen dårskab symboliseret ved naboens alt for høje – og i øvrigt uretmæssige – kontanthjælp.
Professor på Copenhagen Business School, Ove K. Pedersen, forklarer dette som en politisk bevidsthedsændring. Vi er gået fra at forstå samfundet som en velfærdsstat og til at forstå samfundet som en konkurrencestat. Konkurrencestatens primære formål er at ruste samfundet til den internationale konkurrence. Det handler om at sænke omkostninger for at skabe tillid. For vil man være en aktiv spiller på det globale marked, må man overbevise kreditvurderingsbureauer, hedgefonde og markedet generelt om, at man effektiviserer og mobiliserer ressourcer fra en ’død’ offentlig sektor til en ’frugtbar’ privat sektor.
I en stadig mere globaliseret verden er den førte politik i ét land stadig mere tilbøjelig til at påvirke den økonomiske udvikling i et andet. Dette gælder særligt imellem nabolande. Regeringen er netop nu i fuld gang med at mobilisere ressourcerne, akkurat ligesom vores nabolande Tyskland og Sverige har gjort det op igennem 00’erne og starten af 10’erne. Det handler om at sænke omkostningsniveauet for virksomhederne i form af lavere skatter, lønninger og afgifter.
En vanvittig konsensus
Liberal Alliance, Venstre, og De Konservative virker med rette forbløffede over, at regeringen fører blå politik. Så må man jo sætte sig nye mål: Nu kæmper de indbyrdes om, hvem der kan gå længst i fredning af virksomhederne.
Noget mere overraskende er dog den accept, der kommer fra LO og 3F. Den række tillidsfolk, der i sidste uge besøgte Helle Thorning-Schmidt i Statsministeriet, ytrede nøjagtigt det samme som regeringen: Ned med selskabsskatten, væk med dumme afgifter. Det er udtryk for en vanvittig konsensus. Der er ingen alternativer. Selv fagforeningerne og stadig flere arbejdere på fabrikker og byggepladser er integreret i denne konkurrencetankegang; de iagttager sig selv som en omkostning, og såfremt de får for meget, mister de retfærdigvis jobbet.
Konflikten imellem arbejdstager og arbejdsgiver lader til at være forduftet til fordel for en rendyrket konkurrencetankegang, en tankegang, der binder arbejderen til virksomheden og virksomheden til staten (eller staten til virksomheden). Vi er jo på samme hold på den globale konkurrence-kampplads.
Det er netop derfor, befolkningen i Danmark både er enige og uenige med regeringen. Folk vil dybest set gerne have retfærdige sociale ydelser, et godt sundhedsvæsen, en velfungerende folkeskole, et rummeligt og sundt arbejdsmarked og en generel demokratisk medbestemmelse i, hvad samfundets midler skal investeres i. Men når alt dette er sagt, så ved man inderst inde godt, at den offentlige sektor er for stor og doven, at der gives for høje offentlige ydelser, og at dette har en kausal indvirkning på den samlede mængde værdi produceret i Danmark.
Dette vanskeliggør sammenligning af voxpops og meningsmålinger omhandlende befolkningens præferencer. For på den ene side ville vi alle ønske, at vi kunne investere os ud af krisen, forhøje velfærden og demokratisere økonomien. Men dette vil på ingen måde løse det problem, som 85 procent af Christiansborg, de økonomiske eksperter og hele mediebilledet har defineret for os; nemlig, at vi sakker bagud i den globale konkurrence, fordi vores offentlige sektor er for stor.
Vi er nu endt i et stort usundt skæbnefællesskab, for intet vil ændre sig, om så der kom et folketingsvalg. Dansk politik er endt som en stor konsensusmaskine. Problemerne iagttages og defineres ens, og det gør, at alternative løsninger bliver umulige, fjollede og drømmeagtige.
Uenighed som motor
Vi er nået dertil, hvor selv de absolut logiske løsninger bliver tilsidesat, fordi de ikke passer ind i konkurrencelogikken. Det er ikke bare udemokratisk, det er også økonomisk uhensigtsmæssigt.
Bare tag regeringens nej tak til EU-Kommissionens forslag til en afgift på finansielle transaktioner. I stedet ’arbejder’ regeringen for en global transaktionsskat, hvormed det demokratiske opgør med en i forvejen underbeskattet finanssektor skubbes ud i en udefinerbar fremtid. Således nej tak til syv milliarder i statskassen, således ja tak til fortsat brug af usunde computergenerede aktie- og derivatopkøb.
Kan det virkelig være rigtigt, at man må minde politikere og resten af det danske åndsliv om, at den danske succes igennem 1900-tallet ikke kom som følge af ren konsensus eller en dybereliggende samfundslogik?
Faktisk er de økonomiske og sociale fremskridt i Danmark blevet skabt igennem kampe og kompromiser mellem samfundets lag – imellem arbejdstagere og arbejdsgivere. Det er derfor, vi har den danske flexicurity-model, innovative organisationsformer, veludbygget grøn teknologi og nem adgang til uddannelse. Alt sammen reelle konkurrencefordele, alt sammen noget udlandet misunder os.
Men dette vil snart være fortid, såfremt vi ikke tør definere vores udfordringer anderledes end landene omkring os. Mit argument er ikke, at vi skal forblive i status quo, mit argument er, at vi skal turde forandring. Regeringen kom netop til magten på et mandat om at investere i Danmark, investere i folket. Vi skulle udvikle det, vi var gode til, og vi skulle sætte et eksempel for vores nabolande.
I stedet flytter vi nu midlerne ud af folks hænder, og melder os for alvor ind i et ræs mod bunden i form af lavere og lavere lønninger og ringere og ringere velfærd. Dette kan samtidig betyde, at Danmarks egentlige konkurrencefordele bliver udhulet. Og det er i virkeligheden vores helt store problem.
 
Simon Møller Eliasson er kandi-datstuderende på Politisk kom-munikation og ledelse på CBS




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,5. marts 2013," Fjern afgifter, sænk selskabsskatten, skær i overførselsindkomsterne og fred erhvervslivet! På den ene side ved vi godt, at dette er den eneste mulige kur, for dét har vi hørt igen og igen. På den anden side er vi dybt utilfredse og savner alternativer."
5843,/debat/2014/01/feminist-fordi-hadede-kvinder,"Jeg blev feminist, fordi jeg hadede kvinder",Eini Carina Grønvold," 
	En af mine største barndomsdagdrømme var at komme på en overlevelsestur, hvor man skulle lave bål og sove under et hjemmelavet tag af grene og snitte med kniv og sådan noget.

	Da jeg gik i 3. klasse, blev der hængt en seddel op på mit fritidshjem, hvor man kunne tilmelde sig sådan en weekendtur. Jeg var euforisk lykkelig, indtil jeg blev fortalt, at turen kun var for drenge. Det var de mandlige pædagoger på fritidshjemmet, der syntes, at der var for lidt aktivitet, der stimulerede drengene, og ville give dem en tur, så de kunne få lov ’bare at være drenge’.

	Jeg spurgte, om jeg ikke nok kunne få lov at komme med alligevel, men svaret var nej. Jeg var en pige. Til gengæld skulle vi piger noget andet den dag: De kvindelige pædagoger havde arrangeret en tur på Barbie-museum.

	Jeg tror, det var blandt de støvede, væltede og manisk smilende plastikdukker i det lille, røvsyge kældermuseum på Borups Allé, at jeg begyndte at hade kvinder. Jeg var ni år og forstod ikke noget om kønskonstruktioner, og at det i virkeligheden var samfundets syn på kvinder, jeg hadede, så jeg begyndte bare at hade alt det, der i min verden var kvindeligt. Alt det, jeg ikke kunne eller ville være, men blev påtvunget at være alligevel. Kvindeligheden var en begrænsning af mine muligheder som menneske, lidt ligesom at få at vide, man har en kronisk sygdom, man bare må lære at leve med.

	Igennem mine teenageår valgte jeg i høj grad kvindeligt selskab fra med begrundelsen, at kvinder var usjove, overmoralske, ubegavede og selvoptagede. Alle de grimme egenskaber, jeg følte var blevet tildelt mig gennem mit køn, kunne jeg kun rense mig fra ved at pege væk fra mig selv og sige, at det er dem, de der piger derovre, der er sådan. Ikke mig, for jeg kan jo se det. At jeg var en undtagelse, tænkte jeg, var fordi, jeg ikke var ’en rigtig pige’. Jeg tænkte ikke, det kunne være et resultat af, at ’rigtige piger’ slet ikke fandtes.

	I lang tid var feminisme ikke noget, jeg kunne identificere mig med. Jeg er vokset op i en tid, hvor ’feminist’ havde en grim, alvorlig, selvretfærdig bismag. Jeg oplevede feminisme som forbundet med alt det, jeg tog afstand fra i den kvindelige identitet: det kontrollerede og usjove. Det modsatte af eventyret. Kvinden som den moralske pegefinger, der sidder og keder sig indenfor, indtil manden kommer hjem fra frihed og livsglæde, hvorpå hun skælder ham ud for alt det uansvarlige sjov, han havde. Sådan så en feminist ud i min verden, og det var lige præcis sådan, jeg ikke ville være.

	Jeg oplevede, at feminismen, ligesom kvindeligheden, kun tilbød mig en fastlåst identitet, jeg ikke kunne være med på, og derfor tog jeg afstand fra den. Den tilbød mig i højere grad et sæt regler, der skulle følges for at være ’en rigtig kvinde’ end den tilbød mig frihed til at være mig selv; især i forhold til, hvordan jeg forvaltede min seksualitet.

	I mine teenageår kom jeg nemlig også til for første gang at nyde en egenskab ved mit medførte køn: min seksualitet. Jeg oplevede en stor eventyrlyst og udlængsel. Jeg var en af de der kåde teenagepiger iført konsekvent lav brystudskæring. Med total mangel på æstetisk sans bar jeg min nyligt udvoksede kønslighed som et adelsmærke. Jeg følte mig magtfuld.

	Men de erklæret feministiske voksne anerkendte ikke min oplevelse af min liderlighed og attråværdighed som noget positivt. De bad mig hele tiden om at tage noget mere tøj på. De fortalte mig, at det var farligt. At jeg skulle passe på mig selv, fordi jeg var pige. At mine bryster ikke var en styrke, men en byrde. Selv når jeg altså oplevede mit køn som en magtfaktor, blev jeg irettesat til at forstå det som en svaghed.

	Derfor forstår jeg på en måde godt, hvor noget af den antifeministiske strømning i tiden kommer fra. Jeg havde selv en stærk antipati, indtil jeg indså, at hvis jeg ikke kunne være kvinde på den måde, det var muligt at være, måtte min mission være at gøre det muligt at være kvinde på en anden måde.

	Vi har stadig brug for en kønskamp, men den kamp har brug for jævnlige generationsopgør for ikke at gro fast i det, den forestiller sig at bekæmpe. Feminisme kan hurtigt blive en kamp om at definere de kvindelige værdier frem for at sætte dem fri. Nu hvor Kvinfo langt om længe har fået en ny direktør, kan det passende også markere et generationsskifte. Der er brug for nye stemmer, og der er brug for, at anderledeshed omfavnes og diskuteres i stedet for at lukkes ude. Ellers ender vi med en død feminisme, som ikke når de unge, der har brug for den.

	Vi skal aktivt fortælle vores egen ’kvindelighed’ i stedet for at tro på alt det, de voksne fortalte os.

Eini Carina Grønvold (@EiniCarina) er manuskriptforfatter. 
",37.0,16. januar 2014,"	Igennem mine teenageår valgte jeg i høj grad kvindeligt selskab fra med begrundelsen, at kvinder var usjove, overmoralske, ubegavede og selvoptagede. Alle de grimme egenskaber, jeg følte var blevet tildelt mig gennem mit køn, kunne jeg kun rense mig fra ved at pege væk fra mig selv og sige, at det er dem, de der piger derovre, der er sådan. Ikke mig, for jeg kan jo se det. At jeg var en undtagelse, tænkte jeg, var fordi, jeg ikke var ’en rigtig pige’. Jeg tænkte ikke, det kunne være et resultat af, at ’rigtige piger’ slet ikke fandtes."
6207,/debat/2013/11/fremmed-folk-fjendeland,Fremmed folk i fjendeland,Bjarne Kim Pedersen," 
	fremme' folk i fjendeland

	.....

	de vil ik' ha sigøjner her

	eller den slags kanakker

	og betjenten

	han puster sig op'

	Sidst jeg hørte Allan Olsens fine tekst, var da vi holdt i kø på den tyske motorvej på vej hjem fra den tyske vinhøst ved Rhinen. En uge hvor vi på de stejle vinmarker gik mellem polske og rumænske vinplukkere.

	Den har et spiddende glimt i øjet, hvor nyhederne ellers fyldt med noget, som ligner hate speech mod romaer eller sigøjnere (og andre som hovedsageligt kommer østfra).

	I sidste måned var breaking news, at en blond pige var fundet og fjernet fra en sigøjnerlejr i Grækenland. I nogle artikler kunne vi læse, at hun garanteret var bortført, fordi hun ikke talte roma-sproget. Måske var hun så skræmt over at være fjernet af det græske politi og anbragt, at hun ikke ville tale. Hun viste sig at være givet til familien af en roma-kvinde i Bulgarien.

	Ved siden af mit skrivearbejde underviser jeg på en produktionshøjskole. Her fik jeg på et tidspunkt en ung rumænsk fyr, han var vokset op på et børnehjem. Da han blev 18 skulle han arbejde og fik arbejde som opvasker på en roma-restaurant.

	Han sagde selv, at han ikke var roma. Men hans søster levede i en roma-bebyggelse i Rumænien.

	Hans danske 'plejefamilie', som havde støttet ham siden de efter murens fald så de forfærdelige billeder fra rumænske børnehjem, tog ham med til Danmark. De havde af et stort hjerte støttet ham, hver gang de var i Rumænien, han fortalte også om sin første 'danske jul'. Og da han skulle tilbage, græd han hver eneste nat alene i sin seng.

	Han så selv en fornuftig fremtid i Danmark. Som EU-borger kunne han godt på Produktionshøjskolen i en tidsbegrænset periode. Derefter skulle han enten i arbejde/uddannelse eller  tilbage til Rumænien.

	I dag har han fast arbejde i Danmark til en aftalt løn. Han er tilfreds med sin løn, har sin egen lejlighed og har, efter hvad han selv siger, en god tilværelse, selv om han synes, det er ærgerligt at betale skat.

	Grænseløs mobning

	Ved siden af den egentlige undervisning skulle jeg hjælpe ham med at forholde sig til den danske racisme. Regulær mobning.

	Når han sagde, at han gerne ville ud og have et rengøringsjob, grinede de andre elever på produktionshøjskolen og drillede ham, fordi han gad sådan et lortejob.

	De andre elever behandlede ham, som om han var udviklingshæmmet. Han havde store huller i sin viden, men det var af en total understimulering.

	Han spurgte engang, hvordan jeg gjorde, når jeg fandt på mine historier. Jeg forsøgte at forklare, at det var lidt lige som, da han var barn og legede. Når han lå med trægeværet eller pinden, som var gevær, så var han en lille soldat inde i tankerne.

	På samme måde, når jeg skriver, så er jeg personen inde i tankerne osv...

	Han kiggede på mig og sagde:

	»Vi måtte ikke lege på børnehjemmet, vi fik skæld ud og slag, hvis vi ikke var stille.«

	Jeg blev lidt stille, hvad siger man  til et barn, som er blevet berøvet legen.

	En dag viste han mig en artikel fra Politiken, ‘Politiet: Rumænere er top-kriminelle‘.

	»De åbne grænser gør, at vi bliver overrendt af østeuropæere. Det er et kæmpe problem. De begår bankrøverier, hjemmerøverier, grove tyverier, tiggeri, butikstyverier - alt« lød det fra drabschef i Københavns Politi, Ove Dahl.

	»Jeg har aldrig stjålet. Jeg har aldrig røvet nogen. Jeg har aldrig tigget. Jeg kom til Danmark og arbejdede på hotellet med at gøre rent. Jeg skulle betale skat, selv om jeg ikke havde lyst, det sagde min danske mor, at man gjorde her i landet. De andre driller mig med, at jeg er rumæner, og rumænere er kriminelle,« sagde han efterfølgende til mig.

	En anden dag kom han med nogle link til noget på nettet. 'Romani mortji in italia'.

	Det viste sig at være et forfærdeligt klip fra Milano, hvor 4 romaer var omkommet i en lejlighed. Vi sad i flere timer og fandt materiale, som han oversatte fra rumænsk til mig.

	Der boede flere romaer i en lejlighed, og de var blevet forgiftet af kulilte.

	»Er de døde?,« spurgte han.

	Jeg googleoversatte en italiensk side

	»Ja, de fire romaer er døde, men der var mindst én kvinde fra lejligheden som overlevede.«

	Store tårer løb over hans kinder.

	»De fire romaer var mine venner. Hjemme fra Rumænien. Jeg kendte dem så godt. Og nu er de døde.«

	Jeg havde ellers hørt, at han ikke kunne læse, men de her rumænske artikler læste han først op, og bagefter oversatte han. Jeg tog en googleoversættelse for at lave en slags kontrol.

	»Tror du ikke på mig, fordi jeg er roma?«

	Av, den sved. Men jeg forklarede, at forstanderen var i tvivl om, at han kunne læse. Og jeg lige ville kontrollere.

	Han klappede mig på skulderen.

	»Du er god nok.«

	Hadtale

	Det blev aldrig en sag, men nogle danske drenge overfaldt ham. De havde bare ikke taget højde for hvor god han var til slåskamp. Hvis man har overlevet 18 år på det rumænsk børnehjem, kan man godt forsvare sig selv.

	Bagefter brugte vi tid på ordet psykopat. Det blev han kaldt af de gode danske drenge, som havde angrebet ham og fået tæsk.

	Det var undervisningen af denne unge roma, der gav mig inspirationen til at skrive 'Sigøjner Dan'. Han har læst bogen og er glad for den, men som han sagde:

	»Du måtte gerne have skrevet mere om min historie, mine oplevelser. Du har skrevet om, hvordan det føles at være fremmed i Danmark. Men hele min historie er det jo ikke.«

	For nogle måneder siden mødte jeg en rumænsk Hus Forbi-sælger i Otterup. Jeg købte et blad og spurgte, hvorfor han stod der. Han var kommet til Danmark for at arbejde, ikke nok arbejde. Arbejde på festival, et eller andet dæmrede med roma-flaskesamlerne på Roskilde.

	Han spurgte mig, hvordan han kunne få sin kone og barn til Danmark.

	Jeg svarede ham, som sandt er, at først skulle han nok have et fast arbejde og noget at bo i. Hvis du har et arbejde, som I kan leve af, kan hun godt komme.

	Han gav mig hånden og takkede med ordene:

	»Du er en god mand.«

	Lidt senere mødte jeg en af mine gamle elever inde i Kvickly.

	»Kendte du ham sigøjneren?«

	»Nej.«

	»Hvorfor talte du så med ham?«

	»Fordi han stod der, og jeg var interesseret i, hvorfor han stod der?«

	»Hvad ville han?«

	»Jamen jeg snakkede med ham om at få job i Danmark. I stedet for at sælge Hus Forbi.«

	»De skal bare sendes hjem. De røver og stjæler. Hvorfor gider du spilde tiden på de sigøjner-tabere?«

	»De stjæler jo ikke alle sammen. Og hvis de kan forsørge sig selv, må de godt bo her. Du ved, jeg har jo også boet rundt omkring. I Grækenland boede jeg et par måneder sammen med illegale indvandrere. Med min kone og 3 børn.«

	»Turde du godt bo sammen med dem, de stjæler og ….«

	»Nej, de stjæler ikke mere end alle andre. De lånte værktøj af os.«

	»Det er faktisk godt at møde venlighed, når man er gæst i et andet land.«

	»Du har jo også haft lidt problemer med politiet ikk'?«

	»Jeg står jo også lige her og får en god snak med dig.»

	Had tale. Prøv lige at gennemsøge de danske aviser og se hvor ofte ordet roma eller sigøjner optræder i negativ kontekst, det bliver endnu værre hvis du søger på ordet østeuropæisk, aller værst bliver det, hvis du ser de netkommentarer etniske danskere lægger op.

	Og der er ikke langt fra had tale til had forbrydelse.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,20. november 2013,"	Han spurgte mig, hvordan han kunne få sin kone og barn til Danmark."
8132,/debat/2013/02/overhoert-london,Overhørt i London,Mette Rodgers," Huhne og konen
En løgn, der startede med, at den tidligere liberale energiminister Chris Huhne for 10 år siden bad sin kone, økonom Vicky Pryce, tage et klip i sit kørekort for en fartovertrædelse, han selv havde begået, har nu kostet ham både karrieren og snart friheden. Forleden indrømmede han løgnen og erklærede han sig skyldig i at have forhindret retfærdigheden i at ske fyldest – en forbrydelse, hvor strafferammen går op til livstid. Pryce risikerer at blive fængslet for samme lovovertrædelse. Det var ikke meningen, da hun besluttede at lække forbrydelsen til pressen, efter Huhne forlod hende for sin presserådgiver efter 26 års ægteskab. Hun ville bare »knalde ham« og ødelægge hans karriere, som en af hendes e-mails til The Sunday Times afslører. Ingen af dem kan dog hentesympati i befolkningen.
»’Vær sød, Chris Huhne har mistet sin familie’, hører jeg dig hyle. Hvad så? Han mistede sin familie, fordi han bollede sin sekretær bag sin kones ryg … Tilmed har han i 10 år løjet om noget, han vidste, han var skyldig i. Du ville gøre ret i at gemme din sympati til nogen, der fortjener den,« skriver en kvindelig læser i The Independent.
Enkelte har »ondt af konen«, men generelt er linjen: »Heldigvis har både han og hans ekskone leveret mere end reb nok til deres egen henrettelse,« som A.E. Miller skriver i samme avis.
Diary of a Wimpy Brit
»Jeg troede, at skoleturen ville blive aflyst, men de siger, at de regner med at tage af sted,« siger en oprørt mor i skolegården, der er nogenlunde dækket af et tyndt lag sne.
»Det er jo glat. Børnene kan falde. De skal jo gå helt hen til busstoppestedet. Og mange af dem har sikkert ikke engang ordentlig fodtøj på!«
Så gik Storbritannien i stå igen – en årlig begivenhed, når der falder et par snefnug i landet. Alene i London lukkede flere end 500 skoler. British Airways aflyste 60 fly. Undergrund og tog var plaget af forsinkelser.Ikke alle briter var imponerede over landets kriseberedskab og moral.
»Ekstremt vejr? Det her sker hver vinter. Dette land er en joke, når det lukker lufthavne, så snart der kommer et drys sne,« skriver en læser i The Daily Mail.
Læseren Bobs er helt enig: »Min datter bor udenfor Stockholm. En meter sne havde samlet sig op ad hendes fordør i går morges, men børnene går stadig i skole. Som åbnede til tiden. Vi ved ingenting om vintervejr.«
Scotty fra Cambridge skyder på, at han kan »få hele England til at gå i stå ved at tabe en pose flormelis på M25 (motorvejen, red.).«
Kates graviditet – uge 15
»Første billeder af maven« lyder overskriften på forsiden af ugebladet Hello, der henviser til før og efter-billeder af hendes kongelige højhed Kate Middleton.
»Bulen er hendes skuldre – se, hun er mere foroverbøjet på billede to,« vurderer én af fire veninder, der drikker kaffe ved et cafébord, mens de studerer bladet.
»Man kan da slet ikke se nogen bule,« siger veninde 2.Magasinet åbnes og åbenbarer flere billeder af Kate.
»Skulle det være en bule?« siger veninde 2 med et fnis over en minimal bue på Kates mave.
»Hun har nok bare spist morgenmad den dag,« siger veninde 3.
»Hun er altså alt for tynd. Hun var meget pænere på billederne fra universitetstiden,« mener veninde 2.
»Jeg synes nu, hun er smuk,« siger veninde 3.
»Jaaaa,« siger alle.
Savile og de andre rødder
»Jeg kom til landet for 12 år siden, og alle syntes bare, han var helt fantastisk. Jeg kunne ikke forstå det, for jeg syntes bare, han lignede en gusten, gammel mand,« siger en midaldrende kvinde til sin veninde i en café.
»Ja, jeg ved godt, det var en anden tid, men hvordan kunne nogen overhovedet finde ham attraktiv med det hår,« svarer veninden.
Diskussionen om den tidligere højtelskede, nu dybt forhadte BBC-entertainer Jimmy Saviles overgreb på børn fortsætter, i takt med at yderligere arrestationer bliver foretaget i beslægtede sager. Senest er en 66-årig og en 70-årig mand blevet arresteret, mistænkt for overgreb på børn på et børnehjem. Politiet har, siden skandalen startede, fået 139 henvendelser fra offentligheden om overgreb, som ikke er relateret til Savile, men begået i nogenlunde samme periode.
»Jeg har hørt, at 800 børn er stået frem og har fået hjælp på grund af sagen. Det er altid noget,« mener veninden.
 
På denne plads giver Informations faste korrespondenter hver fredag et indblik i den folkelige debat i de lande, hvor de befinder sig. Hvad taler man om hos barberen i Rom? I Londons undergrund? På cafeen i New York? I elevatoren i skyskraberen i Beijing?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,8. februar 2013,"»Jeg kom til landet for 12 år siden, og alle syntes bare, han var helt fantastisk. Jeg kunne ikke forstå det, for jeg syntes bare, han lignede en gusten, gammel mand,« siger en midaldrende kvinde til sin veninde i en café."
10814,/debat/2012/01/trekantsregeringer-overlever,Trekantsregeringer  overlever ikke,Asger Baunsbak-Jensen," Ingen trepartiregering har overlevet et valg. Den kendsgerning er baggrundstæppe for den nuværende regering. En kedelig statistik som Helle Thorning-Schmidt, Margrethe Vestager og Villy Søvndal bør sætte sig ned og tænke grundigt over, hvis de vil bevare magten efter næste valg.
Men hvorfor kommer trekantregeringer altid i uføre?
Lad mig besvare det spørgsmål ved at se tilbage på de få gange, en regering har været sammensat af tre partier.
I 1957 fik vi trekantregeringen mellem socialdemokrater, radikale og Retsforbundet. Der var tale om en flertalsregering, men den holdt kun i tre år, hvorefter det svageste led, Retsforbundet, tabte alle sine mandater. Derefter fortsatte en S-R-regering med det mindste flertal på 89, og den holdt hele fireårsperioden.
En fuldstændig anderledes regering var den i 1968, sammensat af Radikale Venstre, Venstre og Konservative.
Hilmar Baunsgaard fik som radikal leder sit partis rekordvalg med 27 mandater. Han blev hjulpet stærkt på vej af den kendsgerning, at flertallet af S og SF i 1966 ikke kunne fungere sammen. SF magtede det ikke og sprængtes i 1967, da VS, forløberen for Enhedslisten, blev dannet af en række udbrydere fra partiet.
Hilmar Baunsgaard-regeringen sad dog kun til 1971, hvor den satte 10 mandater over styr, og Jens Otto Krag igen blev statsminister.
Herefter blev dansk politik forvandlet. De desillusionerede vælgere sparkede Glistrup ind, da Fremskridtspartiet fik 28 mandater i 1973. Desperationen havde sat sig i folket.
Tredje gang, vi møder en trekantregering, er i 1988, hvor den såkaldte KVR-regering tog over. Den sad kun to år, og de radikale indkasserede det dårligste valgresultat i partiets historie.
Trekantsregeringen kom først tilbage i 1994-96. Her var det Centrumdemokraterne i regering med Socialdemokraterne og Radikale Venstre. CD endte med at træde ud af denne mindretalsregering i 1996, uden at det førte til valg, og S-R fortsatte alene til 2001.
De røde er rystede
Nu har vi så en ny trekantregering — i vinterstormenes tid. Den kan ikke som de to regeringer i 1957-60 og 1968-71 mønstre et flertal, men andre paralleller er til at få øje på.
I den førstnævnte regering måtte Retsforbundet gå med til så mange kompromisser, at partiet totalt mistede fodfæste hos vælgerne ved det følgende valg. I dag er det SF, der må frygte for en lignende skæbne.
Den nuværende regering skal have repareret en flænge i skroget inden næste valg — og der er tale om en dyb en af slagsen. S og SF førte sig i månederne før folketingsvalget frem med et fælles program og højrøstet tale om, at intet i det kunne ændres en tøddel, hvis de kom i regering. Problemet var, at deres chance for at få flertallet hjem var stort set ikke eksisterende. Der var tale om en voldsom tonedøvhed over hele den årelange fremfærd.
Det er det, de to partier betaler prisen for. Tilråb om løftebrud lyder over alt, hvor de kommer frem.
De to partier tabte valget, mens de radikale stormede frem sammen med Enhedslisten. Resultatet rakte som bekendt kun til en S-R-SF-mindretalsregering.
I 1957 havde man retstatsfolkene inden for regeringen, og dermed kunne man mønstre et flertal. Nu har man SF inden for regeringsrammen, men intet flertal. Uden for står Enhedslisten med flammesværd og nødvendige flertalsmandater.
Det svageste led
Ingen regering er stærkere end dens svageste led. Og det svage led hedder i denne sammenhæng SF.
Villy Søvndal har begået sit livs fejltagelse ved at tvinge sig igennem som udenrigsminister. Han skulle have valgt en ministerpost, der holdt ham hjemme, og som kunne give ham tid til det for hans parti livsvigtige arbejde med at formidle regeringens kompromisser over for sine vælgere, der i 52 år har været vant til oppositionens frie rolle med skarpe, gratis markeringer.
Sagen for SF er meget alvorlig, for den er først og fremmest politisk.
Det er socialismen, der skal bestå sin prøve i en regering, der ikke er socialistisk. Og det midt i en tid, hvor kapitalismen mere end nogensinde har brug for et socialistisk alternativ.
Akilleshælen Bruxelles
SF står også over for meget vanskelige afgørelser i forhold til hvad partiet skal mene om udviklingen i et EU, der er spaltet som aldrig før i hele Unionens historie. SF’s kvaler bliver ikke mindre af, at regeringsparternes spidser meget vel kan komme til at høste stjerner på Danmarks EU-formandskab.
Statsminister Helle Thorning-Schmidt vil vise sig helbefaren til opgaven med formandsskabet det næste halve år. Hun er gjort af det stof, man skaber udenrigsministre af. Med sin erfaring fra EU-Parlamentet, sin uddannelse og sit familieskab med det britiske Labour vil hun løfte sig med en autoritet, hun næppe kommer til at erobre i dansk indenrigspolitik.
Samtidig vil den radikale leder, Margrethe Vestager, som tidligere minister og med indsigt i økonomi også hævde sig under EU-formandskabet.
SF vil blive klemt. Partiets vælgere er EU-kritiske, engang var de ligefrem EF-modstandere. Og er de utilfredse, er der Enhedslistens fold at ty til.
Enhedslisten er den største trussel for regeringen. Her er socialismen den rene vare, og partiets nye store folketingsgruppe repræsenterer alle kommunistiske og socialistiske grupperinger.
Hvor langt kan Enhedslisten støtte regeringen? Svaret på det afgør SF’s skæbne som regeringsparti.
En SR-regering bliver ikke svækket af, at SF en dag må vælge at træde ud af regeringen, ligesom CD gjorde det i 1996. Faktisk kan den blive stærkere af det.
Kommer finanskrisen til at udvikle sig til en endnu større krise i europæisk økonomi, vil de europæisk orienterede Helle Thorning-Schmidt og Margrethe Vestager være nødt til at etablere det brede samarbejde i Folketinget, som er de radikales mål.
Socialdemokrater har intet valg. Vælger de ikke de radikale, er regeringens dage talte. SF lever livet farligt.
 
Asger Baunsbak-Jensen er præst og forfatter




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",4.0,3. januar 2012,"Sagen for SF er meget alvorlig, for den er først og fremmest politisk."
10244,/debat/2012/03/borgen-dagdroemte-lars-loekke-rasmussen,Borgen: Jeg dagdrømte om Lars Løkke Rasmussen,Amalie Kestler," En årle morgenstund i denne uge lå den der. En personlig hilsen fra en forhenværende statsminister, der få timer tidligere havde siddet (måske i sit køkken?) med sine (måske buttede?) tommelfingre og opdateret sin Facebookprofil:
»Rart med en kop kaffe, en stak gamle aviser og to glade hunde, når man kommer hjem til et sovende hus efter en lang arbejdsdag, der sluttede kl. 23.00 på Fyn. I morgen (nå nej, senere i dag ...) står den på møder på Christiansborg og en sviptur til Aarhus, hvor jeg skal tale for Business Club Aarhus. Mvh – og sov godt! Lars Løkke Rasmussen«.
Jeg er nødt til at sige, at jeg er VILD med Lars Løkke Rasmussens afslutninger på Facebook: »Mvh«.
Siden jeg opdagede dem i begyndelsen af marts, har jeg frydet mig over dem adskillige gange. Det er en lille smule … ja, lad os bare sige kejtet at runde sine statusopdateringer af med ’mvh’ på et medie, der lever af direkte og mundret kommunikation. Men det skider Venstres formand på. Han afslutter alle sine statusopdateringer sådan.
»Mvh Lars Løkke Rasmussen« minder mig om, at selv om det hele går utrolig hurtigt på world wide web og i livet, så er der nogen danskere, som ikke lader sig hundse ud i nye smarte samtaleformer.
Løkke ignorerer perlebyggen og går direkte til tarteletterne, i det omfang vi altså tror på, at han selv skriver sine opdateringer – og det må han (vel?) have gjort med hundeopdateringen.
Spørgsmålet er, om det virker? Det er let at afgøre. For mens vælgerne stemmer med fødderne, stemmer facebookerne med hænderne; antal likes eller ’synes godt om’ siger noget om, hvorvidt man rammer Facebook-dybet.
Der var over 1.400 mennesker, der inden for 14 timer ’syntes godt om’ Lars Løkke Rasmussens opdatering om hunde og aviser. Til sammenligning fik opdateringen om Venstres foreningstræf i Vejle (med 380 tillidsfolk, og hvor der i øvrigt var både »god stemning« og »højt humør« og »stor kampgejst«) kun 682 ’synes godt om’er’ … på fire en halv dag.
Der er altså andre, der forestiller sig Løkke i køkkenet, når han skriver om sine hunde.
For nylig fik jeg selv et rekordstort antal likes efter følgende opdatering:
»Lige tjekket ind på hotel i Aalborg. ’Amalies Verden’ bliver nævnt ... Receptionisten stirrer på sin computer og siger: ’Du er i det hele taget ret uheldig med begge dine navne. Sådan tv-reality-mæssigt ...’« (undskyld til den del af læserne, der hverken er på Facebook eller ved hvem Amalie Szigethy eller Linse Kessler er). Der var på ingen tid over 100 mennesker, der ’syntes godt om’ dén opdatering. Jeg følte mig sjov (selv om det i virkeligheden var receptionisten, der havde været det). Alt var godt.
Men da jeg med stor entusiasme fortalte mine Facebookvenner nogle dage senere, at jeg skulle til Wivex-aften med lokale mikrofonsangerinder i Brendelev Forsamlingshus, var det som at råbe i Fru Fernando Møhges høreapparat. Stort set ingen reaktion. Senere har flere sagt, at det var, fordi de tvivlede på, jeg mente det alvorligt. Det gjorde jeg bestemt – men det er en anden historie!
Pointen er, at selv om man er personlig, er det ikke sikkert, man er troværdig. Det er sværere, end man skulle tro, især for politikere.
Nu ved jeg f.eks. godt, at håndbold er noget, vi alle går enormt meget op i. Det var således ikke i småtingsafdelingen med jubelscener på Facebook, da håndboldherrerne for nylig vandt EM. Jeg nærer ikke anstrøg af tvivl om de folkevalgtes genuine interesse for drengene i rødt og hvidt. Men at stort set samtlige politikere, jeg følger på Facebook, kunne heppe, som var de vokset op sammen i Skjern Bank Arena, kom alligevel bag på mig.
Politikere kan også komme til at taste over sig. Måske var det dét, Emilie Turunen fra SF gjorde tidligere på ugen, da hun skrev om næstformandskampen i SF, at »Meta Fuglsang må få styr på sine støtter« og dermed udstillede en kynisme, som de fleste plejer at gemme, til megafonerne er slukket.
Og måske skulle man bare nogle gange have ladet offentligheden forblive uindviet. Personligt kunne jeg leve uden at vide, at Søren Pind »lyttede til Kong Frederik IX’s honnørmarch på Spotify«. Og så alligevel.
Mvh – og god dag! – Amalie Kestler.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",4.0,31. marts 2012,"Der er altså andre, der forestiller sig Løkke i køkkenet, når han skriver om sine hunde."
6626,/debat/2013/09/danske-topledere-millionerne-vaerd,De danske topledere er alle millionerne værd,Brian Esbensen," 
	I dansk erhvervsliv kan det tilsyneladende betale sig ikke at gøre det godt. Den seneste tid har budt på flere fyringer, og hver gang er det gyldne håndtryk større end det foregående. Ditlev Engel, Vestas: 18-25 millioner kroner eller Anders Eldrup, Dong: 14-17 millioner kroner for bare at nævne et par eksempler, og senest altså Danske Banks Eivind Kolding, der kan stikke 20-21 millioner kroner i baglommen sammen med fyresedlen.

	Dertil kommer, at lønstigningerne og bonusser på chefgangene er eksploderet de seneste år, samtidig med at lønudviklingen for almindelige lønmodtagere nærmest står stille, hvis de da ikke ligefrem bliver bedt om at gå ned i løn.

	En undersøgelse sidste år afslørede, at de danske topchefer har oplevet massiv lønfremgang, hvilket har øget uligheden markant. Så sent som i den forgange uge forsøgte man at presse flere tusind slagteriarbejdere hos Danish Crown til at gå ned i løn, selv om slagteriet skulle være en del af en koncern, der giver masser af overskud.

	Eivind Koldings exit i den forgange uge fik debatten til at blusse op igen – særlig i forhold til det gyldne håndtryk: »Han løber en kæmpe risiko og fortjener pengene«, eller »Det er alt for galt«, lyder de ret forudsigelige kommentarer. Sagen er bare, at selvfølgelig løber topcheferne ikke en større risiko end almindelige lønmodtagere. Alene det forhold, at danskere i højindkomstgrupperne ifølge tal fra Arbejdernes Erhvervsråd i gennemsnit lever cirka 10 år længere end samfundets lavindkomstgrupper, burde få folk, der fremfører det argument til at skamme sig.

	Men den modsatte lejr, hvor man pr. automatik kritiserer de stadig højere cheflønninger og de stadig større gyldne millionhåndtryk, lader det til, at man har overset, at det måske på en sær omvendt måde slet ikke er for galt. Måske topcheferne kan noget helt særligt? Måske de fortjener hver en krone?   

	Selvmodsigende logik

	Når der i disse år gøres kraftige indhug i f.eks. dagpenge- og kontanthjælpssystemet, sker det særligt med henvisning til ét bærende og altoverskyggende argument, som har vundet indpas langt ind i den danske centrum-venstrefløj: Forskellen mellem overførselsindkomsterne og lavtlønnede job er for lille, hvorfor systemet må ’reformeres’, så man får et større incitament til at arbejde.

	Udover at være højrefløjens mantra er det en pointe, som nu fremføres af selv Socialdemokraternes partileder, Helle Thorning-Schmidt, og flere SF-ministre.

	Det skaber den bedste dynamik på arbejdsmarkedet. Formuleret mere direkte er tankegangen altså, at usikkerhed og økonomisk tab ved ledighed motiverer den almindelige lønmodtager til at finde et job og yde en optimal indsats, når de har et.

	Men hvis den antagelse er korrekt, må den vel gælde på alle niveauer på det danske arbejdsmarked?

	Her bliver det interessant, for på chefgangene gælder ikke bare en anden logik, men den stik modsatte: Sikkerhed og gevinst ved ledighed motiverer (tilsyneladende?) toplederne.

	Jo værre du er til dit job, des større er chancen for, at du bliver fyret, og des større er chancen således for, at du får en masse millioner udbetalt.

	Når man leger med tanken på dette niveau, kan de fleste godt se, at incitamentsargumentet nærmest er komisk. Selvfølgelig gør man sig ikke umage for at kvaje sig og blive fyret, selv om man bliver forgyldt økonomisk ved at forfølge den strategi. Så meget desto mere må det undre, at man kan slippe af sted med at overbevise flertallet om, at sådan forholder det sig altså for almindelige lønmodtagere. Hvis man ikke bliver presset økonomisk, vil man hellere ligge i en hængekøje – altså på nær, hvis man er dansk topchef.

	Aamund, elitens guldfugl

	Tilbage står, at chefer belønnes ved en fyring, hvor almindelige lønmodtagere straffes.

	Umiddelbart fremstår det som et paradoks, men det er det netop ikke: En moderne topchef skal i dag ikke blot lede en virksomhed, men sælge en økonomisk elites præferencer til offentligheden og politikere. Og den opgave har de stor succes med.

	Til og med 2008 kunne vi alle gå på vandet, men siden da har et krak og en global økonomisk krise ændret på meget.

	Mange forventede et opgør med den finansielle sektors grådighed og ubæredygtige natur. Nu er vi i krisens sjette år, og opgøret er stadig ikke kommet. Bankerne og de store virksomheder fungerer stadig på vilkår, der er alt for langt fra politisk og demokratisk kontrol.

	I en dansk kontekst er Asger Aamund er godt eksempel på en mand, der kan sælge elitens fortælling. Hans evner som traditionel erhvervsmand er tvivlsomme, men få kan som ham sælge fortællingen om, at problemerne skyldes for høje sociale ydelser og individets manglende motivation frem for uansvarlighed og grådighed højere oppe i systemet.  Aamund fremstår jo nærmest lun og sympatisk, når han udpeger velfærdsstaten og ikke den økonomiske elite, han repræsenter, som problemet. I den aktuelle sammenhæng – Danske Banks fyring af Kolding og de mange millioner i afskedsgave – har Aamund også været ude og forsvare praksis med henvisning til den store ’risiko’, man tager som topleder.

	Det er noget uklart, hvad det er for en risiko, Asger Aamund henviser til. Men det betyder ikke så meget, for vi hopper uden kritiske spørgsmål på fortællingen. Så selv om det kniber lidt for Aamund at tjene penge på sine egne forretninger, er han i den grad stadig en guldfugl for dansk erhvervsliv.

	Løn som fortjent

	Det er med andre ord utroligt godt gået, at man efter at have kørt verdensøkonomien ud i en historisk krise, ikke blot kan holde grundlæggende ændringer fra døren, men endda får under- og middelklassen til at holde for. I den forgangene uge udkom Rangvid-udvalgets rapport – og den er ikke begået af en venstreorienteret studiegruppe, men af nationens fremmeste og til tider ret reaktionære økonomer. Her slår man bl.a. fast, at finanskrisen har kostet Danmark mindst 400.000.000.000 kroner. Ligesom vi i en periode var i overhængende fare for en reel statsbankerot. Det skyldes alt sammen en sektor og et økonomisk system, hvor mange yder og få nyder.

	Det er muligt, at Aamund har delvis ret, når han henviser til de store risici, som erhvervslederne løber – han glemmer bare at tilføje, at når det går galt, sender de regningen videre.

	Når man har kunnet få fællesskabet til at betale i form af gunstige bankpakker og tilmed har fået gennemtrumfet ’nødvendige’ skattelettelser og afgiftsnedsættelser til sig selv og vennerne, hvad betyder så sølle 20 millioner kroner i et gyldent håndtryk?

	Men man kan naturligvis ikke bebrejde disse topchefer. De arbejder ikke med velgørenhed, men skal udelukkende tænke på virksomhedens økonomi, og de gør det vanvittigt godt.

	Det, der i 2008/2009 fremstod som en tvingende nødvendighed – det økonomiske system burde forandres grundlæggende og underlægges mere politisk kontrol – har disse topledere dygtigt afværget. Nu kan festen så fortsætte, som om intet var hændt.

	Hvis det ikke var, fordi mange af de mest forgyldte danske topchefer allerede sad i banken, ville de grine hele vejen hen til den. Ingen kan være i tvivl om, at de fortjener hver en krone.

Brian Esbensen er cand.scient.soc. og politisk kommentator med speciale i udviklingspolitik og internationale politiske forhold




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",111.0,21. september 2013,"	I dansk erhvervsliv kan det tilsyneladende betale sig ikke at gøre det godt. Den seneste tid har budt på flere fyringer, og hver gang er det gyldne håndtryk større end det foregående. Ditlev Engel, Vestas: 18-25 millioner kroner eller Anders Eldrup, Dong: 14-17 millioner kroner for bare at nævne et par eksempler, og senest altså Danske Banks Eivind Kolding, der kan stikke 20-21 millioner kroner i baglommen sammen med fyresedlen."
4253,/debat/2014/09/alternativet-overhovedet-alternativ,Er Alternativet overhovedet et alternativ ...,Ejvind Larsen," Det gåt squ godt, hr. Elbæks lille guldur: Ædel kappestrid mellem de ’Røde Lejesvende’ fra Enhedslisten og Alternativets ’Grønne Legetanter’ – så er den ged barberet. Og så kan vi så få ro for dem, der tvivler på, at kaospiloterne har andet at byde på end varm luft og tomme løfter til dem, der græmmer sig ved udsigten til en ny dekade med VKO ved statens ror og Margrethe Vestagers halekuperede hvalpekuld på slæbetov i redningsbåden ... Gå ikke glip af denne chance for at svinge træbenet i muntert lag, før det er uigenkaldeligt for sent.«
Sådan hedder det den 2. og 6. september i web-diskussionen med nu 286 kommentarer på Information om »EL versus Alternativet« http://www.information.dk/507311
Til en begyndelse kunne det vel være på tide at efterlyse den Holberg, som i dag rejste latterbrølet mod mediernes hærskarer af Rasmus Berg’er og Per Degn’er. Alle ’eksperterne’, der på skrift, digitaler, i højttalere og på skærme kloger sig på, hvordan politisk magt i samfund som det danske skal opnås eller fastholdes.
Sådan en forstå-sig-på’er Erasmus Montanus er man jo selv! Så er det sagt. Politisk kandestøber Berg eller Degn, fremstillet som ’analytiker’, ’valgforsker’, ’samfundskritiker’, ’iagttager’, ’offentlig kommentator’, altså: ekspert. I og på et hvilket som helst parti, det være sig rødt, blåt, grønt eller skotskternet, og hvordan det skal bære sig ad med at få eller fastholde magten. Hvad den så skal bruges til, noget rødt eller blåt eller grønt eller bare grumset, er for de ’objektive’, ’uvildige’, ’neutrale’, ’videnskabelige’ Berg’er og Degne ligegyldigt. For magten, det er sagen.
Ordglade læsere
Sådan kunne et Frie Ord for 14 dage siden: »EL versus Alternativet« da også læses.
Ganske vist var gennemgangen af henholdsvis det ene politiske parti og det andet, der gerne vil være det, for det meste overladt til en anden artikel desangående. Hentet fra netavisen Modkraft, skrevet af tidligere lektor i samfundsfag Erik Christensen.
Når jeg alligevel ikke uforbeholdent udsætter Christensen og dermed først og sidst ansvarlige mig selv for holbergsk spot og spe, er det, fordi hverken lektoren eller klummisten foregav ’objektivitet’, ’uvildighed’, ’neutralitet’ eller ’videnskabelighed’ for deres skøn. Lidenskabelighed derimod – var og er vedkendt og sagen for skønnene. Men selvfølgelig til prøvelse i forhold til den virkelighed, de lidenskabelige skøn henviser til og begrundes af.
Og lidenskabeligt blev det på information.dk i web-debat-’tråden’ som fulgte efter artiklen. Strakt over næsten 14 dage med foreløbig 286 bidrag.
Tak skæbne.
Splittelse på venstrefløjen
Og læsere og debattører. Præget af saglighed og lidelser, humor og raseri. Umuligt at yde næsten 300 røde, blå, grønne, skotskternede, grumsede, glasklare lidenskabeligheder retfærdighed.
Alligevel kunne man måske sammenfatte en del af passionen til spørgsmålene:
Skal Enhedslisten opfatte Alternativet som en ny samarbejdspartner eller som et splittelsesparti på venstrefløjen?
Og hvor bliver Alternativets kritik af kapitalismen og en plan for dens afskaffelse dog af?
Eller har Alternativet tværtimod ret i at lade medlemmerne – frisk fra fad, med eller uden hr. Karl Marx og andre koryfæhoveder – foreslå og om muligt allerede nu i praksis udfolde de fornødne økonomiske politikker?
Er både EL og A i overensstemmelse med naturvidenskabens påvisninger af Jordens elementære begrænsninger for materielt forbrug og opbrug? (Herunder, men langtfra alene, klodens kapaciteter for CO2-absorbering).
Jan Weis kommenterede på webben:
»For de af os, der kan prale med at tilhøre NOAH-generationen, er der intet nyt – de strukturelle begrænsninger er siden 1970’erne blevet mere manifeste – og mulighederne for forandring er teoretisk set stadig til stede – men er desværre blevet skubbet meget mere i baggrunden – hinsides det umiddelbart realisérbare under den nuværende samfundsordning … Udviklingen siden da – Fra folkestyre til markedsdemokrati – Fra velfærdsstat til konkurrencestat – har medført endnu større barrierer for den nødvendige omstilling til bæredygtighed …«
Tiltrængt forandring
En anden, Michael Kongstad Nielsen, bidrager med: Så »må Alternativet hilses meget velkommen. Det ser ud til at være en ny kraft, der kan inspirere til hårdt tiltrængt forandring i samfundet, og måske spille sammen med andre alternative kræfter, lige fra naturforeninger, over kollektive økosamfund og sparekasser, til EL, eller andre etablerede partiers frustrationssegment.«
En tredje læser, Claus Jensen til Bill Atkins:
»Du vil gerne være med trække Alternativets (potentielle) borgerlige vælgere ud af deres apati, og give dem analytiske redskaber, som er knap så primitive og vulgære. Alternativet vil gerne trække EL’s vælgere ud af deres antikverede røde suppedas, indsnævre deres synsfelt og fordumme dem lidt. Jeg håber på sæt og vis, at begge projekter mislykkes. :-) Den enighed, det fælles standpunkt, som Alternativet og EL forudsættes at have, er fabrikeret af C02-fyldt luft til marketingsbrug. EL leger med på eget ansvar.«
Bare for at give et par eksempler.
Fortsæt selv!




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",39.0,9. september 2014,"»Du vil gerne være med trække Alternativets (potentielle) borgerlige vælgere ud af deres apati, og give dem analytiske redskaber, som er knap så primitive og vulgære. Alternativet vil gerne trække EL’s vælgere ud af deres antikverede røde suppedas, indsnævre deres synsfelt og fordumme dem lidt. Jeg håber på sæt og vis, at begge projekter mislykkes. :-) Den enighed, det fælles standpunkt, som Alternativet og EL forudsættes at have, er fabrikeret af C02-fyldt luft til marketingsbrug. EL leger med på eget ansvar.«"
12349,/debat/2011/04/laeserbreve-2,Læserbreve,Informations Webredaktion," Akademikere på efterløn
Katrine Lester (S), andenviceborgmester, Frederiksberg
Efterlønsordningen er blevet uattraktiv for akademikere. Dermed er magtens støtte til ordningen også forsvundet. Magteliten i Danmark består nemlig af akademikere. Højtuddannede, vellønnede og oftest begavede mennesker, der fremmer egne interesser. Det interessante ved akademikerne er bare, at de forveksler deres egne interesser med samfundets.
Efterlønnen er ikke længere attraktiv for akademikere  deres pensionsopsparinger er blevet så gode, at de vil lide et stort økonomisk tab ved at gå på efterløn. Så nu lyder parolen, at samfundet ikke har råd til efterlønnen.
Akademikerne mener oven i købet, at det er solidarisk at afskaffe efterlønnen, fordi den er en slags generationstyveri. Egoistiske ældre snyder børnene for deres retmæssige skattekroner, så de selv kan mæske sig i et ufortjent tidligt otium.
Man ser det for sig: SOSU-assistenter, smede og slagteriarbejdere sniger sig ind på landets børneværelser og stjæler Katvig-tøjet, Brio-toget og de økologiske speltboller, så de kan spille golf og ride, mens børnene dybt forgældede lades tilbage i børneværelset.
Den sørgmodige konklusion må være, at hvis efterlønnen skal bevares, skal den gøres mere attraktiv for akademikerne. Ellers vil de  for samfundets skyld  sikre, at den bliver afskaffet, så der er råd til de topskattelettelser, der er så tvingende nødvendige for at give de stakkels akademikere incitament til at arbejde.
Studerende  giver den  gerne en skalle
Katrine Kaspersen, Aarhus
Vi har brug for flere hænder på fremtidens arbejdsmarked, og vi unge må lidt hurtigere derud  så langt er vi enige. Men det skal ske ved at investere massivt i uddannelse, så flere får en ungdomsuddannelse, og frafaldet sænkes. Det skal ske via bedre vejledning, så folk ikke vælger forkert. Og ikke mindst via mere undervisning og mindre hold på de videregående uddannelser. Der er da ikke noget at sige til, at man har svært ved at klare et studie, når man
bliver undervist ned til fire timer om ugen!
Regeringens vej er dog mindre logisk. De vil skære i SU'en, så flere unge må tage arbejde ved siden af og risikerer at blive endnu mere forsinkede eller må vente med at tage en ungdomsuddannelse til de som 18-årige kan flytte hjemmefra og få SU.
Regeringen vil sågar skære på efteruddannelse, selv om det drejer sig om at få opkvalificeret ikke mindst de ledige til fremtidens job.
Der er helt tydeligt to veje i dansk politik: sparevejen og arbejdsvejen. Uddannelse er fremtiden  også efter 2020. Hvis vi sikrer gode rammer og en SU, der er til at leve for, tror jeg i bund og grund gerne, de unge også vil give
den en skalle. Det er den mest fair løsning.
SF boykotter fortsat Israel
Finn Rudaizky, folketingskandidat (DF), medlem af Region Hovedstaden
SF har uden skrupler og med hadefuld retorik støttet Boykot Israel-initiativet, som også omfatter kulturel boykot.
Det er derfor en sang fra de varme lande, når SF's Astrid Krag siger, at SF ikke kan lide kulturel boykot af Israel.
Allerede for et år siden, oplyste Socialdemokraternes Henrik Sass Larsen, at man krævede, at SF droppede Boykot Israel-aktionen, for ellers kunne man ikke være i regering med partiet. Jeg og hundrede andre tilhørere var vidne til dette udsagn, der blev givet under et debatmøde om Mellemøsten. Der er åbenbart slet ingen grænser for SF's hykleri.
Danmark  kan ikke  hjælpe Libyen
Erik Boel, landsformand for Europabevægelsen
»EU er klar til at sende en styrke af sted med det samme. Det kan være et spørgsmål om få dage, hvor mange menneskeliv, der går tabt, hvis ikke man gør noget ...«
Flot lyder det, når udenrigsminister Lene Espersen (K) udtaler sig. Men pga. forsvarsforbeholdet kommer Danmark til at stå uden for en kommende EU-operation i Libyen.
En EU-mission vil ellers få et langt mere humanitært fokus end NATO's. Formålet vil være at sikre, at nødhjælpen kan komme frem. Man kan også forestille sig, at EU vil bidrage med fredsbevarende styrker i landet.
Hvis EU skal ind i Libyen, kommer Danmark til at stå i den besynderlige situation, at vi må trække vores soldater hjem, når NATO's kamphandlinger indstilles, og det fredsbevarende arbejde skal påbegyndes. Det vil få konsekvenser for Danmarks indflydelse.
Det er grotesk, at vi på den måde sætter os selv uden for indflydelse på en politik, vi selv har været med til at igangsætte. Derfor bør en ny dansk regering snarest sætte forsvarsforbeholdet til afstemning.
Ensidig  krigsdækning
Carsten Kofoed, København
I snart to måneder har borgerkrigen i Libyen nu raset. Men i modsætning til andre udenlandske tv-stationer i Libyen har DR og TV 2 ikke én eneste gang været i hovedstaden Tripoli for at høre, hvordan libyerne dér opfatter krigen og 'præcisionsbomberne'.
De danske udsendte opholder sig alene hos oprørerne i Benghazi, der har så lidt opbakning i Libyen, at NATO reelt fører krigen for dem.
Før Vestens bombardementer i marts skreg DR's Thomas Ubbesen sig hæs om »det forestående folkemord i Benghazi«. Men i de byer, som Gaddafis regeringshær har indtaget og senere tabt igen, er der ingen beviser på folkemord. Senest har FN da også betegnet folkemordsadvarslerne som »overdrevne«.
DR og TV 2's korrespondenter kan således ikke betragtes som almindelige journalister. De er oprørernes danske spindoktorer.
Med en så tendentiøs dækning forstår jeg til fulde, hvis DR og TV 2 nægtes journalistvisum til andre 'diktaturer'.
Udemokratisk glansbillede
Søren Blaabjerg, Hørning
Jo, kongehusets stylister har gjort det godt. Hvis man altså er til intetsigende glansbilleder.
Det ændrer dog intet ved, at hele dette royale cirkus repræsenterer en smagløshed af rang i et moderne samfund, der ellers gerne vil fremstå som demokratisk dydsmønster.
Libyen  et prestigespil
Steffen Hahnemann, Tønder
USA, Frankrig og England kræver, at Gaddafi går. Skulle Gaddafi driste sig til ikke at lystre, må NATO fortsætte kampen sammen med Libyens så godt som våbenløse civile befolkning, siger Obama, Sarkozy og Cameron.
Der står meget på spil. Først og fremmest USA, Frankrig og Englands prestige! Verdenssamfundets prestige på sæt og vis.
Tre af sikkerhedsrådets fem permanente medlemmer, som repræsenterer ikke mindre end en fyrretyvendedel af jordens befolkning, har talt!
Og ingen kender jo området så godt som de tre. Bortset fra Italien, som har et korporligt kendskab til Libyens civile befolkning.
Italiens stemme kan man høre i baggrunden. Budskabet er, at Libyens civile befolkning skal bevæbnes ... en åbenmundethed som de tre verdensmagter ikke bryder sig om, for så er den civile befolkning jo ikke længere civil! Hvad der sker i det dunkle, kan ingen have ondt af.
USA, Frankrig og England står skulder ved skulder med det libyske folk. De har sat hele deres prestige på spil. Så Gaddafi må gå.
DF handler,  R leger skjul
Martin Henriksen, MF (DF)
Københavns integrationsborgmester, Anna Mee Allerslev (R), spørger i et indlæg i Nørrebro, Nordvest Bladet (6. april), hvad Dansk Folkeparti vil på integrationsområdet.
For det første vil vi kalde tingene ved deres rette navn. Ghettoer og parallelsamfund forsvinder ikke, fordi vi lader som om, de ikke eksisterer. Det er netop det, R gør, når de påstår, at der ikke findes ghettoer i København. Det gør der, og i DF kalder vi en spade for en spade.
For det andet vil DF fastholde de dele af udlændingepolitikken, der siden 2001 har sikret en markant lavere indvandring, end det var tilfældet før 2001, hvor R var ved magten sammen med S. Den stramme indvandringspolitik medvirker til fornuftig integration af dem, som er her. Det har R og venstrefløjen ikke forstået.
For det tredje vil vi fastholde den politik, der har medført, at flere ikke-vestlige indvandrere og efterkommere er kommet i arbejde, ligesom der også i forhold til uddannelse er tendens til en positiv udvikling.
Vi vil også iværksætte nye initiativer, så flere på sigt kommer i gang. De indvandrere, der står uden for arbejdsmarked skal gennemgåes systematisk. Via danskuddannelse og andre uddannelsesinitiativer skal de ind på arbejdsmarkedet.
De kommuner, der beviseligt kan øge beskæftigelsesfrekvensen, skal belønnes. De, der ikke kan, skal sanktioneres.
Jeg er ikke tilhænger af parallelsamfund, og jeg agter at bekæmpe dem.
Jeg gør det gerne ved at fremhæve positive rollemodeller. Det ændrer bare ikke ved, at det negative også skal frem i lyset, så vi som samfund kan håndtere det. Sådan må det være i et oplyst samfund.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,16. april 2011,"For det andet vil DF fastholde de dele af udlændingepolitikken, der siden 2001 har sikret en markant lavere indvandring, end det var tilfældet før 2001, hvor R var ved magten sammen med S. Den stramme indvandringspolitik medvirker til fornuftig integration af dem, som er her. Det har R og venstrefløjen ikke forstået."
5161,/debat/2014/04/fastholder-illusionen-moensterbruddet-venter-lige-forude,"Vi fastholder illusionen om, at mønsterbruddet venter lige forude",Søs Bayer og Michael Flarup," 
	Socialdemokraternes slogan i 1960’erne var »Lige ret til lige uddannelse«. Ved at skabe lige muligheder for alle kunne den sociale mobilitet og den kulturelle identitet ændres – specielt for dem, der økonomisk og socialt ikke var begunstiget. Dette perspektiv var toneangivende for uddannelsespolitikken i Danmark i en lang periode – og blev fulgt op af forskellige økonomiske tiltag. Vores særlige SU-system stammer derfra. I en periode op gennem 1960’erne og 70’erne lykkedes det faktisk at forøge den sociale mobilitet – og give udsatte grupper en mere lysende fremtid. Den gang fungerede specielt folkeskolen som et springbræt for den sociale mobilitet – og de andre områder af uddannelsessystemet istemte og gjorde det samme.

	Men i dag er det faktisk sådan, at færre unge fra de lavere sociale lag fortsætter til højere studier. De brud, man tidligere opnåede, er væk. Danmark har ikke siden 1960’erne og 70’erne skabt vilkår for at bryde den negative sociale arv, og vi har en bundplacering, når det kommer til muligheden for mønsterbrud.

	Ikke desto mindre er den politiske tiltro til, hvad uddannelse og uddannelsespolitik kan udrette for social lighed næsten uden sidestykke i historien. Men som vi vil illustrere, er den på mange områder i modstrid med den. Og man må spørge sig selv, om det er et tilfælde, at fortællingen om kvalitet og højt afkast af uddannelserne bliver fortalt mere og mere intenst, mens uligheden faktisk stiger?

	Flere i uddannelse

	»Folkeskolen skal mindske betydningen af social baggrund i forhold til faglige resultater,« lyder det i den nye folkeskolelov. Citatet vidner med al tydelighed om de sidste mange årtiers fokus på at bryde den sociale arv, kombineret med gentagne ringe resultater i diverse færdighedslister, hvor Pisa er den der oftest refereres mere eller mindre ukritisk til.

	Samtidig hører vi næsten dagligt, at flere unge skal have en kompetencegivende uddannelse – den såkaldte 95 procentsmålsætning. De unges resultater skal forbedres, således at det danske samfund kan fortsætte med at være konkurrencedygtigt på det internationale marked. Svaret er – foruden flere i uddannelse – flere undervisningstimer som en løsning på, hvordan målsætningen om at reducere betydningen af den sociale arv skal realiseres i folkeskolen.

	Dette skal ses i en samlet politisk diskurs, hvor regeringen har sat de nederste samfundslag på dagsordenen. Det handler om de udsatte børn og unge. De, der socialt og økonomisk har det svært. De, der hver dag må spejle sig i et samfund, der ser på dem med afsmag. Det er dem, folkeskolen skal løfte fagligt, så de kan få en kompetencegivende uddannelse og komme ud af den sociale blindgyde. Uddannelse og uddannelsespolitik synes at skulle løse et først og fremmest socialt og økonomisk problem.

	Fokus på de nederste sociale lag var også grundlaget for Lov om læreplaner i daginstitutionerne i 2004, hvor det politiske system – også med PISA som argument – varslede en kursændring i daginstitutionspolitikken. Loven slog dog samtidig fast, at »ambitionen om primært gennem social- og uddannelsespolitikken at skabe et samfund med større lighed, er slået fejl,« og derfor kan det undre, at midlet til at slå hul i den sociale arv og give børnene bedre muligheder, stadig var uddannelse og læreplaner i daginstitutionerne. Hvis det en gang er slået fejl, hvorfor så gøre det igen?

	Tekniske fix

	Forklaringen på Danmarks bundplacering, når det kommer til muligheden for mønsterbrud, er på den ene side mangfoldig, på den anden side helt enkel.

	På den ene side synes især skolens ideologi at have ændret sig – i takt med de samfundsmæssige forandringer, nyliberale tiltag og den tiltagende fokusering på individet.

	Som antropolog Jonas Frykman har påpeget, er skolens tidligere stræben efter at danne eleverne til noget blevet byttet ud med 90’ernes ambition om at lære dem at blive nogen – et vanskeligt mål for specielt de elever, der kommer fra uddannelsesuvante miljøer.

	Den mere enkle forklaring hænger sammen hermed, men går dybere. Svaret synes at være ulighed. Analyser – eksempelvis fra Arbejderbevægelsens Erhvervsråd – viser, at den er stigende i Danmark, og flere forskere har påpeget, at jo højere et ulighedsniveau, desto mere synes et land at blive socialt dysfunktionelt.

	Det politiske forsøg på at gøre op med den sociale ulighed er i Danmark mest ideologisk: en styrkelse af folkeskolen, hvori der hovedsageligt er tænkt flere undervisningstimer ind som en løsning. Der peges dog også på kompetenceudvikling af skolens personale og på læringsmål for det enkelte barn. Der tænkes i mere variation og inklusion og i et forbedret undervisningsmiljø. Men her er det fristende at bruge Einsteins ord om, at et problem ikke kan beskrives og løses med den tænkning, der har skabt det.

	Historien om kvalitet, forandringer, løft af skolen og af uddannelserne – og den politiske forventning om høje afkast, og at børn (og voksne) skal producere resultater hele tiden – synes naiv, reduktionistisk og fremstår som et forsøg på at ignorere det store billede. Pædagogiske tiltag bliver til tekniske fix, der skal løse problemer af strukturel, økonomisk og politisk karakter.

	Men social arv og det faktum, at den sociale baggrund har afgørende betydning for den skolemæssige succes, peger på, at disse problemer er skabt et andet sted end der, hvor de forventes løst.

	Institutioner som kustoder

	Tillad os at antage, at der er et særligt fokus i samtiden på, at alle børn skal blive »dygtigere« end foregående generationer – eller som minimum udvikle deres potentiale maksimalt. Denne præmis har derfor også sine helte, der fastholder illusionen om, at mønsterbruddet venter lige forude.

	I dette individfokuserede billede anslås det, at dem, der bliver til noget, er dem, der har besluttet sig for at være noget.

	De vil i mødet med modstand bekæmpe denne i deres sult efter at opnå deres mål. Dette er billedet på afvigerne, der sprænger den negative sociale konvergens, de er født ind i.

	Det forholder sig imidlertid sådan, at den samtid, vi lever i, er langt fra tidligere tiders tro på, at man kan forandre verden ved at forandre sig selv.

	Tilbage er kun en stigende kustodefunktion i institutionerne, hvor børn opbevares noget tid og tilegner sig faglighed i mere eller mindre relevant grad.

	Den tyske tænker Herman Giesecke har betegnet dette som »kløften mellem den radikale individualisering, samfundets formløshed og middelstandens fremmedgjorthed.«

	Det sidste er det mest foruroligende, fordi de formløse rammer hylder normalitetens middelmådighed og udstøder de marginaliserede ved at sætte hegnspæle op omkring det fællesskab, de ikke kan eller må være en del af.

	Denne hegnsætning bevirker, at en stor del af befolkningen er holdt ude. Uddannelsessystemet er havnet et sted, hvor barnet blot skal være dygtig til alle fagformål, men ikke til den form for autonomi, som af filosofferne Kant og Adorno er blevet kaldt essensen af opdragelseskunsten, hvor barnet bliver i stand til at gøre brug af sin iboende kraft til refleksion, fornuft, selvbestemmelse, kritik og demokratiske dannelse.

	Hegnsætningen er som sagt både social og økonomisk. Så selv om uddannelse i sig selv kan gøre meget, kræver det langt større politiske og strukturelle tiltag, hvis mennesker for alvor skal flyttes nye steder hen.

Søs Bayer er rektor på det Frie Gymnasium, og Michael Flarup er afdelingsleder på Nordstjerneskolen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",11.0,28. april 2014,"	Men i dag er det faktisk sådan, at færre unge fra de lavere sociale lag fortsætter til højere studier. De brud, man tidligere opnåede, er væk. Danmark har ikke siden 1960’erne og 70’erne skabt vilkår for at bryde den negative sociale arv, og vi har en bundplacering, når det kommer til muligheden for mønsterbrud."
2440,/debat/2015/06/boer-boykotte-folketingsvalget,Bør vi boykotte folketingsvalget?,Christian Bennike," »Danmark er ikke et demokratisk samfund.« Så hård er anklagen fra bevægelsen Stem ikke til folketingsvalget! I pjecen Vælgerstrejke skriver den blandt andet, at Folketinget ikke længere repræsenterer folket, men er blevet »et redskab« for »multinationale selskaber, de store centralbanker og transnationale organisationer som EU, IMF og WTO«.
Det går i det hele taget ganske elendigt med det politiske system, hvis man skal tro bevægelsen. De politiske partier er stort set ens, medierne fokuserer kun på proces og personer; lovarbejdet er så kompliceret, at kun embedsmænd kan finde ud af det, og en lille superelite har tilranet sig så meget magt, at den reelt står over folketinget. Kort sagt: Systemet er så råddent, at der kun er én løsning: Boykot folketingsvalget den 18. juni. Valget er nemlig ikke bare betydningsløst, det er også en del af problemet, fortæller Saman Atter Motlagh fra Stem ikke til folketingsvalget!.
»Prisen for at give de partier, man sympatiserer med, en lille smule mere indflydelse er, at man samtidig legitimerer og fastfryser den udemokratiske måde, vi gør tingene på i dag,« siger Saman Atter Motlagh.
Esben Bøgh Sørensen, der også er aktiv i bevægelsen, er enig.
»Hvis demokrati betyder, at folket regerer sig selv, så passer det ikke på Danmark. Vi har ikke folkestyre, men elitestyre. Der er en lille økonomisk, mediemæssig og politisk elite, som reelt står over Folketinget, og du kan ikke afsætte hele maskineriet af medier, partier og økonomiske logikker,« siger han og henviser til bogen Magteliten – hvordan 423 danskere styrer landet, som netop er udkommet. Her har to ph.d.-forskere kortlagt den danske magtelite og konstateret, at cirka halvdelen kommer fra det private erhvervsliv, og at kun 18 procent arbejder inden for politik eller stat.
»Folketingsvalget er ikke demokratisk. Det er en stramt kontrolleret forestilling, hvor der bliver oppustet nogle politiske forskelle, som ikke eksisterer, og som reelt handler om at legitimere magteliten. Der sker en lille omrokering inden for den politiske elite, men det er det,« siger Esben Bøgh Sørensen.
Demokratisk deltagelse
Ifølge ’Stem ikke til folketingsvalget!’, bør vi forlade vores nuværende styreform og udvikle en ny, der har mere direkte demokrati. Bevægelsen peger på, at der allerede findes demokratiske fællesskaber i samfundet, som kan være inspiration for et mere demokratisk samfund.
»Når elever og studerende slutter sig sammen og træffer beslutninger i fællesskab; på arbejdspladser, i fagforeninger eller blandt venner. Eller alle de danske foreninger. Den slags sociale praksisser skal definere, hvordan vi skal styre landet,« siger Esben Bøgh Sørensen.
Han nævner, at der findes projekter i Spanien og Brasilien, hvor borgerne er med til at godkende de offentlige budgetter.
– Hvad skal der konkret ske, når alle har boykottet valget, og systemet er brudt sammen? Hvordan får vi så et mere demokratisk samfund?
»Det er ikke vores ansvar at sige, hvad der skal ske,« mener Saman Atter Motlagh. »Det er jo ikke noget, vi alene skal finde på – deri ligger det demokratiske. Demokrati er netop en praksis, ikke bare en model man lægger ned over folket. Det gode svar på dit spørgsmål er at stille det videre til læserne: Hvad ville der egentlig ske?«
– Hvis vi skal omstyrte systemet, så bliver I altså nødt til at fortælle, hvad der skal sættes i stedet for …
»Nej, det synes jeg ikke, vi behøver,« siger Esben Bøgh Sørensen.
– Er I ikke bare anarkister?
»Nej, vi er demokrater,« siger Esben Bøgh Sørensen. »Man skal skabe rum til, at folk selv kan deltage i demokratiet. Her i Aarhus burde folk for eksempel slutte sig sammen og diskutere, hvordan vi bør indrette vores by. Det sker i Barcelona lige nu, hvor man er ved at udvikle et deltagelsesdemokrati. Vi vil gerne skabe en mulighed for, at vi overhovedet kan diskutere den slags ting,« siger Esben Bøgh Sørensen.
– Det kan man vel godt gøre uden at boykotte folketingsvalget?
»Vi siger ikke, at det aldrig giver mening at stemme. Men lige nu er det en god måde at protestere på,« siger Esben Bøgh Sørensen.
– Hvad er det, man ikke kan diskutere, som det ser ud i dag?
»Det handler ikke om en konkret ting, vi ikke kan diskutere, men om at folket ikke har nogen magt over samfundsudviklingen. Befolkningen har ikke på samme måde mulighed for at gennemføre, det den ønsker, som eliten har. Problemet er den skæve magtfordeling,« mener Esben Bøgh Sørensen.
– Så nogle har bedre mulighed for at påvirke udviklingen end andre. Det lyder ikke så underligt …
»Men Folketingets magt et blevet udhulet. Selv det, der forhandles om i finansloven, er jo en minimal del af statens budget,« siger Esben Bøgh Sørensen. »Vi kan ikke bare beslutte at sætte skatten op eller at føre en mere ekspansiv finanspolitik. I det ene tilfælde vil vi blive straffet af markederne, og virksomheder vil flytte ud af landet. I det andet tilfælde vil vi blive straffet af EU med bøder,« siger han.
– Det med den globale kapitalisme bliver vel ikke anderledes af, at vi indfører en nyt politisk system?
»Vi tror ikke, vi kan ændre alt fra den ene dag til den anden. Vi vil gerne sætte gang i en bevægelse og en protest,« siger Esben Bøgh Sørensen.
– Man kunne måske kalde det en samfundsmæssig udfordring, men det er vel ikke nødvendigvis en udhuling af demokratiet?
»Det mener vi klart, det er. Uanset hvem vi stemmer på – om vi stemmer eller ej – er toppolitikerne nødt til at følge den internationale økonomis diktater og er underlagt overnationale strukturer og eliter som EU og IMF,« siger Esben Bøgh Sørensen.
Valgkampen er et show
Ifølge Stem ikke til folketingsvalget! er det et stort problem, at de politiske partier minder så meget om hinanden, at der ikke findes alternativer til den poliske comme il faut.
»Det (valgkampen red.) fremstilles, som om det er et valg mellem to helt forskellige ting, men det er et show. Det er virkelig dumt, men det virker,« siger Esben Bøgh Sørensen.
Eksempelvis har medier og politikere talt meget om de 39 milliarder kroner, som angiveligt er forskellen mellem regeringens økonomiske politik og Venstres nulvækst. Men forskellen er reelt forsvindende lille. De samlede offentlige udgifter frem mod 2020 skønnes at være omkring 5.500 milliarder kroner, og i det perspektiv syner 39 milliarder kroner ikke meget.
»Ideen om, hvad der er gangbart politisk materiale, er snævret helt vildt ind, så selv Enhedslisten efterhånden har bevæget sig helt ind mod midten,« siger Saman Atter Motlagh.
– Vi har jo ytrings- og forsamlingsfrihed, så I kan jo bare samle nogle ligesindede i en kælder og skrive et partiprogram. Hvis I kan argumentere for jeres synspunkter og overbevise folk, så kan I dreje samfundet i den retning, I gerne vil …
»Det ville kræve, at man indgår på de præmisser, som er en del af problemet – uskrevne regler, diskurser, ideologi,« siger Saman Atter Motlagh.
»Man skal danse efter en bestemt pibe for at få noget igennem. Man skal kunne håndtere medierne på en bestemt måde. Man skal stille op med valgplakater og så videre. Tag Alternativet: De er nødt til at deltage i en dans, som de siger, de vil gøre op med. Det ender sikkert med, at de er lige så alternative som Ny Alliance var nye,« siger han.
– Men det her interview modbeviser vel jeres pointe. I er jo i medierne nu. I kan fremlægge lige de synspunkter, I vil.
»Problemet ligger ikke i, at vi ikke kan få spalteplads, men i den vurdering der findes i den offentlige forståelse af, hvad der kan fungere som fornuftige argumenter og fornuftig politik,« siger Saman Atter Motlagh
»Der er økonomiske interesser, som sætter rammerne for, hvilken politik man kan føre, hvis man skal bedrive ’ordentlig statskundskab’. Og de politiske kommentatorers ord bliver selvopfyldende, fordi de skaber en ide om, hvad der er rigtig politik. Så man kan ikke bare gå ud og samle alle sine venner og finde på et eller andet. Det vil lynhurtigt blive slået ned,« siger han.
– Men er det ikke bare fordi, det, man siger, er dumt så? Det bedste argument vinder vel, og når ens argumenter møder virkeligheden, kan det slå gnister …
»Men hvad er virkeligheden? Det er netop den politiske virkelighed, der skal sættes til diskussion. Tror du Den Franske Revolution var en del af den politiske virkelighed, før den fandt sted for 200 år siden?,« spørger Saman Atter Motlagh.
– Der er sikkert en del på venstrefløjen, som er enige i jeres systemkritik, men risikerer I ikke at splitte venstrefløjen? Hvorfor ikke bare opfordre alle til at stemme på en bestemt kandidat eller parti, så I ikke ender med at styrke de kræfter, I er uenige med?
»Men de (kandidaterne og partierne, red.) er en del af problemet. De er en del af det politiske system, som man er nødt til at gå helt udenom,« siger Esben Bøgh Sørensen.
– Mener I virkelig, at det er helt lige meget, om man stemmer på Enhedslisten eller på Liberal Alliance?
»Stort set,« siger Saman Atter Motlagh.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",168.0,5. juni 2015,"– Det med den globale kapitalisme bliver vel ikke anderledes af, at vi indfører en nyt politisk system?"
158,/debat/2016/05/oekonomiens-usual-suspects-udstikker-kursen-igen-igen,"Økonomiens ’usual suspects’ udstikker kursen igen, igen",Frank Skov," »Vi er et af de lande i EU, der har haft den dårligste produktivitetsudvikling over de sidste 20 år,« sagde statsminister Lars Løkke Rasmussen (V) forleden til dr.dk. Det er derfor, han de forgangne to dage har haft en håndfuld økonomer til ekstraordinært topmøde på Marienborg.
Sammen med en række erhvervsledere og digitale eksperter har de blandt andet diskuteret de modeller, som vi i Danmark anvender til at fastlægge den økonomiske politik.
Det er der god grund til, for faktum er, at de økonomiske modeller, ministerierne anvender, skyder langt ved siden af og udstiller deres egen ubrugelighed som fundament for langsigtet politik.
Men meget tyder desværre på, at seancen på Marienborg slet ikke er blevet sat i verden for at forstå, hvordan vi kan forbedre de økonomiske modeller og beregninger. De økonomer, Lars Løkke Rasmussen har inviteret til at diskutere balladen, er nemlig de selvsamme økonomer, der har lavet balladen.
Hvis vi vil forstå udviklingen i økonomien er statsministeren nødt til at begynde at lytte til andre eksperter end de sædvanlige makroøkonomer, der alt for længe har været inde i varmen.
Hvis ikke diskussionen snart bliver åbnet op for et bredere sæt af samfundsforskere og historikere, vil vi aldrig blive klogere på de paradokser i økonomien, som gang på gang gør økonomerne rundtossede.
Der er nok at tage fat i.
Forbedringer i kvalitet
Det største paradoks i synet på den danske økonomi er, at vi stadig anvender bruttonationalproduktet (BNP) som mål for vækst og aktivitet i samfundet.
For som de internationalt anerkendte økonomer Joseph Stiglitz, Amartya Sen og Jean-Paul Fitoussi slog fast i deres rapport bestilt af EU-Kommissionen og afrapporteret i 2009 er BNP et elendigt og ufuldstændigt parameter, som ikke kan stå alene – hverken til at måle økonomisk vækst eller menneskers velfærdstilvækst i en bredere forstand.
Et simpelt eksempel på dette forhold er såkaldte kvalitetsforbedringer. Nogle kan sikkert huske den første smartphone fra Nokia, som havde et keyboard, hvor man kunne se og skrive mails og arbejde i Word og Excell. Den kostede for 20 år siden 6.000 kroner.
Sammenlignet med dagens smartphones til 6.000 kroner – eller sågar de ’billige’ til 2.000 kroner – er det tydeligt, at kvaliteten i produkterne er mangedoblet samtidig med, at produktet faktisk er faldet markant i pris.
Firkantet sagt bliver billiggørelsen af det enkelte produkt og udviklingen i dets kvalitet dermed omsat til et vækst- og velfærdstab i BNP. Vi har brug for et syn på økonomien, der tager højde for kvalitetsforbedringer, ellers forstår vi mange velstandsgevinster som tab.
Vækstens arnested
Bevæger vi os ind i modellerne, som ’de danske økonomers klub’ regner på og bruger til at forklare vækst, finder vi endnu et paradoks, nemlig at innovation ikke har betydning for vækst, som man måler og regner på, og som har en effekt.
Åbn erhvervssektionerne i enhver avis, og det er tydeligt, at virksomhederne kæmper om kundernes gunst netop gennem innovation, der gør produkter bedre, der øger kvaliteten, der kan helt nye ting.
Det, der giver virksomheder konkurrenceevne, er altså innovation. Men det er, som om innovation i mange økonomers optik er en gave fra himlen, der regner ned over alle virksomheder, lige meget hvad de gør.
Økonomerne arbejder nemlig slet ikke med virksomheder, men i stedet med en produktionsfunktion, som i princippet er ens for alle. Det lyder mærkeligt, men økonomerne antager simpelthen, at virksomheder inden for en given branche laver de samme produkter på de samme maskiner med den samme viden til den samme lønomkostning.
På den måde er alle virksomheder altså i princippet lige gode, da de alle har samme viden og alle kan kopiere hinanden hurtigt, og innovation er bare noget, der sker tilfældigt og omgående kommer alle virksomheder til gode.
Det er en produktionsforståelse, der er enormt belejlig at smide ind i en model. Men igen, åbn erhvervssektionen og kig på aktiekurserne: Har Nokia været lige så gode som Apple de sidste 10 år? Har finnerne bare kunnet kopiere Apples produkter, brand og forretningsmodel? Nej, vel.
Det er ikke kun paradoksalt, men katastrofalt, at økonomerne afskærmer sig fra at forstå vækstens og konkurrenceevnes arnested, nemlig virksomheden.
Andre værdier end kroner
Et tredje paradoks ved de dominerende økonomiske modeller er, at de ikke forstår menneskelig adfærd, herunder at den kan udvikle sig over tid. Det private forbrug er en gåde for mange økonomer? Hvorfor er der f.eks. næsten ingen vækst i forbruget, når nu det går fremad?
En del af forklaringen er, at vi som beskrevet ovenfor får mere for mindre. Men det er ikke gjort med det. For ser vi alene på, hvad der omsættes for mellem personer gennem Den Blå Avis, trendsales og eBay og så videre, taler vi i dag om op mod 120 til 150 milliarder kroner, altså mere end 10 procent af det samlede privatforbrug.
Beløbet er vokset fra under det halve på otte år, og medregner vi denne stigning, er privatforbruget faktisk steget ganske pænt med mellem 2,5 og 3,5 procent de sidste år.
Igen bør vi se på vores opgørelsesmetoder, men især på vores forståelse af sammenhænge i økonomien, herunder vores adfærd. Måske har vi andre værdier end kroner? Måske gider vi ikke blive ved med at købe mere og dyrere? Måske tillægger vi bæredygtighed en værdi i sig selv?
Fjerde og sidste paradoks i denne omgang er, at den finansielle sektors rolle i modellerne forstås som neutral. Antagelsen er simpelthen, at sektoren ikke skaber noget i sig selv, men blot allokerer hensigtsmæssigt mellem opsparing og investering i den reale økonomi.
Denne forståelse må undre, idet den finansielle sektor globalt kan samle mere end 40 procent af verdens overskud. De trilliarder af kroner, der er investeret i en kasinoøkonomi, som kan forsvinde på en uge i boligbobler og store og uforklarlige forskelle i aktiers, ejendommes og andre aktivers værdifastsættelser i kriser og gode tider, udfordrer hensigtsmæssigheden.
Det store spørgsmål er, om de mange investeringer går til realvækst, som antaget, eller til værdibobler?
Netop derfor er det væsentligt at forstå den finansielle sektors rolle i økonomien, for den er alt andet end neutral og den allokerer langt fra, som den burde, hvorfor den markedsfejl bør korrigeres. Denne i kombination med alle de andre markedsfejl, som Stiglitz har fået nobelprisen for at vise, giver betydelige velfærdstab fordi vi ikke politisk korrigerer for den vækst og velfærd, de frie uregulerede markeder fører til.
Lyt til de andre
Jeg har i denne kronik været inde på nogle få af de utallige paradokser, der hersker i vores økonomiske målemetoder, i antagelserne i modellerne og i den måde, som de sædvanlige makroøkonomer siger, at økonomien fungerer på.
Det er blot nogle få eksempler på, hvorfor økonomernes forudsigelser er mindre valide end en metrologs langsigtede vejrudsigt, og hvorfor endnu en beregning frem til 2025, der viser Danmarks økonomiske råderum, er aldeles ubrugelig.
Ønsker statsministeren at ændre på det, bør han nok i fremtiden lytte til anerkendte danske økonomer som Nicolai Juul Foss og Keld Laursen – ligesom internationalt førende økonomer som Joseph Stiglitz, Amartya Sen, Paul Krugman og Robert Solow kan hjælpe på en række punkter.
Men i stedet vælger han altså the usual suspects. Seancen på Marienborg ser mest af alt ud til at være et forsøg på at dæmpe gemytterne, så de danske makroøkonomer, der allerede er medlem af klubben, kan fastholde de økonomiske modeller og dermed et liberalt syn på økonomien – uanset hvor mange, der har fået nobelprisen for at vise, at vi bør gå en anden vej.
Frank Skov er analysechef i tænketanken Cevea




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",27.0,27. maj 2016,"Denne forståelse må undre, idet den finansielle sektor globalt kan samle mere end 40 procent af verdens overskud. De trilliarder af kroner, der er investeret i en kasinoøkonomi, som kan forsvinde på en uge i boligbobler og store og uforklarlige forskelle i aktiers, ejendommes og andre aktivers værdifastsættelser i kriser og gode tider, udfordrer hensigtsmæssigheden."
10502,/debat/2012/02/laeserbreve-6,Læserbreve,Johannes Fallesen," Lad os høre alt om Koldau
Erik Lyhne, Åbyhøj
Jeg synes, at Informations artikler om musikprofessor Linda Koldau (LK) er smalle og ensporede i fremstillingen. Jeg savner, at Information også går i dybden med årsagen til den advarsel, LK har fået. Den kommer ikke ud af den blå luft.
Sagen har blandt andet været behandlet i overværelse af tillidsfolk på Aarhus Universitet. Så der må jo være en dybereliggende grund til, at sagen er endt, som den er.
Jeg savner baggrundsreportage og udtalelser fra ledelse, kolleger og studerende på musikvidenskab. Hvor er deres versioner af sagen? Som Information og andre medier for øjeblikket fremstiller sagen, fremstår LK som et uskyldsrent offer, der nægtes ytringsfrihed.
Er sagen så enkel, og handler den kun om ytringsfrihed? Jeg er tilhænger, men lad os få information om alle facetter i sagen.
 
DSB stjæler min tid
Bitt Juul Jensen, Skørping
Siden den nye DSB køreplan trådte i kraft, har DSB stjålet 13 minutter fra mig hver dag. Før kørte InterCity toget fra Aarhus kl. 16.23 og var i Skørping kl. 17.29. Efter den nye køreplan er trådt i kraft kører regionaltoget allerede fra Aarhus kl. 16.10.
Eftersom regionaltoget er langsommere end InterCity toget kommer jeg først til Skørping kl. 17.29, altså samme tid som før, men jeg skal gå fra mit arbejde 13 minutter før. Vupti! Der forsvandt 13 minutter, hvilket på årsplan svarer til cirka 10.000 kroner. Dette tyveri kommer oveni prisstigninger på billetterne og dårligere tog.
Regeringen har snakket og skrevet meget om at forbedre den kollektive trafik, men mit eksempel vidner om, at der er meget at gå i gang med, så vi kan få flere danskere over i den kollektive trafik til gavn for miljøet.
Nu skal det hele jo ikke være så negativt, og DSB tilbyder os hver dag gratis kaffe og te i regionaltogene. Og da jeg er godt opdraget, vil jeg slutte af med at sige: Tak for kaffe!
 
Hellere havnetunnel
Leif Mikkelsen, trafikordfører, (LA)
Forskere efterlyser tiltag mod trængsel i hovedstadsområdet, skriver Berlingske den 20. februar. Men seks ud af de ti adspurgte forskere er imod at indføre betalingsringen og kræver derfor andre alternativer.
Det har vi i Liberal Alliance. Vi foreslår regeringen at droppe betalingsringen og i stedet bygge en privatfinansieret havnetunnel, der skal lede trafikken væk fra vejene og ned under jorden.
En havnetunnel koster ikke staten penge, fordi den finansieres af private virksomheder. Den koster heller ikke bilisterne 11.000 kroner i ekstra skat om året som betalingsringen og er derfor ikke skadende for arbejdsudbuddet og væksten.
Danmark har brug for trafikale løsninger som den, hvor sund fornuft og samarbejde med private virksomheder er i højsædet – og ikke en ugennemtænkt betalingsring, der skader mere, end den gavner.
 
Prædiken fra Frederiksen
Rune Møller Stahl, London
Mette Frederiksens (MF) udmelding om, at de ledige akademikere skal tage job i Netto, vidner om en minister, der enten taler mod bedre vidende eller simpelthen ikke forstår, hvad der foregår på det danske arbejdsmarked.
For det første kommer der ikke flere job af, at akademikere tager ufaglærte jobs. Så er der bare endnu flere ufaglærte, der bliver skubbet bag i arbejdsløshedskøen.
For det andet er angrebet på arbejdsløse akademikere bare den seneste udmelding i rækken fra en regering, der forsøger at skubbe ansvaret for den stigende arbejdsløshed over på de arbejdsløse.
Hvis du ikke har taget en uddannelse, er det derfor, du er arbejdsløs. Hvis du har taget en uddannelse, er du sikkert kræsen, og det er derfor, at du er arbejdsløs. Mon regeringen kan se hvor absurd deres argumentation er?
Hvis MF er forarget over, at unge ikke er i job, burde hun rette vreden mod Helle Thorning, der lige har underskrevet EU’s finanspagt, som effektivt forhindrer Danmark i at føre en jobskabende økonomisk politik.
Folk er arbejdsløse, fordi der ikke er job nok, og hvis MF ikke mener, at hun kan skabe bedre jobmuligheder i Danmark, så synes jeg, at hun skulle overlade jobbet som beskæftigelsesminister til en, der kan. Eventuelt en af de mange unge, der bare venter på at komme i gang.
 
Fornuft og moral
Ole Vind, Grundtvigs Højskole
Marianne Jelved minder os 20. februar om, at de fleste finansielle transaktioner er spekulative og tit udtryk for sund fornuft. Og at f.eks. ATP er en af de helt store spekulanter, hvis gevinster er til gavn for opsparerne.
Vist er det sund fornuft at gå efter størst mulig gevinst – ligesom i poker. Men som i poker modsvares nogles gevinster af andres tab. Fornuft er ikke moral.
 
Stud. quiz.
Ole Andersen, Frederiksberg
I disse for skolesystemets så svære tider skulle man tro, at det kun kan gå fremad. At dømme efter mange kommentarer fra aftagerne af skole- og gymnasieelever om dalende fagligt niveau er bunden snart nået.
Men nej, vi skal helt i bund. Nu skal det tillades at bruge Google Translate og internet til eksamen i sprog. Hvilken pædagogisk forskning viser, at man lærer bedre ved at lade en maskine tænke for sig frem for at slå op i en bog og lære af egne fejl?
Der er måske fundet en ny Gardnersk intelligens: den computermanipulerende, eller manipulerede kopiintelligens. Der argumenteres med, at de alligevel bruger Google derhjemme.
Det er rigtigt, men de bruger også familiemedlemmer, venner og bekendte, hvilket så må være argument for at tage disse med som støtte ved skriftlig eksamen; Det kunne selvfølgelig gøres ved at tillade en livline: Jeg vil ringe til en ven, hvorefter eksamen burde omdøbes til ’Hvem vil være student’?
Til mundtlig eksamen skal eleven så have en mikrofon og en oversættelsesmaskine med højttaler. O tempora, O mores! Godt man er på efterløn, på cykel, på Korfu.
 
Radikalt holdningssalg
Bjørn Quistorff, professor dr.med., Københavns Universitet
Uddannelsesminister Morten Østergaard (R) udtaler til Information 20. februar, at ændringen i Universitetsloven i 2011 blev gennemført for at fremme medbestemmelse på Universiteterne.
Man fristes til spørge, om Østergaard overhovedet har læst lovteksten? Alle andre læser loven som en magtkoncentration på universiteterne, der formentlig er uden sidestykke i vores del af verden.
Men selvfølgelig har han læst lovforslaget, for hans parti stemte imod ændringen, lige som partiet stemte imod den såkaldte ’professionalisering af ledelsen’ der blev vedtaget i 2003 med den overordnede målsætning for fremtidens Universiteter: ’Fra Forskning til Faktura’.
Østergaard forklarer sin kovending med, at han jo nu sidder i regering, og derfor må ’vedgå arv og gæld’. Men for pokker da, for ham er ’arv og gæld’ jo at universiteterne netop ikke skulle gøres til uddannelseskoncerner, og at en professionel ledelse ikke skulle bestå i, at man forærede magten på Universiteterne til erhvervslivet.
Der er øjensynlig gået totalt skred i holdningerne i kampen om ministerpladserne. Det er pinligt!




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",6.0,22. februar 2012,Vist er det sund fornuft at gå efter størst mulig gevinst – ligesom i poker. Men som i poker modsvares nogles gevinster af andres tab. Fornuft er ikke moral.
9365,/debat/leder/2012/08/kraengende-usa,Det krængende USA,David Rehling," USA’s venner i verden må græmmes, og dets fjender fryde sig. Det politiske liv i USA krænger stadigt dybere mod en statsfjendtlig reaktion. For blot otte år siden ville en politisk type som den 42-årige formand for Finansudvalget i Repræsentanternes Hus, Paul Ryan, have været utænkelig som vicepræsidentkandidat for Det Republikanske Parti. Partiet var for tæt knyttet til den besindige moderne middelklasse til, at det kunne finde på at sætte en minimalstatsfanatiker et hjerteslag fra Det Hvide Hus.
Faktisk var Det Republikanske Parti oprindeligt det mest ’venstreorienterede’ af de to store partier i USA. Slavefrisætteren Abraham Lincoln (embedsperiode 1861-65) og den store reformpræsident Theodore Roosevelt (embedsperiode 1901-09) var republikanere. I efterkrigstiden var general Dwight Eisenhower 1953-61 som republikansk præsident en landsfader, der ikke ville afvikle den sociallovgivning, demokraterne havde fået gennemført under Depressionen i 1930’erne. Den næste republikanske præsident (1969-74) Richard Nixon var en skurk, men ikke uden socialt sindelag. Nixon støttede en føderalt garanteret minimumsindkomst til alle amerikanere.
Det var først med Ronald Reagans præsidenttid 1981-89, at republikanernes højrekrængning tog fart. Årsager bl.a.: Opståen af slagkraftige skattenægterbevægelser, religiøse fundamentalisters indtrængen i partipolitik, tv-valgkampagnerne og deres stigende afhængighed af rigmænd.
I George W. Bushs præsidentår (2001-09) lykkedes det republikanerne at gennemføre drabelige skattelettelser for de velhavende, men partiet gjorde ikke nogen seriøs indsats for at nedbringe statsudgifterne. Tværtimod øgede det dem ved militær oprustning og krige i Irak og Afghanistan. Resultat: En vulkan af statsgæld, som det ikke er lykkedes Barack Obama og demokraterne at få under kontrol.
Lige præcis statsgælden har givet Paul Ryan den platform, der nu har løftet ham til vicepræsidentkandidaturet. Han har nemlig lavet en plan med statsbesparelser på 30.000 mia. kroner. Som det fremgår af dagens Information, vil besparelserne navnligt ramme de fattige, der får deres sygesikring og fødevarehjælp økset. De rige, derimod, skal belønnes med nye skattelettelser. Oprindeligt forfærdedes den republikanske partiledelse over råheden i Ryans spareplan. Men i takt med at den modernitetsfornægtende Tea-Party-bevægelse har sat sig på partiet, har Ryans plan vundet fremme. Den er nu vedtaget af et flertal i Repræsentanternes Hus. Med Mitt Romneys ophøjelse af Ryan til vicepræsidentkandidat er spareplanen blevet republikanernes politik.
Det gode, der kan komme ud af det, er, at den amerikanske valgkamp får en politisk substans at handle om: Vil USA føre sig selv tilbage til natvægterstat? Obama, hvis regering ofte har fremstået som frygtsom, har nu en konkret udfordring at skære sig selv en skarpere profil på. Det knapt så gode er, at republikanerne kan vinde præsidentvalget i år, og at de under alle omstændigheder nok vil beholde et lammende greb om Kongressen. Og selv hvis Obama vinder og vakler videre i fire år, står Ryan i 2016 som en oplagt republikansk præsidentkandidat. Med en plan.
Det nedslående for USA’s venner er, at en fortsat stigning i den amerikanske statsgæld uundgåeligt vil svække landets muligheder for at yde modspil til verdens diktaturer, anført af Kina og Rusland. Meget bedre bliver det ikke, hvis USA søger at få bugt med statsgælden ved massive sociale forvridninger. Det vil udmarve sammenhængskraften i et land, hvor voldsanvendelse ofte har været de utilfredses udvej. Amerikanske højrefløjspolitikere synes at have glemt skaderne og omkostningerne ved de voldsomme storbyopstande i midten af 1960’erne. Det var dem, der understregede nødvendigheden af demokraten Lyndon Johnsons storstilede socialprogrammer. Som republikanerne nu vil gøre endeligt op med.
Når et land har et toparti-system, og det ene af de to partier går fra snøvsen og erklærer alt moderne som sin fjende, går hele landets politiske system i sort. Det er, hvad der sker i USA i disse år. Demokraterne har ikke kraften til alene at holde USA på en besindighedens og ansvarlighedens vej. USA kommer først til ligevægt, når Det Republikanske Parti genindmelder i nutiden. Kun vælgerne kan presse republikanerne til det.
",9.0,14. august 2012,"Det gode, der kan komme ud af det, er, at den amerikanske valgkamp får en politisk substans at handle om: Vil USA føre sig selv tilbage til natvægterstat? Obama, hvis regering ofte har fremstået som frygtsom, har nu en konkret udfordring at skære sig selv en skarpere profil på. Det knapt så gode er, at republikanerne kan vinde præsidentvalget i år, og at de under alle omstændigheder nok vil beholde et lammende greb om Kongressen. Og selv hvis Obama vinder og vakler videre i fire år, står Ryan i 2016 som en oplagt republikansk præsidentkandidat. Med en plan."
99,/debat/leder/2016/06/kloge-job,For kloge til job,Laura Dombernowsky," I morgen sidder millioner af kinesiske gymnasieelever til afgangseksamen, Gaokao. Det er afgørende. Et godt resultat kan få dem gennem nåleøjet til et af Kinas 117 topuniversiteter. At der er meget på spil for de unge, har været tydeligt i flere uger på den kinesiske webportal Baidus debatforum for gaokao-elever.
I takt med at eksamensdatoen rykkede tættere på, bredte panikken sig. Primært blandt dem, der havde opnået middelmådige resultater i de indledende test. De søgte gode råd. Hvilke øvelser skal man prioritere? Hvor længe kan man holde sig vågen uden søvn? Hvordan kan man snyde? Hvilke andre uddannelsesmuligheder er der, hvis man ikke kommer ind? Og hvordan skal man fortælle sine forældre om et dårligt resultat?
Nogle er kede af det og søger trøst, andre har bare svært ved at tage sig sammen. Fælles for dem er, at de ser uddannelse som det rigtige valg. Den sikreste vej til et stabilt middelklasseliv.
Når de senere på måneden får prøveresultaterne, må de fravalgte se sig om efter alternativer. Svaret for de fleste vil være andre former for uddannelse: studier i udlandet, en erhvervsuddannelse eller en privatuddannelse.
For de fleste af dette års eksaminander skal det nok lykkes at komme ind på en uddannelse. For at dække behovet for en videregående uddannelse har Kina på et årti fordoblet antallet af videregående uddannelsesinstitutioner. Spredt over hele landet er der mere end 2.400 videregående uddannelser med omkring 30 millioner bachelorstuderende. Der er uddannelsesinstitutioner nok, men med mere end syv millioner dimittender om året, er navnet på universitetet, studieretningen og karaktererne afgørende.
I weekenden bragte Information interview med tre unge kinesiske studerende, som viste, at en videregående uddannelse ikke i sig selv giver adgang til et velbetalt og stabilt job.
Der er simpelthen for få job inden for arbejdsområder, der kræver en lang uddannelse. Det betyder, at gennemsnitslønnen for nyuddannede bachelorstuderende er på niveau med en migrantarbejders løn.
Og det er skuffende, for de millioner af unge, der har slidt i det på skolebænken i deres ungdomsår. Knoklet. Gjort alt det rigtige. Og måske endda gået på kompromis med egne interesser for at tilfredsstille deres forældre. Vi kender også problemstillingen i Danmark, bare i mindre skala.
Heller ikke her er en lang uddannelse en garanti for jobsikkerhed eller stabilitet. Også dimittender fra danske uddannelser oplever at blive vækket af de barske realiteter på jobmarkedet. Især inden for de humanistiske fag må dimittender arbejde sig op fra freelancelignende vilkår. Gennemleve år med usikkerhed. Kæmpe for en dag at få det gode job.
Vi ser akademikere i job, som tidligere blev varetaget af HK’ere, jurister som ejendomsmæglere, og unge i en uendelig gentagelse af ansættelser i korte projektstillinger.
Hverken i Kina eller Danmark går dimittender fra videregående uddannelser sultne i seng, hvis der ikke er job at få. Men de lever på andres nåde. I Kina er det familien, der forsørger de nyuddannede arbejdsløse, mens vi i Danmark har et klippekort på 104 uger til dagpengeland.
Selv om de basale behov bliver dækket, er usikkerheden ved ikke at vide, hvad man skal – og om man overhovedet nogensinde har held til at få et job, hvor man kan bruge sin viden – altoverskyggende og aldeles ubehagelig. Overfloden af højtuddannede er en realitet.
Men i stedet for at tage ansvar og skabe bedre jobmuligheder for unge dimittender sætter politikere i Danmark såvel som Kina deres lid til iværksætteri.
Nyuddannede akademikere bliver opfordret til at opfinde deres egne job. Finde på et produkt, en serviceydelse eller bare få en god idé, som de kan tjene penge på. En idé, der kan sætte gang i væksten, så de kan ansætte deres arbejdsløse kammerater. Det er bare ærgerligt, at det ikke er det, universiteterne uddanner de unge til.
Derfor kan man bare håbe, at unge både i Kina og Danmark lader sig styre af deres lyst til at lære. Af deres nysgerrighed og interesser.
Ellers risikerer de at opleve uddannelsen som spildte år den dag de opdager, at de selv skal skabe deres eget job.
",0.0,6. juni 2016,"Ellers risikerer de at opleve uddannelsen som spildte år den dag de opdager, at de selv skal skabe deres eget job."
13174,/debat/2010/11/foraeldre-spille-paa-frygt,Forældre skal spille på frygt,Emilia van Hauen," Frygt er et overset middel til opdragelse. Effektivt. Brugbart. Og selvfølgelig invaliderende, hvis det bliver brugt forkert. Men alt for mange forældre bruger det slet ikke, og det er en fejl. For der er ting i livet, man skal frygte. Som at være fysisk inaktiv. Som at være for fed. Som at blive kørt over på motorvejen, hvis ikke man har lært, at biler er farlige, når man leger på vejen.
Se, det sidste eksempel er der jo ingen, der har nogen indvendinger mod. Der er kontant afregning lige med det samme, hvis ikke forældrene lærer børnene at passe på bilerne. Det ville faktisk være direkte omsorgssvigt ikke at lære børnene at begå sig i trafikken.
Men at lære dem at frygte fysisk inaktivitet og fedme er straks helt anderledes politisk ukorrekt og virker direkte provokerende på mange, hvis man siger det så ligeud. Problemet er bare, at fysisk inaktivitet og fedme ikke alene fører til et liv, der i lang, lang tid er af dårligere kvalitet end et sundt liv med fysisk udfoldelse; det medfører også døden i en tidligere alder. Ups ja - og så er det jo enormt dyrt for samfundet at have et massivt antal borgere med livsstilssygdomme. Oven i købet med social slagside.
Men i tolerante og frisindede Danmark har vi vedtaget, at man ikke må fordømme andre på deres livsstil, og derfor må man ikke påberåbe sig personlig ansvarlighed og dadle andre for deres manglende selvdisciplin. Det er et overskudsfænomen at sørge for øko-gulerødder og sport tre gange om ugen for poderne i stedet for at fylde dem med campingkage og pc-spil, og det kan en enlig mor til to på overførselsindkomst ikke leve op til.
Nu er denne klumme imidlertid ikke skrevet til denne enlige mor til to på overførselsindkomst. Hendes muligheder er nemlig meget anderledes end de, som denne klumme er skrevet til. Nemlig den gruppe af ressourcestærke, velmenende, bevidste forældre, der ikke ved alt det gode, de vil gøre for deres børn - på nær lige at turde tage det værdimæssige lederskab og ikke mindst det uendelige antal ubehagelige konflikter, der kommer i kølvandet på denne stillingtagen. Pointen er imidlertid, at man måske ikke behøver at bruge frygt så intensivt, hvis man i stedet bruger en legende tilgang til det at bruge sin krop som en mulighed for glæde. Og hvis ikke man var så pokkers bange for at smide børnene ud i en række af overkommelige, men til tider svære forhindringer og helt klart ubelejlige situationer - som ikke desto mindre ville øge deres selvværd betragteligt.
Sofaens fangarme
For nylig var jeg med hele familien på det hippe feriesportssted Playitas. Det blev til mindst tre timers sport hver dag, mange - helt utrolig! - ømme muskler og rigtig mange grin, fordi vi jævnligt endte i underlige kropssituationer, når vi prøvede sportsgrene af, som vi aldrig havde forsøgt os med før. Blandt andet spillede jeg fodbold for første gang nogensinde - og det var stort! Selv om jeg konsekvent var den, der blev valgt sidst ved holddeling (også når det var mine sønner, der var holdledere), var det meget oplysende, vildt hårdt og totalt griberen - især når man fik en tackling igennem uden at brække skinneben eller forstuve anklen.
Det mest interessante, jeg lagde mærke til på denne ferie, var, at vi var sammen med vores børn på nogle helt nye præmisser. Og sport blev til leg og ikke en halvsur pligt. Normalt er sport noget, vi dyrker adskilt fra hinanden. Mor går til fitness om morgenen. Far går med sønnerne til fodbold, og mor tager dem med til svømning, og så kan vi ellers stå på sidelinjen/kanten og forsøge at coache lidt mere duelighed og selvforståelse ind i dem. Men på Playitas var vi sammen om at spille volleyball og fodbold, cykle lange ture, forsøge os med karate'robics og stretch & relax (endelig havde jeg en fordel!) og selvfølgelig svømme. Og når vi satte os til bordet, gik snakken meget på dagens fælles oplevelser, måder at tage toppen af muskelømheden på og kostens betydning for ens resultater - anført af børnenes nysgerrighed!
Børn bevæger sig nemlig naturligt meget. Det er os voksne, der holder op. En eller anden dag holder vi op med at løbe rundt og begynder i stedet at gå, og kort tid efter får sofaen fangarme og holder os der ved hjælp af ligegyldige make-over programmer og en pose kanelgifler, og pludselig er man blevet til en lille blød indendørshavenisse, der sidder trind og rund og puster bare ved tanken om at bevæge sig op af sofaen. Og når ungerne plager om slik og fritagelse fra svømning, bliver der givet efter, for nå ja - de skal jo også hygge sig.
Øjeblikkelig belønning
At hygge sig er at være doven og usund. Sådan nogenlunde er mantraet for mange, selv om det ikke bliver formuleret på den måde. Men hvad sker der med kroppen og de langvarige påvirkninger, når man dyrker dette mantra? Efterhånden er der lavet så meget forskning i, hvilke konsekvenser en usund livsstil har for mennesket, og hvor meget det påvirker vores livskvalitet helt grundlæggende, at det faktisk er besynderligt, der ikke er lovgivet omkring mindst en times sport om dagen og endnu højere afgifter på chipsfedt og sliksukker. Og helt ekstremt viser det sig nu, at der er et stigende antal børn, der lider af skeletsvagheder, fordi de ganske enkelt ikke rører sig nok. Man ser det for sig: Et syvårigt barn med en rollator! Vi skal nemlig frygte at blive fysisk inaktive og usunde; ja dovne og fede, for det tjener ingen. Allermindst dem, der er det.
Vi kan lære vores børn at frygte dovnefedmedøden, men endnu bedre kan vi lære dem at lege med kroppen ved selv at gøre det. Og gøre det sammen med dem. Hvor ofte tager du f.eks. trapperne op i stedet for elevatoren? Og laver en konkurrence med dit barn om, hvem der kommer først? Især piger har brug for at blive animeret til fysisk konkurrence, fordi de ofte bliver kigget underligt på, hvis de larmer og fylder for meget kropsligt. Ikke just den gode indgang til at blive ven med sin krops formåen - hvis det altså skal række ud over pynteligt tøjstativ og begærobjekt senere i livet.
Når du bruger kroppen, belønner den dig ret kontant. Du får det bedre på alle mulige måder - også mentalt. Og du kan yde så meget mere og holder stressen i skak, hvilket er et argument, som næsten alene skulle bære en fysisk sund livsstil igennem, med tanke for hvordan fremtidens arbejdsmarked ser ud.
Jamen, siger mange, jeg har ikke tid. Næh. Men har du tid til at lade være? Og kan du være det bekendt over for dine børn? At give dem gode kropslige vaner er mindst lige så vigtigt som at hjælpe dem til en uddannelse, så der er faktisk ingen undskyldning. Med mindre, selvfølgelig, du synes, du vil have max. ud af dine skattepenge gennem sundhedsvæsnet på sigt ...
Emilia van Hauen er sociolog, forfatter og foredragsholder. Hver fredag skiftes Pernille Rosenkrantz-Theil, Zenia Stampe, Mette Bom og Emilia van Hauen til at skrive ugens klumme på denne plads
",28.0,26. november 2010,"For nylig var jeg med hele familien på det hippe feriesportssted Playitas. Det blev til mindst tre timers sport hver dag, mange - helt utrolig! - ømme muskler og rigtig mange grin, fordi vi jævnligt endte i underlige kropssituationer, når vi prøvede sportsgrene af, som vi aldrig havde forsøgt os med før. Blandt andet spillede jeg fodbold for første gang nogensinde - og det var stort! Selv om jeg konsekvent var den, der blev valgt sidst ved holddeling (også når det var mine sønner, der var holdledere), var det meget oplysende, vildt hårdt og totalt griberen - især når man fik en tackling igennem uden at brække skinneben eller forstuve anklen."
5375,/debat/2014/03/pligten-dovenskab,Pligten til dovenskab,Ejvind Larsen," 
	I morgen er det glædens dag, for som skrevet står på både web og papir: »Information rapporterer hver onsdag fra omstillingens frontlinje ... til et mere bæredygtigt samfund.« Et tilbageblik på sidste onsdags forslag til, »hvordan økonomien, samfundet og livsformen drejes i en bæredygtig retning«, kan derfor forhåbentlig gøre godt. Selv om det i virkeligheden var nærmest ondt. Et angreb på os workaholics.

	Om hvilke Den Danske Ordbog skriver, at det kommer »fra engelsk workaholic dannet af work ’arbejde’ og -holic fra alcoholic ’alkoholiker’ ... synonym med arbejdsnarkoman. Se også shopaholic. Når man er workaholic, så ligger hele motivet til at eksistere i arbejdet«.

	Alligevel skriver Nils Enrum (ondskabsfuldt?) i onsdags: » ... Forskere ser kortere arbejdstid som et både nødvendigt og positivt led i omstillingen til et bæredygtigt samfund. (...) En ’win-win-win-strategi’, skriver Andrew Watt, forskningschef på det tyske Institut für Makroökonomie und Konjunkturforschung, i nettidsskriftet SEJ. De tre ’wins’– flere job, mindre ressourceforbrug og flere fridage – behandles nærmere af sociolog og økonom Juliet Schor, Boston College, i artikler og forelæsninger, hvoraf flere findes på nettet. For hende er arbejdstiden helt central: ’Jeg kan ikke se noget scenarie, der kan føre til de nødvendige reduktioner i miljøpåvirkningen, uden at arbejdstiden reduceres.’ Sammen med økonomerne Tim Jackson, Robert Skidelsky og 14 andre har Schor sidste efterår skrevet bogen Why we all need a shorter working week. En af pointerne er, at miljøgevinsten er størst, hvis arbejdstiden nedsættes med hele dage – f.eks. til den firedages uge, som en finansanalytiker anbefaler således: ’Jeg gik 20 procent ned i løn, men fik 50 procent flere fridage’. Bogen er udgivet af tænketanken New Economics Foundation, som for få år siden gjorde sig bemærket ved at foreslå en 21 timers arbejdsuge indført i Storbritannien.«

	Lyt til Jesus

	Amen. Hvad ikke er blasfemi. Af ordbogen fremgår, at »det nu er 40 år siden, den amerikanske forfatter og baptistpræst Wayne E. Oates opfandt begrebet workaholic«. Det gjorde den fromme mand formentlig på foranledning af sin bibel. Hvoraf det fremgår, at Jesus ikke kunne fordrage workaholics. Men skulle have sagt stort set det samme som Nils Enrum! Eller hvad denne citerer økonomen Juliet Schor for. Hvis man da er i godt humør. I hvert fald refererer den danske præst Marianne Christiansen sin kristus for følgende: »Se himlens fugle; de sår ikke og høster ikke og samler ikke i lade, og jeres himmelske fader giver dem føden. Er I ikke langt mere værd end de? Hvem af jer kan lægge en dag til sit liv ved at bekymre sig? Og hvorfor bekymrer I jer for klæder? Læg mærke til, hvordan markens liljer gror; de arbejder ikke og spinder ikke. Men jeg siger jer: End ikke Salomo i al sin pragt var klædt som en af dem.«

	Og nu vi er i gang: Hvad sagde Karl Marx’ svigersøn dog ikke? Paul Lafargue hed han – og sagde: »Hvis arbejderklassen rev den last (arbejdsalkoholiseringen, el.), som behersker og fornedrer dens natur, ud af hovedet og rejste sig i al sin frygtelige magt – ikke for at proklamere Menneskerettighederne, som ikke er andet end retten til (at sikre, el.) kapitalistisk udbytning, ikke for at kræve den famøse Ret til Arbejde, som ikke er andet end retten til elendighed, men for at smede en ubøjelig lov, der forbyder ethvert menneske at arbejde mere end tre timer om dagen, så ville Jorden, den gamle Jord, skælvende af glæde føle et nyt univers røre sig.«

	Det står at læse i svigersønnens skrift Retten til dovenskab fra 1880. Første gang udgivet på dansk i 1970 af Ellen Brun og Jacques Hersh, som for et par år siden genudgav den med begrundelsen, at nu er den – af så at sige naturvidenskabelige grunde – mere aktuel end nogensinde. Det bestemt ikke højreorienterede leksikon Pax noterer nøgternt: »Den er et opgør med den puritanske og protestantiske arbejdsetik, som marxismen også er gennemsyret af. Arbejdet er ikke et gode i sig selv, men snarere en forbandelse. (...) Selv om Lafargues forbrugskommunisme på mange måder er naiv og romantisk, er den samtidig et korrektiv til den asketiske og lystfjendtlige kommunisme, der ofte har præget den marxistiske tradition.«

	Det ser sort ud

	»Skal vi prioritere beskæftigelsen eller miljøet?« spurgte Nils Enrum og svarede: »Der findes dog strategier, som kan tilgodese begge dele. En af dem er at gøre naturressourcerne dyrere ved hjælp af grønne skatter og afgifter. En anden er at nedsætte den gennemsnitlige arbejdstid. Paradoksalt nok går Danmark i disse år den omvendte vej på begge fronter. Grønne skatter og afgifter droppes i vækstens navn, og efter 50 år med faldende arbejdstid siger regeringen, at vi skal arbejde mere – ud med St. Bededag og ind med plustidsoverenskomster.« Sort ser det altså tilsyneladende ud. Men i både kristendommen og marxismen kan i undergrunden – som ovenstående skulle vise – modkraft være at hente.

	Og så kan den store omstilling til genbrug og økologi, så »det bedre vil kunne betale sig at reparere ting, at lave ting i hånden«, sikkert også give os syndige workaholics nok at bestille ...
",10.0,25. marts 2014,"	Og nu vi er i gang: Hvad sagde Karl Marx’ svigersøn dog ikke? Paul Lafargue hed han – og sagde: »Hvis arbejderklassen rev den last (arbejdsalkoholiseringen, el.), som behersker og fornedrer dens natur, ud af hovedet og rejste sig i al sin frygtelige magt – ikke for at proklamere Menneskerettighederne, som ikke er andet end retten til (at sikre, el.) kapitalistisk udbytning, ikke for at kræve den famøse Ret til Arbejde, som ikke er andet end retten til elendighed, men for at smede en ubøjelig lov, der forbyder ethvert menneske at arbejde mere end tre timer om dagen, så ville Jorden, den gamle Jord, skælvende af glæde føle et nyt univers røre sig.«"
5415,/debat/2014/03/laeserbreve-10,Læserbreve,," 
	Bevare vores patentlov

Sven Skovmand, Stenvad

	I indlægget »Vi skal sige ja til patentdomstol«, siger David Rosenqvist, at et ja ved folkeafstemningen den 25. maj vil gøre det billigere, at udvikle og beskytte produkter. Den påstand er usand.

	Forskellen på et ja og et nej er udelukkende, at man ved et nej bevarer en dansk patentmyndighed, som udsteder de patenter, der skal gælde i Danmark. Man mister ikke retten til at bruge det europæiske patent, der i øvrigt ikke gælder i Italien og Spanien.

	Den ekstra omkostning ved et nej er altså ganske lille. Og den kan vise sig at være værdifuld, fordi den kan beskytte mod de patentsvindlere, der må forventes at udnytte, at et europæisk patent vil blive billigt.

	Ifølge en artikel i The Economist den 8. marts mistede amerikanske virksomheder i 2011 eksempelvis tæt på 155 milliarder kroner på grund af svindlerfirmaers pengeafpresning i patentsager.

	Er Ellemann træt af test?

Finn Gunst, Brønshøj

	Tidligere på året sagde Karen Ellemann (V) om de seneste danske Pisa-resultater: »Når vi har et af de dyreste skolesystemer, så må man med rette forvente, at det faglige niveau også er helt i top«.

	For det første er det gentagende gange blevet bevist, blandt andet i en OECD-rapport fra 2010, at Danmark ikke har et af de dyreste skolesystemer. For det andet har Karen Ellemann for nylig sat sin underskrift på en skolereform, der ud fra Pisa-målinger skrækslagent satser på faglighed og glemmer dannelsen, som påpeget blandt andet af Asger Baunsbak Jensen i pamfletten Sidste udkald – kampskrift for folkeskolen.

	Nu siger Karen Ellemann den 17. marts vedrørende Pisa-resultaterne: »Vi er godt klar over, at det ikke er et komplet billede af folkeskolens kvalitet.«

	Hvis dette betyder, at hun så småt er ved at klatre ned fra sit tårnhøje testtræ, kan vi så snart se frem til at få det fældet?

	Nationalisternes EU, nej tak

Paw Amdisen, lokalformand i Horsens (SF)

	I år er det hundrede år siden, at 1. Verdenskrig brød ud. Millioner af unge europæere mistede livet i en krig, der var næret af en fanatisk nationalisme. Nationalismen fortsatte i kølvandet på verdenskrigen.

	Der skulle endnu en verdensomspændende krig med millioner af ofre til, før Europa for alvor lod sig vride ud af nationalismens fanatiske greb.

	EU som politisk projekt har trange kår i disse år. Nationalistiske kræfter vinder frem på ønsket om at genskabe nationalisternes Europa. Alt dette må bestyrke kritiske tilhængere af det europæiske samarbejde i, at der er rigtig meget at kæmpe for i den forestående Europa-Parlamentsvalg til maj. Nationalisternes Europa er ikke en farbar vej.

	Vælg fritid frem for arbejde

Dorte Kolding, Herning

	Sofie Maria Stenderup Brand skriver i sin kronik den 11. marts om alle de problemer, børnefamilierne har.

	Hun peger på løsninger som at fordele arbejdstiden mellem generationerne og at prioritere tiden med børnene ved at »foretage velovervejede livsvalg«, ved at skrue ned for forbruget og boligstandarden i perioder. Det lyder forjættende.

	Man kan blot undre sig over, at der ikke er flere, der faktisk vælger det. Et politisk tiltag, der stadig ad frivillighedens vej, kunne få flere til at vælge deltidsjob, længere barselsorlov og pauser i arbejdslivet, er at indføre ubetinget basisindkomst, et fast beløb svarende til fattigdomsgrænsen på 103.200 kroner om året. Suppleret med en mindre basisindkomst til børn under 18, ville det skabe mulighed for at skaffe sig tid til fordel for penge for alle børnefamilier.

	Det ville sikkert få børnetallet til at stige, og fjerne meget af det stress og jag, der er den moderne families akilleshæl. Det vil give folk friheden til at langtidsplanlægge deres liv, så de kan holde den svære balance mellem arbejds- og familieliv.

	Ingen halve tandlæger

Mia Portz Dybdal, næstformand for Odontologisk Forening

	Tandlægeskolen i Aarhus skal gennem en sparerunde, hvilket kommer til at gå ud over den kliniske undervisning, hvor vi som tandlægestuderende selv lærer at behandle patienter. Vi skal fremover arbejde to og to om hver patient og dermed se halvdelen af behandlingerne fra sidelinjen. Holdningen fra ledelsen er at: »Nu må vi prøve det af, men vi ved godt, at det her betyder en forringelse af uddannelsen.«

	Vil det sige, at de nuværende tandlægestuderende på Aarhus Universitet de kommende år skal sendes ud som dårligere tandlæger end deres tidligere medstuderende? Hvem vil ansætte nyuddannede tandlæger, som bliver uddannet på et sådant grundlag? Hvilke patienter vil lade sig behandle af os? Vi vil gå meget langt for at undgå at blive halve tandlæger.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,19. marts 2014,"	Tidligere på året sagde Karen Ellemann (V) om de seneste danske Pisa-resultater: »Når vi har et af de dyreste skolesystemer, så må man med rette forvente, at det faglige niveau også er helt i top«."
6870,/debat/2013/08/laeserbreve-11,Læserbreve,," 
	Bagudskuende klimakritik

Jørgen Henningsen, tidligere medlem af Klimakommissionen

	Rolf Czeskleba-Dupont klandrer 13. august Tarjei Haaland for ikke at gøre bodsøvelser for, at man tidligere har ment, at biomasse er CO2-neutralt. Hermed gør han det bedste til det godes fjende.

	Langt de fleste af os har i årevis, ukritisk – kan vi se i dag – antaget biomasse for at være CO2-neutralt. Det gælder f.eks. den samlede Klimakommission, hvor vi frejdigt regnede biomasse som CO2-neutralt ved omregning fra ’fossilfrihed’ til CO2-reduktioner.

	Jeg, og mange andre, har et ansvar her. Problemet løser vi ikke ved at bekende vores synder, hver gang vi drøfter spørgsmålet, men ved for fremtiden at sikre os, at de metoder, der anvendes nationalt og internationalt ved opgørelse af CO2-udslip er retvisende. Det er tilsyneladende en stor opgave at få overbevist regeringen og EU-systemet om, at det nuværende opgørelsessystem snyder på vægten. Det er utrolig vigtigt, at de grønne organisationer, herunder Greenpeace, bidrager til dette.

	Bilismens mange synder

Erik Jespersen, Frederiksberg

	Det er beskæmmende, at regeringen med sit nye klimakatalog lader transportsektoren slippe for at yde et bidrag til et bedre klima.

	Ved at gøre transportsektoren mere bæredygtig vil man ikke alene reducere mængden af CO2 i atmosfæren men også begrænse den massive luftforurening. Et onde, der særligt plager hovedstadens borgere, og som medfører for tidlig død for mange mennesker. Dertil kommer de støjproblemer, som den tætte trafik medfører. Disse sundhedsmæssige problemer tager regeringen med klimaminister Martin Lidegaard (R) i spidsen overhovedet ikke hensyn til. Eller også er man på kynisk vis ligeglad med de mennesker, det går ud over.

	Når man dertil lægger de omfattende trængselsproblemer, bilismen medfører, er det uforståeligt, at man ikke vil gøre noget ved disse problemer.

	SF’s manglende retningssans

Henrik Laursen, Vanløse

	Hvad sker der med SF? Mange af deres vælgere hopper af pga. den førte politik. En god del synes at gå til Enhedslisten.

	Også mange af de folkevalgte og andre i partiet hopper af pga. den førte politik. Men de går altovervejende til Socialdemokraterne. Er der mon nogen, der kan forklare det?

	CO2-kvoter fungerer ikke

Thure Barsøe-Carnfeldt, Dronninglund

	Det lyder mærkeligt, men handel med CO2-kvoter lider så meget under den frie markedsøkonomi, at kvoteprisernes enorme prisfald nu truer markedet med kollaps. Mange undrer sig stadig over, at politikerne overhovedet tillod den svinske handel med CO2-kvoter i sin tid.

	Det burde være sund fornuft, at et land, som tilsviner atmosfæren mere end tilladt, selv skal sørge for at nedbringe CO2-svineriet inden for egne grænser. At man i dag kan købe CO2-kvoter hos tilfældige underudviklede lande, som kun udleder lidt CO2 til atmosfæren er en politisk svinestreg af værste skuffe. Det løser overhovedet ikke det alvorlige CO2-problem.

	De seneste 15 år er CO2-indholdet i atmosfæren steget med mere end 10 procent, og selvom vi endnu ikke har oplevet vejrtrækningsproblemer, burde EU for længst have grebet ind og sat en stopper for dette vanvidsmarked, hvor fattige lande underbyder hinandens priser på CO2-kvoter.

	Balance i debat om soldater

Else Dombernowsky, Lyngby

	Ole Olesen-Bagneuxs kronik fra 8. august om, at soldater selv er ansvarlige for eventuelle krigstraumer, har naturligvis skabt debat.

	Den 14. august bringer Information en kommentar med det modsatte synspunkt af Jonas Kriegbaum og Lene Bak. De to forfattere skriver, at soldaterne har »sagt ja, da Forsvaret og statsministeren kaldte«. Citatet implicerer, at soldaterne kunne have sagt nej – men passer det? Bemeldte statsminister var så forblindet af at tækkes USA, at han fejlvurderede en krigsindsats i Afghanistan, ligesom militære ledere nok har lagt pres på soldaterne. Et nej ville sandsynligvis have været et farvel til en militærkarriere og dermed en risiko for arbejdsløshed. Desuden har mange soldater, inspireret af Anders Fogh Rasmussen (V), følt, at de skulle forsvare Dannevirke i Afghanistan.

	Andre har haft trang til at afprøve det håndværk, militæret havde lært dem, og endelig havde nogle lyst til eventyr. Men hvorfor fortjener de særlig respekt?

	Så vidt jeg forstod Ole Olesen-Bagneuxs kronik, skal man ikke undlade at hjælpe psykisk syge veteraner. De skal blot behandles på lige fod med andre sindslidende i dette samfund.

	Jeg ville ønske, at vi snart kunne blive fri for, at ethvert forsøg på at vurdere den danske krigsindsats automatisk udlægges som foragt for soldaterne.

	To job men stadig fattig

Leif Mentzel, København

	Hartz-reformerne i Tyskland fra begyndelsen af årtusindskiftet skabte en ny arbejdende underklasse, de såkaldte working poor, der er nødt til at tage flere job for at klare til dagen og vejen.

	Over 2,5 millioner tyske arbejdere har nu mere end ét job. Og også i USA har man fået en arbejdende klasse, som ikke kan klare sig med et enkelt job. Tidligere var fattige i USA mennesker uden arbejde, nu er der ikke mindst i burgerbranchen så lave lønninger, at det rækker som en skrædder i helvede. For nylig fik det mange ansatte i burgerbranchen til at nedlægge arbejdet og strejke for at gøre opmærksom på deres dårlige situation. Så pas nu på herhjemme, at ultraliberalistiske kræfter – og Ole Sohn – ikke får magt, som de har agt.

	USA’s absurde politik

Nicolai Sennels, Søllested

	Det er absurd, at USA retsforfølger to mænd for at samle penge til al-Qaedas afdeling i Syrien, Al-Nusra.

	Det er jo en kendt sag, at præsident Obama selv støtter islamistiske krigere i området samt Det Muslimske Broderskab, hvis talsmænd jævnligt opfordrer til jihad. Man skulle tro, at slipsedrengene i CIA og Pentagon havde lært af fejlen med at støtte Taleban i sin tid.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,17. august 2013,"	Det er jo en kendt sag, at præsident Obama selv støtter islamistiske krigere i området samt Det Muslimske Broderskab, hvis talsmænd jævnligt opfordrer til jihad. Man skulle tro, at slipsedrengene i CIA og Pentagon havde lært af fejlen med at støtte Taleban i sin tid."
8530,/debat/2012/12/rettigheder-sexarbejdere-ja-tak,"Rettigheder til sexarbejdere, ja tak",Alan Klæbel Weisdorf," Regeringen har efter svensk og norsk forbillede længe barslet med et forbud mod køb af seksuelle ydelser. Men i 11. time fik det særlige Straffelovsråd sat en kæp i hjulet for regeringens planer. Nu har regeringen lykkeligvis for sexarbejderne skrinlagt forslaget. Men det betyder desværre ikke, at regeringen tilsvarende har opgivet den frugtesløse og moraliserende symbolpolitik på området. Og en begyndende og konstruktiv normalisering af arbejdsvilkårene for sexarbejderne har derfor fortsat lange udsigter.
Med udsigten til et kommende forbud mod køb af seksuelle ydelser bredte bekymringen og frustrationen spredt sig blandt de danske sexarbejdere. På bloggen damefrokosten.com lagde ikke mindre end 46 danske sexarbejdere krop til en billedkampagne, der skulle gøre opmærksom på farerne ved regeringens ’vigtige signal’. ’Nej tak’ var budskabet. Og de er ikke alene med den holdning. I den store kortlægning af prostitution i Danmark udarbejdet af SFI, Det Nationale Forskningscenter for Velfærd, udtrykte hele 89 pct. af sexarbejderne i Danmark modstand mod et købeforbud.
Og måske skulle man lytte til dem. Sexarbejderne selv ved bedre end nogen politiker på Christiansborg, hvad signalpolitik kan have af virkelige dagligdagskonsekvenser. Et købeforbud vil ikke betyde, at prostitution forsvinder, men udelukkende medføre, at vilkårene for sexarbejderne bliver mere risikofyldte og flytter ind i en kriminel underverden. Et købeforbud giver måske politikerne sjælefred, men for sexarbejderne er der intet andet end yderligere usikkerhed og udsathed at hente. Indtil for nylig stod sexarbejderne i store træk alene med deres protest. Få politikere og meningsdannere havde mod til at tale deres sag. Og havde det ikke været for interventionen fra Straffelovsrådets side, så havde denne i forvejen marginaliserede gruppe været prisgivet over for regeringens symbolpolitik.
Men dermed er den hellige gral ikke velforvaret. Sexarbejderne i Danmark lever og arbejder i en skizofren retstilstand. Først i 1999 blev det gjort lovligt at være prostitueret, men prostitution er fortsat ikke anerkendt som erhverv. Det betyder, at sexarbejdere af staten er afskåret fra de arbejdsmarkedsrettigheder, som alle andre danske lønmodtagere og selvstændige nyder godt af. Man kan ikke andet end føle, at politikernes ’bekymring’ for sexarbejdernes ve og vel runger en smule hult, når selv samme politikere ved lov har afskåret disse mennesker fra en række basale rettigheder, som på afgørende vis ville forbedre deres arbejdsvilkår.
’Hjælpeløse stakler’
Hvis marginaliseringen af sexarbejderne så bare stoppede der. Men det fortsætter med regeringens løbende italesættelse af sexarbejde. Et vigtigt alibi for regeringens forbudsorienterede politik er repræsentationen af sexarbejderne som en særlig type mennesker. Sexarbejderne skal lægge ryg til en konstant repræsentation som værende psykisk svage og ynkelige stakler, der som mennesker ikke formår at tage ansvar for eget liv og levned.
Denne repræsentation er essentiel for regeringen. En forudsætning for at fjerne folks ret til at lave centrale livsvalg for dem selv – f.eks. at være sexarbejder – er, at man umyndiggør dem som mennesker. Vi lever trods alt formelt set i et frit land – så der skal være en god ’undskyldning’ for at erklære folks frie valg ugyldigt. At der ikke er hold i regeringens repræsentation af sexarbejderne, er for regeringen sagen uvedkommende.
Faktum er, at sexarbejdere som gruppe i langt overvejende grad er velfungerende mennesker, som har valgt sexarbejde på baggrund af en reflekteret overvejelse omkring indtægtsmuligheder og interesser. Nogle sexarbejdere er ufaglærte, nogle har et fag eller videregående uddannelse, andre er studerende, og flere bruger sexarbejde til at supplere deres primære indkomst.
Og ja, der er også ulykkelige skæbner, som finansierer et stofmisbrug med prostitution. Det er særligt dette billede af misbrugeren, der fremmanes af tilhængerne af en kriminalisering af sexarbejde. Til det er der for det første at sige, at misbrugere udgør en lille minoritet blandt sexarbejderne. For det andet er det vigtigt at understrege, at misbrugerne ikke på nogen måde vil blive hjulpet af en yderligere kriminalisering af sexarbejde.
De stofmisbrugende prostituerede lever i forvejen meget udsatte liv, og et købeforbud vil blot stresse dem yderligere. Deres behov for en finansiering af deres liv og misbrug stopper ikke med signalpolitik. Som dokumentationen viser, betyder et købeforbud blot, at disse mennesker tvinges til at supplere deres indkomst fra prostitution med anden berigelseskriminalitet, som yderligere bidrager til en psykisk belastende hverdag.
Regeringen og dens støtter fremstiller konsekvent og mod bedre vidende et forskruet billede af sexarbejderne i Danmark. Det må være ekstremt frustrerende for sexarbejderne at opleve, at regeringens offergørelse af dem er blevet brugt som en politisk platform, der blot skaber yderligere stigmatisering og underminering af deres levegrundlag.
Menneskehandel og tvang
Det bringer mig til det særlige spørgsmål om menneskehandel og tvang. Menneskehandel rangerer uden tvivl blandt de mest afskyelige forbrydelser tænkeligt. Og at sætte ind over for dette bør prioriteres højt på ordensmagtens dagsorden. Men som tilfældet med de stofmisbrugende prostituerede, så viser tal fra Socialstyrelsens Center mod Menneskehandel lykkeligvis, at omfanget af handlede prostituerede er meget begrænset i Danmark. Dermed ikke sagt, at det ikke er et alvorligt socialt og kriminelt problem – det har bare ikke noget med sexarbejde i al almindelighed at gøre.
Legaliseret sexarbejde skaber ikke i sig selv menneskehandel, og et forbud mod køb af seksuelle ydelser løser ikke problemet. Hvad et forbud vil have som konsekvens er, at sexarbejde bliver en langt mere lyssky beskæftigelse, som vil gøre det betydeligt sværere for kunden at vurdere, hvornår han møder en frivillig sexarbejder eller en handlet prostitueret.
Omvendt ville en normalisering af sexarbejde som beskæftigelse åbne nye muligheder for forskellige indsatser. En legalisering vil først og fremmest betyde transparens omkring erhvervets udøvere, ligesom sexarbejdernes virksomhed kan underlægges forskellige typer forskrifter – herunder forskellige tilsyn og autoriseringer.
De fleste kunder er dybest set ordentlige mennesker. Hvis de fik valget imellem at gå til en af myndighederne autoriseret sex-arbejder eller til en ulovligt handlet prostitueret, ville de formentlig vælge den første mulighed. Og med en legalisering ville forskellen mellem dem sexarbejderne evident.
Så ja, man kan godt lave tiltag, der reducerer de sociale skyggesider, menneskehandel og misbrug, som eksisterer i kanten af sexarbejde i Danmark. Men løsningen finder vi i en normalisering og ikke en kriminalisering.
Denne vej er hverken enestående eller særligt original. Eksempelvis håndterer New Zealand spørgsmålet om sexarbejde fra en ikkemoraliserende rettighedsvinkel.
’Den lykkelige luder’ eksisterer ikke, siger fortalerne for en kriminalisering af sexarbejde, som om det i sig selv udgjorde et meningsfuldt argument for et købeforbud. Argumentet holder ikke. Kampen for rettigheder hviler ikke på spørgsmålet om den eventuelle lykke ved et erhverv. I det tilfælde skulle mange erhverv kriminaliseres. Nej, kampen for sexarbejdernes rettigheder bygger på en anerkendelse af sexarbejdernes ligeværdighed, myndighed og autonomi som borgere i det danske samfund.
 
Alan Klæbel Weisdorf er cand.scient. pol. og ph.d.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",191.0,6. december 2012,"Og måske skulle man lytte til dem. Sexarbejderne selv ved bedre end nogen politiker på Christiansborg, hvad signalpolitik kan have af virkelige dagligdagskonsekvenser. Et købeforbud vil ikke betyde, at prostitution forsvinder, men udelukkende medføre, at vilkårene for sexarbejderne bliver mere risikofyldte og flytter ind i en kriminel underverden. Et købeforbud giver måske politikerne sjælefred, men for sexarbejderne er der intet andet end yderligere usikkerhed og udsathed at hente. Indtil for nylig stod sexarbejderne i store træk alene med deres protest. Få politikere og meningsdannere havde mod til at tale deres sag. Og havde det ikke været for interventionen fra Straffelovsrådets side, så havde denne i forvejen marginaliserede gruppe været prisgivet over for regeringens symbolpolitik."
3366,/debat/2015/01/soens-moede-sundhedsvaesnet-absurd-teater,Min søns møde med sundhedsvæsnet var absurd teater,Rasmus Iver Agesen," Min niårige søn har været forkølet i fem år. Han har altså i sit lille liv haft flere dage med snot end uden. Vejrtrækningsproblemer, efterhånden 8.000 km brugt kleenex, snotfjæstilråb i skolen. Vores femårige forløb i det danske sundheds- væsen er på den kommunikative side lige med samtalen med stegepanden. Glat og tæt på meningsløs.
Den røde tråd i min søn Villads’ forløb er, at den ikke eksisterer. Af en simpel grund: Lægerne læser åbenbart ikke journaler. Fra den ene private øre-næse-hals-læge til den anden privat øre-næse-hals-læge, fra Gentofte Hospital til Hillerød Hospital til Rigshospitalet over penicillinkure, hormon-sprays, polypoperationer, kikkertundersøgelser, bihuleoperationer, blodprøver, lungefunktionsundersøgelser og mere endnu. Én ting er gået igen: Når man som patient turer fra en afdeling til en anden, begynder man helt forfra. Man møder sygeplejersker og læger, som ikke har læst journalen, eller i det bedste fald kun skimmet den.
»Er du forkølet i dag?« er et spørgsmål, der nu på femte år, vækker min indre meget primitive hulemand, der kun får lyst til at skrige: »Ja, det er for fanden derfor, vi er her – det har stået på i fem år, og det står forhåbentlig 1.000 gange i den journal, du tydeligvis ikke har læst!«
Der kan naturligvis være en vis logik i, at man laver en grundig vurdering ved opstart af et forløb. Men det kan da aldrig være en bagdel at sætte sig ind i den sag, man skal til at forholde sig til, inden den kommer ind af døren. Som patient eller pårørende føler man nærmest, at man skal veje sine ord med ufattelig omhu for at undgå, at den travle læge griber det forkerte ord i luften og insisterer på at begynde et undersøgelsesforløb, som man lige har været igennem på nabohospitalet med en nulbon som resultat.
Hvad mere uhyggeligt er: Dette fænomen er også eksisterende inden for den enkelte afdeling. På en enkelt dag på et hospitals øre-næse-hals-afdeling kan man være så heldig at møde op til seks fagpersoner, der alle sammen imponerer ved at få os patienter til at tænke, at journalen kunne være bedre tjent som snotklud. »Er du forkølet i dag? … Er du forkølet i dag? … Er du forkølet i dag?« og derudaf.
40 minutter forsinket
Hvorfor tager det så lang tid at implementere en fælles elektronisk patientjournal, der fungerer? Et system, der nemt og hurtig transporterer patientens oplysninger mellem fagpersoner? Og hvorfor har lægerne ikke tid til at læse tingene ordentligt igennem inden konsultationer? Hvorfor transporterer man journaltekst rundt på sygesenge i plastikposer og med 20 forskellige klistermærker og stenalderagtige papirark med håndskrift, som ingen kan læse? Det er lige før, jeg vil anbefale, at man går all in og tilbage til stentavlen og hammer og mejsel. Stentavlen kan da i det mindste ikke blive væk.
Klokken 08.45 ankommer vi til Riget.
»Sekretæren er her ikke i dag – henvend Dem venligst i det ambulatorium, hvor De hører til,« står der på et skilt. Ja, tak – men der står ikke noget i brevet om, hvilket ambulatorium vi hører til. Gad vide, om en af de fem personer i hvide kitler, der sidder inde på det der kontor og griner og spiser morgenmad, ved, hvor vi skal gå hen? Ja, det er på den anden side af gangen.
Ok, så er vi da i gang. Kl. 08.50 har vi tid. Kl. 09.00 ankommer sekretæren. Kl. 09.20 går jeg forsigtigt op til sekretæren og spørger, hvornår vi mon kommer til? Det vidste hun da virkelig ikke, men hun vil da gerne lige spørge lægen. Hvad er det nu, en sekretær laver, tænker jeg.
Kl. 09.30 spørger jeg nysgerrigt sekretæren, hvornår dagens program begynder – hvor mange der er før os, siden der kan opstå så megen ventetid. Vi er de første! 40 minutters forsinkelse til patient nummer 1. Jeg kigger mig rundt i et ret fyldt venteværelse. Wauw.
»Hvordan kan I blive 40 minutter forsinket inden første patient?« spørger jeg. Det må jeg virkelig ikke klandre hende, hun er jo bare sekretær. Jeg er ét stort spørgsmålstegn. Hvad foregår der? Hvad er denne sekretær ansat til?
Lægen er i gang med at læse journalen, da vi bliver kaldt ind kl. 09.40. Han kan ikke hjælpe Villads med forkølelsen, men vil gerne henvise videre og sørge for personlig overlevering af Villads sag. I stedet taler vi en del om, hvordan jeg skal forstå den situation, at vi intet havde hørt fra afdelingen i tre måneder – siden den dag vi fik taget et hav af test og blodprøver. Ingen svar på prøver, ingen melding om, hvornår vi ville få svar, om vi selv skulle ringe. Intet. Ikke før, der kom et brev om »indkaldelse til ambulant kontrol«. Ja, lægen medgiver gerne, at de kan blive lidt bedre på den kommunikative side.
Ingen kommunikation
Her en måned senere har vi stadig intet hørt om næste skridt. Dette er bare et eksempel fra fem års absurd teater. Der er rigeligt flere at tage af, og Riget er hverken værre eller bedre end andre hospitaler.
Hvorfor er der ikke en sekretær, der informerer om ekstraordinær ventetid?
Hvorfor er det så svært at skrive et brev, der fortæller, hvad der skal ske, når man ankommer? Hvorfor er kommunikation om næste skridt i forløbet ikke eksisterende? Det er, som om lægeverdenen ikke har opdaget, at patienterne ikke selv er læger. Vi kan altså ikke regne det hele ud selv.
Kunne man forestille sig det her teflonagtige absurdteater i andre industrier?
Hvad ville der ske, hvis man fjernede al meningsfuld kommunikation og planlægning og almindelig respektfuld behandling af kunder i eksempelvis restaurationsbranchen? Menukort, hvorpå der står »Spis middag ved et eller andet bord«; tjenere, der ikke aner, hvorfor man er kommet: »Nå, skal du have repareret din cykel i dag?«; tjenere, der bare lader være med at give bestillingen fra bordet videre til køkkenet. Billedet er vel ret tydeligt.
Pengene fosser ud
Det kan godt lade sig gøre at dele viden og planlægge i rigtig mange industrier. Også i store komplekse organisationer, hvor akutte ting kan opstå.
Jeg kan godt forstå, at der kan opstå ventetid, hvis akutte tilfælde opstår – men det giver nul mening, at der er 50 minutters ventetid til første konsultation. Eftervirkningerne heraf varer jo hele dagen. Det handler om folk, der har taget fri fra arbejde uden at vide hvor længe. Det kan umuligt være en god forretning for samfundet. Det må kunne gøres smartere. Det håner alle involverede parter, og det er hamrende ineffektivt.
Villads er stadig forkølet. Og nu også kronisk syg af lægebetændelse. Betændelse over for lavpraktisk dumhed. Teflonsk meningsløshed. Hans far ligeså. Måske mest ham. Den håbløse planlægning, håbløse informationsdeling og fattige kommunikation til patienterne er en åben hane, som sundhedsvæsnets penge fosser ud af.
Min svigerfar fik i sommer en indkaldelse til scanning af albuen. Han fik en tid i oktober 2015. Halvandet år. Flot.
Rasmus Iver Agesen er organisationspsykolog




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",34.0,15. januar 2015,Leave this field blank 
10336,/debat/2012/03/venstre-vandt-vaerdikampen-tabte,"Venstre vandt værdikampen, men tabte sig selv",Christian Braad Thomsen," Min far stammede fra en midtjysk familie af stoute Venstre-bønder. For ham var bonde en hædersbetegnelse, for bønder var ordentlige mennesker, som mente, at alle er født lige og frie. De var stolte af deres gerning og ydmyge over for naturen. De vidste, at hvis de ikke behandlede deres omgivelser ordentligt, ville de svigte deres eget liv og ikke selv have nogen fremtid.
Min far anerkendte ingen autoriteter ud over skolelæreren og doktoren, for de havde studeret for at blive klogere. De kristne autoriteter regnede han derimod ikke for noget. De var sværmeriske og snakkede i tåger. Kristendommen nåede aldrig ud til os i Bjertrup. Den var standset inde i stationsbyen Hørning. Bønder vidste godt, hvordan man opfører sig ordentlig, og behøvede ikke diktat fra oven.
Det var et meget sørgeligt øjeblik, da vores elskede hund Bob blev kørt ihjel, men heldigvis kom bilisten ind og sagde det, som det var. Han var helt ulykkelig over det. Far trøstede ham med, at det ikke var hans skyld, for hunden var blevet så gammel, at den hverken kunne høre eller se. Da han var kørt igen, sagde far, at det da var godt, det var en bonde, der havde kørt Bob ned, for en bonde stikker aldrig af fra noget. En bonde standser altid op og siger det, som det er. Men dem inde fra byen har for travlt til at standse, de har ingen respekt.
Med denne enkle morale forudså far uafvidende Venstres udvikling fra et hæderligt bondeparti til et parti for storbyens yuppier og andre charlataner. Det betød samtidig en afvikling af de værdier, bondepartiet havde hvilet på. Bønderne vidste, at man måtte sætte tæring efter næring, yuppierne gjorde Venstre til et fidusparti, der levede på forventet efterbevilling.
Allerede i begyndelsen af 1950’erne brød far med Venstre. Da han ved folketingsvalget i 1953 kom hjem fra stemmeurnen, spurgte vi ham, hvem han så havde stemt på, og han svarede:
»Nåh, A gaw’em et kryds åll sammel, for A tøws it, te’ A will gjø’ forskjel åw’em.«
Løgn og krig
Nu deklamerer Venstres ideologiske indpisker Claus Hjort Frederiksen på forsiden af Information: »Vi vandt værdikampen.« (10. marts) Spørgsmålet er: kampen for hvilke værdier?
Anders Fogh Rasmussen indledte sin værdikamp, da han med løgnagtige argumenter førte Danmark i krig mod Irak. Alle inklusive Bush, Blair og Fogh vidste, at Irak ikke havde masseødelæggelsesvåben, for det havde FN’s våbeninspektører konstateret under deres hidtidige arbejde. De bad så mindeligt om yderligere et par måneder til at fuldføre arbejdet, så de kunne være helt sikre, men den frist ville krigsmagerne ikke give, for så ville de ikke længere have noget argument for at gå i krig.
Den daværende udenrigsminister Colin Powell har forlængst indrømmet, at hans forsøg på i FN at dokumentere, at Irak havde masseødelæggelsesvåben, var baseret på fabrikerede løgne fra Det Hvide Hus.
FNs generalsekretær Kofi Annan meldte hurtigt ud, at krigen var ulovlig. Hvis man indleder en ulovlig krig, er man krigsforbryder og bør stilles for retten i stedet for at belønnes med en international toppost.
Det var, hvad Lars Grenaa og Rune Eltard Sørensen markerede, da de overhældte Fogh rød maling. Når retssamfundet ikke fungerer, må ordentlige mennesker tage retten i deres egne hænder. Derved skabte de et fotografi, der blev et ikon for VKO-perioden i lige så høj grad, som Bjørn Nørgaard og Lene Adler Petersen billede af en nøgen kvinde med et kors blandt Børsens jakkeklædte mænd blev et ikon for 1960’erne.
Dengang kaldte man det en happening, i dag kommer man i fængsel for sin kunstneriske opfindsomhed: de reelle forbrydere går fri, mens de, der protesterer mod forbrydelserne, straffes.
Kulminationen på vores mellemøstlige korstog var en regulær lynchning af Osama bin Laden. Da det for alvor gjaldt, overholdt USA ikke retssamfundets regler, men skød den ubevæbnede bin Laden ned som et vildt dyr. Man vidste nemlig, at man ikke havde beviser, som ville holde i en retssal. Så var det lettere at fortsætte den lynchtradition, der hidtil var gået ud over indianere og negre.
Det er rigtigt, at denne værdikamp har Venstre vundet: tortur og lynchning er genindført i vestlig politik.
Ulovligheder
Det var de økonomiske forbrydere, som indledte lovovertrædelserne, og det kostede Venstre-yuppier som den tidligere skatteminister og borgmester Peter Brixtofte og EU-parlamentsmedlemmet Klaus Riskær Pedersen fik flere års fængsel. Inden for de seneste år er hele tre Venstre-politikere blevet fældet på grund af politiske ulovligheder. Men de er foreløbig gået fri for straf.
Forsvarsminister Søren Gade valgte selv at gå, fordi han havde været involveret i to ulovligheder, nemlig den falske oversættelse af den såkaldte Jægerbog og hans særlige rådgivers læk af jægersoldaternes hemmelige mission til Irak.
Kirke- og integrationsminister Birthe Rønn Hornbech blev fyret, fordi hun havde nægtet børn af statsløse, født og opvokset i Danmark, deres lovsikrede ret til at blive danske statsborgere.
Tidligere skatteminister Troels Lund Poulsen måtte søge orlov fra Folketinget, da det kom frem, at hans ministerium dels har faldbudt fortrolige skatteoplysninger om Helle Thorning Schmidt til pressen, dels på ulovlig vis har forsøgt at få Skat til at omstøde frifindelsen af hende i skattesagen.
Og Claus Hjort Frederiksen selv bestilte misvisende tal, slettede belastende dokumenter, vildledte Folketinget og brød loven, da han pålagde kommunerne at tage kontanthjælpen fra mennesker, der ikke var omfattet af den såkaldte 300-timers-regel. For ham fik lovovertrædelserne ingen konsekvenser.
Politiske børneremser
Den mest modbydelige lov under VKO-regimets værdikamp er 24-års reglen. Det er første gang siden de nazistiske Nürnberglove, at en europæisk stat blander sig i det mest private vi har, nemlig vort følelsesliv.
SRSF-regeringen har valgt at følge VKO af angst for det formodede befolkningsflertal, men jeg tror, at befolkningsflertallet har en højere moral end det politiske flertal. Hvis man spurgte danskerne, om de finder det rimeligt, at danske statsborgere følger deres hjerte ved valg af ægtefælle og bør have ret til forblive i Danmark med deres udkårne, ville det store flertal svare ja.
Hvis man derefter spurgte, om de er modstandere af tvangsægteskaber, ville det samme flertal ligeledes svare ja. Ingen ville fatte, at de to synspunkter skulle være i modstrid med hinanden.
Men i stedet for at tage en seriøs diskussion om 24-års-reglen argumenterer politikere med børneremser. Birthe Rønn Hornbech kaldte sin udlændingepolitik ’fast og fair’, justitsminister Morten Bødskov kalder sin ’robust og retfærdig’. Hans sproglige gehør er så ringe, at han ikke kan se, at han kun gentager et VKO-slogan.
Faldent politi
VKO-tidens lovløshed bredte sig også til politiet, som bl.a. arresterede ca. 1000 fredelige klimademonstranter i en lovlig demonstration. Dronning Margrethe valgte i sin nytårstale 2009 at hylde magthavernes lovovertrædelser i stedet for at solidarisere sig med ofrene. Under opbydelse af sit rige klichéregister sagde hun:
»Politiet har haft den vanskelige opgave at sørge for sikkerhed og orden omkring mødet og har løst den ansvarsbevidst og på bedste vis.«
Selv en dronning, hvis job går ud på at leve i en forgyldt osteklokke, må vel kunne foruroliges over massearrestationer af en art, som vi ellers kun forbinder med Hviderusland og Iran.
Ved udgangen af 2010 fik dronningen da også byrettens ord for, at den politiindsats, hun havde hyldet, var ulovlig, og de forulempede fik en klækkelig erstatning.
I en retsstat er det normalt, at de skyldige skal betale denne erstatning, men når politiet overtræder loven, er det skatteyderne, der skal betale. Indtil det ændres, vil Danmark ligne en bananrepublik snarere end en retsstat.
Skidt sejr
Ja, Claus Hjort Frederiksen har ret: VKO har vundet værdikampen. Men det er ikke værdier, et flertal af danskere kan være stolte af. Det er forunderligt, at et parti, hvis folkevalgte er skyldige i så mange økonomiske og politiske lovovertrædelser, alligevel er Danmarks største. Det siger meget om, hvordan den etablerede lovløshed breder sig og danner nye normer i samfundet.
Jeg er ikke i tvivl om, at hvis far havde levet i dag, ville han i Johanne Schmidt-Nielsen og hendes partifæller øjne en ny politikertype, der viderefører, hvad man endnu på hans tid kaldte borgerlige værdier.
Med bedrøvelse ville han indse, at disse værdier ikke mere repræsenteres af de partier, der kalder sig borgerlige, men af en ung og retfærdighedssøgende kvinde fra et parti, der kalder sig socialistisk.
Far brød sig bestemt ikke om socialismen, men i erkendelse af, at hans gamle parti forlængst er degeneret til et samlingssted for økonomiske og politiske slyngler, ville han nok satse på, at man godt kan være et ordentligt menneske, selv om man kalder sig socialist.
 
Christian Braad Thomsen er filminstruktør og forfatter




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",73.0,19. marts 2012,"VKO-tidens lovløshed bredte sig også til politiet, som bl.a. arresterede ca. 1000 fredelige klimademonstranter i en lovlig demonstration. Dronning Margrethe valgte i sin nytårstale 2009 at hylde magthavernes lovovertrædelser i stedet for at solidarisere sig med ofrene. Under opbydelse af sit rige klichéregister sagde hun:"
6833,/debat/leder/2013/08/sandhedens-pris,Sandhedens pris,Charlotte Aagaard," 
»Hvordan i alverden kunne jeg, en underordret analytiker, tro, at jeg kunne gøre verden til et bedre sted?«
- Bradley Manning

	35 års fængsel. Det blev det officielle USA’s dom over den amerikanske konstabel Bradley Manning, der lækkede mere end en halv million dokumenter fra krigen i Irak og Afghanistan, en kvart million ambassadeindberetninger og ikke mindst en video, der viste amerikanske soldaters nedskydning af to Reuters-medarbejdere i Irak.

	Umiddelbart lyder endom på 35 år hård, men faktisk er straffen overraskende mild, især når man tager i betragtning, at den kun 25-årige Manning ifølge amerikansk lovgivning kan prøveløslades, når han har udstået en tredjedel af straffen. Medregnet de tre år, han allerede har siddet i fængsel, kan han formentlig være ude om otte-ni år. Det er stadig længe at sidde inde, men dog langt fra de mere end 100 år, som anklagemyndigheden indledningsvis krævede. Det er heller ikke udelukket, at det kan lykkes for Mannings forsvarere at få straffen yderlige reduceret ved den appelsag, som alle regner med vil blive anlagt.

	I disse whistleblower-tider er det nærliggende spørgsmål, om den pris, som Bradley Manning nu må betale, har været det hele værd. Og det må man alt andet lige sige, at den har. Det er selvfølgelig nemt at sige for en, der ikke skal tilbringe sin ungdom i et amerikansk militærfængsel. Men det er vigtigt at huske, at de oplysninger, som de mange tusinde filer indeholdt, har fået afgørende betydning for samtiden.

	Som det eneste medie i Danmark havde Information adgang til samtlige 750.000 dokumenter og kunne bl.a. afsløre, hvordan de danske myndigheder i mere end fire år udleverede fanger til det irakiske politi vel vidende, at de blev udsat for tortur – endog med døden til følge. I USA, Storbritannien, Frankrig og Tyskland afslørede vore kolleger samme mønster. Dokumenterne viste også, at antallet af civile tab var 50.000 højere, end hidtil oplyst, og at koalitionsstyrkerne bar deres del af ansvaret for det sekteriske blodbad, der fulgte.

	I Afghanistan indeholdt filerne afgørende oplysninger om den pakistanske efterretningstjenestes rolle som bagmand for Taleban, om NATO’s ulovlige brug af det napalmlignende stof hvid fosfor og om USA’s brug af dødspatruljer. Også ambassadeindberetningerne bragte vigtige nye oplysninger frem, bl.a. om korrupte diktatorer i Tunesien og Egypten, og var i høj grad med til at antænde Det Arabiske Forår.

	Selv fremstiller Manning sig på ingen måde som en helt, tværtimod har han på det seneste lagt sig fuldstændigt ned. På retssagens sidste dag undskyldte han for »at have skadet USA.« Selv om der formentlig er tale om et (vellykket) forsøg på mildne retten, er det alligevel tankevækkende, at han ikke står fast på de idealer, som han tidligere har forfægtet; offentlighedens ret til at vide, hvilke forbrydelser og overgreb, myndighederne gennemfører i demokratiets navn.

	Indtil videre holder hans ’efterfølger’, Edward Snowden, der har afsløret den amerikanske efterretningstjeneste NSA’s massive overvågning, fast. Men også for ham har sandheden haft en høj pris. Landflygtighed i Rusland og en ruineret karriere er formentlig blot de indledende afdrag.

	Det er vigtigt at huske, ikke mindst for medierne, at det altid har en uhørt høj pris at stå frem. Mens journalisterne og deres arbejdsgiver høster berømmelsen og de stigende oplagstal, står dem, der har løbet den virkelige risiko, med ødelagte liv. Det gælder Manning, Snowden, Assange, de fleste af dem, der afslørede løgnen om Irakkrigen. Og ikke mindst vore hjemlige whistleblowers Anders Nørgaard, der begik selvmord efter at have afsløret PET’s illegale overvågning af venstrefløjen, og Frank Grevil, der offentliggjorde FE’s trusselsvurderinger af Irak.

	I de allerfleste tilfælde er de medier og journalister, der fungerede som sandhedens budbringere, gået fri. Og det må mane til alvorlig eftertanke – ikke mindst i en tid, hvor væg-til-væg-overvågningen af enhver form for elektronisk kommunikation gør det næsten umuligt for de traditionelle medier at yde kommende whistleblowers den kildebeskyttelse, der er forudsætningen for, at andre en dag vover at lytte til deres samvittighed og følge i Bradley Mannings fodspor.

	Her kan næste skridt i forsvaret for demokratiet passende begynde.
",25.0,22. august 2013,"	Indtil videre holder hans ’efterfølger’, Edward Snowden, der har afsløret den amerikanske efterretningstjeneste NSA’s massive overvågning, fast. Men også for ham har sandheden haft en høj pris. Landflygtighed i Rusland og en ruineret karriere er formentlig blot de indledende afdrag."
8718,/debat/2012/11/akutpakken-bedre-rygte,Akutpakken er bedre end sit rygte,Nadeem Farooq," Det er naturligvis helt i orden at være uenig i regeringens beskæftigelsespolitik. Men det er ikke urimeligt at kræve, at kritikken bygger på en smule fakta og ikke udelukkende myter og følelser. Der er for mange, der har travlt med at skabe en stemning af angst og frygt. Problemet er, at det skader de lediges muligheder for at komme i job.
Regeringen holder fast i reformkursen, herunder afkortningen af dagpengereformen, fordi den øger beskæftigelsen. Selvom dansk økonomi kører i slæbegear i øjeblikket, er arbejdsmarkedet langtfra frosset til. I seneste kvartal var der 175.000 opsagte og nybesatte job. Alle disse jobåbninger rummer muligheder for de ledige.
Samtidig hermed kan vi allerede nu se effekten af den første akutpakke. Antallet af truede dagpengemodtagere er faldet med 17 procent, viser tallene fra oktober fra forskellige a-kasser. Og effekten vil helt sikkert stige, jo tættere vi kommer på 1. januar. Forklaringen fra a-kasserne lyder på, at medlemmerne søger job bredere i slutningen af ledighedsperioden. Det viser, at både dagpengereformen og akutindsatsen virker. Ligeledes er regeringens seneste initiativ med akutjob blevet skarpt kritiseret. Lidt fakta må være i orden. Med aftalen om akutjob reserveres en meget begrænset, men afgørende, del af 600.000 årlige jobåbninger i en midlertidig periode til dagpengeledige, som er i særlig risiko for at miste deres dagpengeret. På den måde undgår vi, at de ledige bliver langtidsledige, samtidig med at vi bevarer dynamikken på arbejdsmarkedet.
Den bedste socialpolitik
Regeringens og Radikale Venstres arbejdsmarkedspolitik handler ikke kun om at bekæmpe ledighed, men også om at skabe ny vækst, høj beskæftigelse og en sund økonomi. Det er sådan, man gennemfører den bedste socialpolitik. Jo mere vi kan åbne arbejdsmarkedet op for dem, som for længe har henslæbt en tilværelse på sidelinjen, desto bedre er det for den enkelte og for det danske samfund.
Vi skal fjerne adgangsbarriererne til arbejdsmarkedet både via håndholdte metoder og bedre vilkår for det danske erhvervsliv. I sidste ende er det bedre rammer for privat jobskabelse, der er afgørende for vækst og velstand.
Nadeem Farooq, arbejdsmarkedsordfører (R)
",47.0,12. november 2012,"Nadeem Farooq, arbejdsmarkedsordfører (R)"
4413,/debat/2014/08/laeserbreve-9,Læserbreve,," Debatterne er ikke folkelige
Adnan Al-Adhami, Frederiksberg og Freja Fokdal, Klampenborg
Der er tendens til at øge lixtallet i stedet for kvaliteten af indholdet, når debattører skriver debatindlæg og kommunikerer på sociale medier. Der bruges ofte et sprog, som ligger langt fra den gennemsnitlige dansker, og som kun forstås af akademikere. Og det nedbryder demokratiet.
Margrethe Vestager (R) skrev eksempelvis på sin Facebook- profil: »DK makroøkonomiske udfordringer udgør ikke længere betydelige makroøkonomiske risici og er ikke længere identificeret som ubalancer.«
Hvem forstod det, udover statskundskaberen og økonomen?
Et demokrati bygger på, at alle har mulighed for at deltage i debatten. Når en debattør vælger at skrive i et avanceret sprog, er han eller hun indirekte med til at nedbryde demokratiet, da det afholder nogle samfundslag fra at deltage i debatten.
Det er ikke, fordi vi vil hive debatten ned i børnehøjde, og vi beder heller ikke politikerne, eller andre debattører om at tale ned til deres læsere. Men hvis man kan inkludere flere i den offentlige debat ved at gøre det simpelt, hvorfor så ikke gøre det?
Giv Starbucks en chance
Katinka Friis, København
For mange venstreorienterede står USA som ondskaben selv. Jeg hører selv til dem, der ryster på hovedet og mumler: »Typisk amerikanere«, når jeg hører om fedmeepidemier og ulighed. Derfor har det taget mig lang tid at komme mig over skammen, der følger med min store kærlighed til den amerikanske kaffekæde Starbucks, der snart åbner på Rådhuspladsen. Men man skal se bort fra anti-amerikanske fordomme og fokusere på kaffen, for den er langt bedre end den fra Torvehallerne.
Informations journalist Ask Hansen beskrev i artiklen »Ny Nordisk begejstring for amerikansk junkfood« den 12. august mødet med en sur Starbucks barista og en dårlig kop kaffe. Det gjorde mig ked af det.
Jeg har gennem tiderne drukket mange kopper kaffe, og til min egen lokalpatriotiske ærgrelse har nogle af de værste været fra kaffebarer i eksempelvis Torvehallerne. Der er jeg blevet mødt af for hårdt brændte kaffebønner og kaffenørder, som stirrede surt på mig, da jeg ville se varedeklarationen på deres varme chokolade.
På Starbucks kan man få den bønne, man ønsker og en chokolade med varedeklaration. Jeg har været på Starbucks kaffebarer verden rundt, og jeg er aldrig blevet skuffet, hverken over smagen eller baristaens humør. Så jeg håber, at Information og andre vil give Starbucks en ekstra chance og se bort fra de mange fordomme, der følger med, fordi det kommer fra USA.
Erstat værnepligten
Kristian Hegaard, Fredensborg
I dag er det den internationale dag for humanitært arbejde. Og i lyset af de mange internationale konflikter har den humanitære indsats aldrig været vigtigere. Det skal Danmark priotitere, ikke mindst fordi vores internationale interesser varetages bedst uden for de danske grænser, kan man overveje, om det ikke er værnepligten, der skal lade livet.
Den seneste række af forsvarsforlig har efterladt værnepligten afpillet, men den koster alligevel staten 318 millioner kroner om året. Trods det kan værnepligten ikke reelt indpasses som et brugbart militært redskab. Efter min mening kan de penge bruges bedre. Unge mennesker betaler i dag selv op imod 40.000 kroner for at arbejde frivilligt i udlandet. Det er personligt udviklende, og mennesker i nød får en hjælpende hånd.
Hvis man også fra statens side begynder at fokusere mere på humanitært arbejde, bidrager Danmark i højere grad til fred og demokrati i lande og områder, hvor dette desværre ikke kan tages for givet. Skal vi derfor ikke skrue op for humanitært arbejde og slukke for værnepligten?
Lavere moms på økologi, tak
Lasse Haugaard, medlem af forretningsudvalget DSU i Nordfynskommune (S)
I kølvandet på sommerens debat om madrevolutioner, der baner vej for indførelse af sundhedsfremmende politiske tiltag, sidder man tilbage med en tom fornemmelse i kroppen. Var det hele bare et mediestun,t eller er der handling bag ordene?
Priserne på økologiske, sunde og lokale fødevarer skal sænkes. Der skal sørges for, at det ikke er størrelsen på ens pengepung, der gør, at man vælger den økologiske kylling fra. Det er ikke, sådan samfundet bør være. Jeg ønsker, ligesom Dan Jørgensen, ikke et samfund, hvor man ser brødrene Price, imens man spiser junkfood.
Som tilhænger af ideen anede jeg en mulighed i horisonten for reelle tiltag, der kunne skabe større lighed inden for sundhedsområdet og det burde indføres nu.
Differentieret moms på fødevarer gør, at man kan regulere priserne efter deres effekt på samfundet, ligesom man har gjort i andre europæiske lande. Det ville samtidig skabe incitament til at producere økologisk – og på den måde have positiv effekt på miljø og sundhed.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,19. august 2014,"Priserne på økologiske, sunde og lokale fødevarer skal sænkes. Der skal sørges for, at det ikke er størrelsen på ens pengepung, der gør, at man vælger den økologiske kylling fra. Det er ikke, sådan samfundet bør være. Jeg ønsker, ligesom Dan Jørgensen, ikke et samfund, hvor man ser brødrene Price, imens man spiser junkfood."
9639,/debat/leder/2012/07/arbejd-arbejd,"Arbejd, arbejd",Mette-Line Thorup," Både før og efter den nye reform af førtidspensions- og fleksjobordningen har eksperter, organisationer og arbejdsmarkedets parter advaret regeringen om, at det i en krisetid vil blive mere end svært at skaffe nye arbejdspladser på særlige vilkår.
Derfor er det påfaldende, at beskæftigelsesminister Mette Frederiksen (S) og med hende forligspartneren Venstre så åbenlyst erkender, at arbejdspladserne til de nye fleksjobbere er en fugl på taget.
»Det er jo noget, vi er nødt til at løfte i fællesskab. Jeg føler mig ikke overbevist om, at man kan lovgive sig til ansvarlighed,« siger ministeren adspurgt af Information og henviser dermed til, at det vil være marginaliserende over for medarbejdere på særlige vilkår, hvis virksomheder tvinges til at ansætte dem.
Ministeren har ikke noget svar på sit eget problem. I aftalen, som ud over Venstre er indgået med Liberal Alliance og Konservative, står der blot, at »Arbejdsmarkedets parter skal bidrage til at skabe større rummelighed på arbejdsmarkedet, herunder brug af sociale kapitler«. De sociale kapitler er imidlertid blevet kritiseret for ikke at fungere efter hensigten, og aftalen er som støvsuget for nye værktøjer, der skal øge arbejdsgivernes incitamenter til at ansætte mennesker med nedsat arbejdsevne. Og her taler vi vel at mærke om personer med langt mindre arbejdsevne end dem, den hidtidige fleksjobordning har sigtet imod, samtidig med at der allerede i dag er 17.000 arbejdsløse personer, som er visiteret til fleksjob.
Direktør i Dansk Arbejdsgiverforening Jørn Neergaard Larsen har ligeledes stillet sig tvivlende over for, hvorvidt reformen får virksomhederne til at spille med, fordi der stadig er for mange uklarheder i aftalen.
»Hvis det ikke bliver enkelt og uproblematisk for virksomhederne at ansætte folk på fleksjob, så vil der ikke blive oprettet de forventede fleksjob,« som arbejdsgiverdirektøren siger ifølge Ritzau.
Hensigten med den nye, forringede fleksjobordning er formentlig, at de lavere ydelser skal få folk med arbejdsevne i den høje ende af timeskalaen til at søge ordinær beskæftigelse for ikke at gå ned i indtægt. Selv om dette skulle blive en konsekvens, skylder regeringen stadig en forklaring på, hvor de nye arbejdspladser til de svage fleksjobbere skal komme fra.
Regeringen har overtaget den tidligere VK-regerings oplæg til ændringerne af førtidspensions- og fleksjobordningen og samtidig videreføres et massivt fokus på at øge arbejdsudbud som S-SF-R’s realisering af en hård reformkurs. Ministeren hævder, at hendes reform ikke kun handler om at spare 1,9 mia. kr. for at få regeringens regnestykke til at passe i 2020. Hun har ret i, at det er uholdbart at parkere et stigende antal unge med psykiske vanskeligheder på førtidspension, hvilket reformen gør op med i form af en række nye tiltag.
Men når fokus er stift rettet på de økonomiske modeller, der forudsætter øget arbejdsudbud som fremtidssikring af den offentlige økonomi, straffes samfundets svageste to gange. Regeringen forringer ydelserne. Og skaber samtidig større ulighed mellem dem uden for arbejdsmarkedet og dem indenfor. De foretrukne regnemodeller lægger desuden hindringer i vejen for bløde reformer. Formanden for Danske Handicaporganisationer, Stig Langvad, har bl.a. henvist til Sveriges massive indsats på forebyggelse og forbedringer af arbejdsmiljøet, herunder også det psykiske arbejdsmiljø. Men den slags giver ikke »hårde tal«; en erfaring fagbevægelsen gjorde sig under de just strandede trepartsforhandlinger: Afskaffelse af helligdage og skattelettelser giver øget udbud af arbejdskraft, lønningerne holdes i ro, og konkurrenceevnen forbedres. Hvorimod flere fra deltids- til fuldtidsarbejde og færre sygedage ikke tæller i 2020-planens målsætning om at øge arbejdsudbuddet.
Der er grund til at søge alternative løsninger, når der i dag er knap
55.000 flere personer på førtidspension og i fleksjob end forventet, da den forrige reform blev vedtaget i 2006. Det betyder, at ordningerne i 2010 kostede over ni milliarder mere end beregnet. Men hvis ikke regeringen udvider paletten med andre tiltag i form af forbedret arbejdsmiljø og en massiv indsats for flere arbejdspladser, forbliver det rummelige arbejdsmarked et uindfriet løfte fra beskæftigelsesministeren. 
",4.0,4. juli 2012,"Ministeren har ikke noget svar på sit eget problem. I aftalen, som ud over Venstre er indgået med Liberal Alliance og Konservative, står der blot, at »Arbejdsmarkedets parter skal bidrage til at skabe større rummelighed på arbejdsmarkedet, herunder brug af sociale kapitler«. De sociale kapitler er imidlertid blevet kritiseret for ikke at fungere efter hensigten, og aftalen er som støvsuget for nye værktøjer, der skal øge arbejdsgivernes incitamenter til at ansætte mennesker med nedsat arbejdsevne. Og her taler vi vel at mærke om personer med langt mindre arbejdsevne end dem, den hidtidige fleksjobordning har sigtet imod, samtidig med at der allerede i dag er 17.000 arbejdsløse personer, som er visiteret til fleksjob."
3285,/debat/2015/01/forsmag-paa-forbud,Forsmag på forbud,Ejvind Larsen," Her til morgen – mandag morgen – lyder et ritzau-telegram: »Historisk voldsom snestorm truer New York: USA’s østkyst fra Philadelphia til Boston forbereder sig på snevejr, der kan blive det vildeste nogensinde. ’Det her kan meget vel blive den største snestorm i hele New Yorks historie,’ siger New Yorks borgmester, Bill de Blasio, om vejrvarslet. Den amerikanske vejrtjeneste, NWS, har ifølge Reuters kaldt det forestående vejr for en lammende og potentiel historisk snestorm. (…) ’Min besked til alle newyorkere er at forberede sig på noget, der er værre, end vi nogensinde tidligere har set,’ siger borgmesteren søndag ifølge CNN.«
Historien minder om en anden, fortalt for 14 dage siden af Danmarks Meteorologiske Instituts fortræffelige Niels Hansen og DMI’s oceanograf Kristine Madsen. Under overskriften »Limfjorden fik forsmag på fremtidens stormfloder«: »Søndagens stormflod satte rekorder for vandstanden flere steder i den vestlige del af Limfjorden. Årsagen var den fælles indsats fra de to mindre storme Dagmar og Egon, der ramte Danmark med blot halvandet døgns mellemrum. DMI har ikke tidligere registreret to storme så tæt på hinanden. Alligevel mener oceanograf Kristine Madsen, at de nye vandstandsrekorder står for fald i fremtiden. ’Havet stiger omkring Danmark på grund af den globale opvarmning. Og da stormfloder tager afsæt i den almindelige vandstand, skal der mindre og mindre til i fremtiden for at overgå en given rekord’, forklarer hun.«
»Et af de steder, der søndag kæmpede med stormfloden, var Lemvig. (…) Her steg vandet til rekordhøje 195 cm over normalen, og (...) de 195 cm var blot én cm fra at være en såkaldt 100-årshændelse; altså en vandstand, der kun forekommer én gang for hver 100. år med det nuværende havniveau.’ Lemvig er et af de steder, hvor det går stærkt. Stiger havet blot 10 cm, så kommer de 195 centimeter igen hvert 26. år. Stiger havet 20 centimeter, så kommer de igen hvert 9. år, og når havstigningen nærmer sig 30 centimeter, så sker det i praksis hver gang, det stormer en smule fra vest; dvs. hver andet år eller noget i den stil’, siger oceanografen. Danmarks øvrige kystbyer vil opleve samme tendens. ’De vandstande, vi i dag ser som ekstreme, bliver hverdagskost i forbindelse med storme selv med en begrænset havstigning omkring Danmark, og uden vi skruer på hverken stormhyppigheden eller stormstyrken,’ siger Kristine Madsen«.
»’Stigende global vandstand og dermed stigende hav omkring Danmark er en af de mere sikre forudsigelser fra FN’s klimapanel,’ forklarer Kristine Madsen. ’I øjeblikket stiger havet med ca. 3-4 millimeter om året omkring Danmark, og stigningen accelererer. Vores bedste bud er, at havet står 10 centimeter højere end i dag omkring år 2030, 20 centimeter højere engang i 2040’erne og 30 centimeter højere i 2050’erne.’ Hvor alvorlig havstigningen bliver længere frem i tiden, er i en vis udstrækning baseret på, hvor mange drivhusgasser vi fremover tilfører atmosfæren. Med en hurtig og effektiv global indsats kan stigningen i det 21. århundrede formentlig holdes på 30 centimeter, men fortsatte udledninger i det nuværende tempo kan måske sende stigningen op over 1 meter.«
’Vi er ved at ødelægge vejret’
Altså: Vores sagkyndiges bedste bud er, at med det, som vi i dag udsætter naturen for med vores befolkningsvækst og økonomiske vækst og deraf følgende drivhusgasser, står havet 30 centimeter højere allerede i 2050’erne. Og når havstandsstigningen nærmer sig 30 centimeter, skal man regne med, at stormfloder, der tidligere kun indtraf hvert 100. år, begynder at indtræffe hvert andet år eller noget i den stil.
Det er der 35 år til.
Hvis vi vel at mærke allerede nu gennemfører en »hurtig og effektiv global indsats«, noterer DMI’s sagkyndige. For »fortsatte udledninger i det nuværende tempo kan måske sende havstandsstigningen op over en meter.«
Og så er det slet ikke til at tænke på hyppigheden og størrelsesordenen af de stormfloder, Limfjorden – med meget mere – kan regne med.
Det gjorde mit barnebarn alligevel forleden, da han skulle til fodbold og konstaterede, at vejret var alt for godt. Ikke til den udendørs fodbold, men i forhold til årstiden: »Fordi vi er ved at ødelægge vejret, morfar. Men jeg vil ikke tale om det, for jeg vil ikke dø.« Og det nåede vi så heldigvis lige at lade være med at tale om. Inden gråden havde taget over.
Historien svarer til den, som kollega Emil Rottbøll fortalte i avisens brevkasse 17. januar: »Min dreng på otte år er skrækslagen over udsigten til, at Jorden går under på grund af klimaforandringerne. Han har gået på en skole med fokus på klima, men jeg anede ikke, at det gik ham så meget på, før han pludselig på en rolig gåtur til kiosken spurgte mig, hvor mange år der egentligt går, før vi alle sammen dør.«
Men når kollega Kristian Villesen i lørdagsavisens Moderne Tider er lige ved at fordømme ironien til evig gråd og tænders gnidsel, fordi »i dag er det hele blevet meget mere alvorligt. I 90’erne var der ikke samme fokus på klimaforandringer f.eks.«, så er det dog værd at minde om, at vores statsminister i hverken sine åbnings- eller nytårstaler nævner disse klimaforandringer – ikke engang dem ved Limfjorden – med et ord.
Dog, det bliver sikkert meget anderledes, hvis vi efter årets folketingsvalg får en ny statsminister.
Hvis man stadig må være lidt ironisk. Her på falderebet.
",107.0,27. januar 2015,"»Et af de steder, der søndag kæmpede med stormfloden, var Lemvig. (…) Her steg vandet til rekordhøje 195 cm over normalen, og (...) de 195 cm var blot én cm fra at være en såkaldt 100-årshændelse; altså en vandstand, der kun forekommer én gang for hver 100. år med det nuværende havniveau.’ Lemvig er et af de steder, hvor det går stærkt. Stiger havet blot 10 cm, så kommer de 195 centimeter igen hvert 26. år. Stiger havet 20 centimeter, så kommer de igen hvert 9. år, og når havstigningen nærmer sig 30 centimeter, så sker det i praksis hver gang, det stormer en smule fra vest; dvs. hver andet år eller noget i den stil’, siger oceanografen. Danmarks øvrige kystbyer vil opleve samme tendens. ’De vandstande, vi i dag ser som ekstreme, bliver hverdagskost i forbindelse med storme selv med en begrænset havstigning omkring Danmark, og uden vi skruer på hverken stormhyppigheden eller stormstyrken,’ siger Kristine Madsen«."
9894,/debat/2012/05/laeserbreve-3,Læserbreve,Informations Webredaktion," Lad børn om at lære selv
Lotte Secher, Aarhus
Der er også pædagoger, som gør andet end at drikke kaffe. Der er meget, børn skal lære i de første år af deres liv. Det mest grundlæggende er selvdannelsen – det at opdage, udfolde og udvikle sine potentialer som menneske.
Det kan de kun gøre i samspil med andre mennesker. Derfor er der pædagoger, som lægger hovedvægten i deres arbejde på samspillet med børnene, og på at støtte det enkelte barn i at blive klogere på sig selv og sin omverden. Som taler med barnet, fordi de interesserer sig for det – ikke fordi de vil lære det sprog.
De erfaringer, børn gør sig i disse første år, er afgørende for deres mod, vilje og evne til at kaste sig ud i livet, til at lære, til at arbejde, til at glæde sig og til at bære mulige sorger.
Hvis pædagoger og forældre støtter børnene, og ikke forstyrrer dem med egne planer og skemaer, bliver børnene selvberoende og tilpas i livet. Det vil bryde negativ social arv og færre børn vil skulle i specialinstitutioner. Der vil være større lærelyst, og flere bliver gode forældre for den næste generation.
Privatisér ikke skatten
Simon Emil Ammitzbøll, politisk ordfører (LA)
Hvis man bestiller en håndværker til at udføre et stykke arbejde og betaler ham mere end 10.000 kroner kontant for opgaven, men han betaler ikke skat og moms af pengene, er det så køberens ansvar at inddrive pengene til Skat?
I Liberal Alliance går vi ind for privatisering af mange ting, men ikke når det gælder inddrivelse af skatter og moms, som regeringen og Enhedslisten lægger op til.
Det er en myndighedsopgave at sørge for, at borgere og forretningsdrivende betaler deres skat. Vi skal ikke have privatpersoner til at rende rundt og lege politimand og sørge for, at virksomheder overholder loven.
Det er et skråplan, og Advo-katrådet har også advaret mod at gøre op med helt fundamentale retsprincipper. Desværre blæser regeringen både på eksperterne og danskernes retssikkerhed i kampen mod sort arbejde.
Den nye tids dagsorden
Robert Refby, Vanløse
19. maj bragte Information en artikel med beskeden om, at Karl Marx ikke er død, og hans biografi genudgives på Informations Forlag. I samme avis var der en artikel om The end of Leader-ship, fra en professor, der hidtil har været leverandør af, og hyldet, teorier om moderne lederskab, men som nu er blevet klogere. Og yderligere var der en artikel om Europas krise mobiliserer de intellektuelle.
Svaret på disse tre artikler må være indlysende; en invitation til vore intellektuelle til at sætte moderne tids dagsorden: Socialisme og demokrati på arbejdspladsen.
I fængsel med de gamle
Thure Barsøe-Carnfeldt, Dronninglund
Tiden er inde til, at vi gamle vrisne borgere i Danmark hjælper med til at ordne økonomien:
Tap alle pensioner for den skat, som de ellers skal betale ved udbetaling af pensionen. Det vil give mere end 150 milliarder kroner til den slunkne statskasse. Og sæt så pensionisterne i arresterne og de kriminelle på plejehjem.
Pensionisterne vil herefter få omgående nødvendige læge- og tandlægebesøg, og være overvåget døgnet rundt og få omgående hjælp, hvis denne er ønsket. De vil få bad, blive luftet dagligt og få tre daglige måltider.
De vil have daglig adgang til bibliotek og til en præst, og hver pensionist vil have tv og alle nødvendigheder på rummet. Der vil være en tilsynsførende myndighed og en ansvarlig daglig leder hvortil man kan klage over manglende omsorg.
De kriminelle vil så til gengæld få lov til at sidde alene, blive glemt på toilettet eller i sengen, få kold mad, blive fejlmedicineret og i det hele taget passe sig selv imedens robotstøvsugeren bryder stilheden og de soner deres brøde.
Vækst i Europa
Jens Joel, MF (S)
I disse dage træffes afgørende politiske beslutninger om EU’s kriseexit. Alt for længe har Europa været i økonomisk skyttegravskrig mellem støtter af Merkels sparekurs og modstanderne af finanspagten.
Den modsætning skal overvindes. Med valget af Hollande er der for alvor skabt momentum for en sund og balanceret krisepolitik. Som i Danmark, hvor strukturreformer og investeringer i nye arbejdspladser går hånd i hånd.
Nu skal der kød på hensigts-erklæringerne. Finanspagten skal suppleres med en vækstpakke. EU’s ubrugte strukturmidler skal overføres til bekæmpelse af ungdomsarbejdsløshed.
Der skal rejses nye penge til investeringer i infrastruktur via projektobligationer, vi skal have en plan for forbedring af det indre marked og om muligt tildele den Europæiske Investeringsbank en mere aktiv rolle for at skabe nye arbejdspladser.
De første skridt mod en ny, vækstorienteret krisepolitik i EU er taget.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,26. maj 2012,"Pensionisterne vil herefter få omgående nødvendige læge- og tandlægebesøg, og være overvåget døgnet rundt og få omgående hjælp, hvis denne er ønsket. De vil få bad, blive luftet dagligt og få tre daglige måltider."
8783,/debat/2012/11/fru-konges-jubilaeum,Fru konges jubilæum,Georg Metz," Det skete om bord på rigets flagskib i Flensborg Fjord slut i oktober 1412, da dronningen bukkede under formentlig af pest.
Eller dronning blev Margrete aldrig, ikke af Danmark, men fuldmægtig frue og husbond og til ganske rigens af Danmarks formynder. Den remse har omgivelserne nu næppe leveret, når hun var i farvandet. Margrete var ligeglad med formaliteter, når bare hun bestemte. Den fuldmægtige fru husbond fungerede da også som reel monark – lübeckerne kaldte hende ligefrem med snert af hån: fru konge – og mere fermt end de fleste af hendes mandlige forgængere og efterkommere.
Fordrukken var hun heller ikke, i de kredse et særsyn. Titlen kan tydes som et enligt kvindepolitisk nybrud i en ellers maskulint domineret fysisk rå overkaste i mafiøse slægts- og klanbestemte alliancer. At Margrete var såvel frue som husbond, biologisk uhåndterligt, afstedkom imidlertid ikke uoverstigelige problemer. Højstatusbetegnelsen Frue var hun naturligvis, og ret så højbåren som ægtedatter af Valdemar 4. Atterdag.
Kvinders råderet over gods og guld var i de tider til at overse. Men når det gjaldt formynderi over mindreårige var kysten klar, og ved fars bortfald, hvilket var aktuelt i Margretes søn, Oluf, kongespires tilfælde og med ægtemanden, Norges Håkon 6.’s død i 1380, kunne mor tage over med fuld musik som stedfortrædende regent. Ydermere ved noget der i realiteten må betegnes som statskup.
Oluf døde som 16-årig i 1387, og eftersom ungkongens arvegods jo var Danmarks og Norges riger, blev den fine titel af frue og husbond konstrueret. Året efter tilføjedes arveriget Norge og med en fin hentydning i endnu en titel Norges og Sveers (Sveriges) dronning … ret arving og fyrstinde til Danmarks Rige. Hermed var kravet på Sverige nævnt, så det ikke kunne misforstås og som Margretes legale arv efter hendes afsatte svigerfar, Magnus af Sverige. Unionen under én fælles krone var på den måde varslet, så heller ikke det kunne misforstås.
Siden i 1397 blev den temmelig uduelige Erik 7. af Pommern kongekåret af den nordiske union – Kalmar-unionen – det politiske mesterstykke Margrete havde smedet sammen. Men Margrete fastholdt skønt tilbagetrukken efter 1401 magten som skyggeformynder.
Begavet menneske
Den således mangeårige enestående magtposition for en kvinde i et miljø af militante og grådige børster som man skulle tro vor tids yngre venstrefolk havde som forbilleder, kunne ikke have ladet sig gøre, hvis ikke flere forudsætninger var opfyldt. Et sådant arrangement måtte være til flest stormænds relative tilfredshed med en central øvrighed, der kunne holde flere indbyrdes stridende magtcentre og interesser i balance. En af Margret es virtuose metoder med pisk og gulerod var at tvinge stormændene til at afmontere deres aggressivt anlagte borge og omgøre anlæggene til mere åbne fredsgårde.
Hvordan Margrethe præcist så ud er usikkert. Det hvilende epitafium på sarkofagen i Roskilde Domkirke er i hvert fald en idealisering og ikke en datidsdame på næsten 60. Måske en lille ringsignet med et kvindehoved som sigillmærke, og som Margrethe brugte i sine senere år, er et portræt. Normalt havde de fine deres våbenmærke som seglmotiv. En person i Margretes position har kunnet tillade sig at bruge eget portræt. Hvis ifald, kan fru husbond ikke opfattes som en skønhedsåbenbaring. Men det er og bliver gætteri, Margrete kan have været et skår, om end nogen så nok ville have omtalt det med fyndighed. Middelalderens krønikeskrivere holdt sig ikke tilbage i lovprisning af dronninger.
Hvad vigtigere end udseende: Margrete var et politisk og på anden måde begavet menneske med sans for både detaljer og store sammenhænge. Tekster bevaret, også fra hendes pureste ungdom, da hun sad på Akershus og under ret kummerlige forhold blev opdraget til dronning, udviser et brev til den ældre gemal Håkon en sikker sans for sprog og væsentlighed.
Den unge Margrete forlanger lavpraktisk, men myndigt ordnede forhold på den kuldslåede borg inderst i Oslo Fjord: varmt tøj og noget mere at spise.
Man taler i nutiden om de ekstra krav til kvinder for at kompensere efterslæbet af mange års kønsdiskriminering. Fantasien behøver ikke overarbejde for at forestille sig, hvad senmiddelalderens krav lød på for en enlig feminin svale på Danmarks og Nordens tronstol.
Margrete klarede sig på lige dele list, behersket brutalitet – hun var trods alt sin fars datter og han var en bandit – trusler, belønninger og frem for alt orden i papirerne. Om nogen har fru kongen vidst, at Djævelen bor i detaljen, så hun fulgte sagerne til dørs og har haft færre fridage end sin sene navnesøster med de mange hobbyer og ferietynget familie.
Fra Sorø til Roskilde
Da Margrete døde for disse 600 år siden hin oktoberdag på fjorden, hvor hun var i færd med at sikre mere dansk land samt Slesvigs fremtid for tronen, var det naturligt at føre hendes båre til Sorø. Her i Absalons klosterkirke lå allerede far Atterdag samt ulyksalige søn Oluf.
Men Roskilde havde i Peder Jensen Lodehat en ambitiøs biskop med næse for branding. Formentlig velsignet af Erik af Pommern, der ved passende ceremoniel lejlighed trængte til markering af sin vaklende kongeværdighed, lod Lodehat dronningens kiste føre fra Sorø til Roskilde og for fuld musik genbisætte i domkirkens skib. Cisterciensermunkene i Sorø var rasende og hævdede, det var sket med vold og natligt ligrøveri. Lodehat ignorerede dem. I Roskilde færdiggjordes den sarkofag som kan beses den dag i dag, heftigt restaureret, men med dronningefiguren intakt fra 1413.
Det var den korte version af vor frue og husbond, der var apanagen værd.
",35.0,3. november 2012,"Den unge Margrete forlanger lavpraktisk, men myndigt ordnede forhold på den kuldslåede borg inderst i Oslo Fjord: varmt tøj og noget mere at spise."
10711,/debat/2012/01/kan-brugerbetaling-lette-vores-velfaerdskvaler,Kan brugerbetaling lette vores velfærdskvaler?,Torben M. Andersen," Brugerbetaling på centrale velfærdsområder er et kontroversielt spørgsmål. Debatten synes ofte at tage udgangspunkt i, hvorvidt vi skal indføre brugerbetaling eller ikke. Det er som om, man overser, at vi faktisk allerede har brugerbetaling af et betydeligt omfang ikke mindst på sundhedsområdet, men også på andre områder som f.eks. børnepasning samt voksen- og efteruddannelse. Provenumæssigt udgør brugerbetaling årligt et sted mellem 40 og 50 milliarder kroner — et anseligt beløb.
Et af de centrale spørgsmål er således, om systemet er skruet hensigtsmæssigt sammen, og om øget brug af brugerbetaling kan løse nogle af velfærdssamfundets problemer.
Det eksisterende system for brugerbetaling kan bedst karakteriseres som et kludetæppe. Det er ikke nemt at forklare logikken i systemet, og historiske tilfældigheder synes at have spillet ind på, hvor der er brugerbetaling, og hvor der ikke er. Hvorfor er det f.eks. gratis at gå til lægen, når der er brugerbetaling hos tandlægen? Hvorfor er det gratis, hvis man skal til psykiater, mens der er brugerbetaling hos psykologen? Dagens system er ikke logisk og ofte heller ikke gennemskueligt for borgerne. Der er derfor god grund til at se nærmere på brugen af brugerbetaling.
Provenu og regulering
Der er to hovedårsager til brugerbetaling. Den ene er provenuet og dermed bidraget til finansieringen af velfærdssamfundet. Den anden er et ønske om at påvirke borgernes adfærd i en bestemt retning.
Provenuet fra brugerbetaling øger velfærdssamfundets finansieringsgrundlag. Det gør det muligt at opretholde enten et større tilbud af velfærdstjenester eller et lavere skatteniveau på f.eks. arbejdsindkomster end ellers. Finansiering af velfærdssamfundet via indkomstskatter har den ulempe, at det har en negativ virkning på tilskyndelsen til at arbejde. Brugerbetaling har ikke den effekt, og i en situation med stramme offentlige finanser og et ønske om at nedsætte beskatningen på arbejde, kommer øget brugerbetaling derfor til diskussion.
Det offentlige påvirker priserne på varer og tjenester ad mange kanaler, både når de produceres privat og offentligt. Det sker via afgifter, skatter og subsidier. Afgiftsbelægning som moms har primært et provenuformål. Andre afgifter og subsidier bruges til at øge priserne og mindske forbruget (f.eks. når det gælder usunde varer), mens andre bruges til at mindske priserne via tilskud for at tilskynde til bestemte former for forbrug eller aktiviteter (f.eks. på energiforbedringer).
Overforbrug
Det er en væsentlig del af det danske velfærdssamfund, at en række velfærdstjenester som f.eks. uddannelse, sundhed, pasning m.m. stilles til rådighed for befolkningen — typisk gratis. Finansieringen sker via de generelle skatteindtægter. Hovedformålet er, at brugen af disse tjenester skal være behovsafhængige og ikke afhængige af betalingsvilje og -evne. Det medvirker til at skabe lige rettigheder og muligheder på centrale velfærdsområder.
I fravær af brugerbetaling er adgangen til tjenesteydelsen gratis for borgeren. I modsætning til f.eks. private forbrugsgoder er der derfor ikke nogen mekanisme, der kan holde borgeren tilbage med hensyn til ønsker og krav til ydelsen. Det gør det svært at fastlægge niveauet for de offentlige velfærdstjenester.
Ideelt set skulle niveauet lægges der, hvor værdien for borgerne svarer til omkostningerne ved at stille tjenesteydelsen til rådighed for borgerne. Er værdien for borgerne mindre end omkostningerne, vil man kunne skabe mere velfærd ved at bruge ressourcerne på noget andet. Men er velfærdstjenesterne gratis, er der netop en risiko for, at omprioriteringen ikke foretages.
For borgeren fremstår ydelsen som gratis, og derfor vil efterspørgslen først være dækket, når værdien for borgerne af yderligere forbrug er lig prisen, nemlig nul.
Det betyder imidlertid, at brugen af velfærdstjenesten har nået et niveau, hvor værdien for borgerne er mindre end omkostningerne ved at producere tjenesteydelsen. Det er ikke samfundsmæssigt hensigtsmæssigt.
Låg på forbruget
For at undgå den situation har man i praksis indført forskellige mekanismer til at lægge låg på forbruget af de offentlige tjenesteydelser, eksempelvis visitering, adgangskrav og ventelister. Disse begrænsninger betyder, at ikke alle kan få dækket deres ønsker. Samtidig er der ingen garanti for, at tjenesteydelserne går til dem, der har størst behov eller værdsætter dem mest.
Et spænd mellem borgernes ønsker og den/det faktiske standard/omfang af det offentlige tilbud skaber også et politisk problem: Jo større dette spænd er, desto mere utilfredshed er der med de offentlige tilbud.
Brugerbetaling kan spille en rolle i forhold til at løse disse problemer. Betalingen (dog typisk væsentligt mindre end de samlede omkostninger ved produktionen) vil gøre det klart for borgerne, at tjenesteydelsen ikke er gratis. Det dæmper efterspørgslen og dermed brugen af den pågældende velfærdstjeneste. Dermed falder omkostningerne til produktion af velfærdstjenester.
Det understreger samtidig, at effekterne af brugerbetaling ikke alene kan vurderes ud fra provenuet. Der skal også tages hensyn til, at der i fravær af brugerbetaling vil være øgede omkostninger som følge af øget brug af tilbuddet eller ventelister o.l. for at begrænse forbruget.
På områder med brugerbetaling får politikerne en indikation af, hvor meget borgerne værdsætter den pågældende tjenesteydelse, og kan samtidig regulere brugen af tjenesteydelsen. Med brugerbetaling vil det være de borgere, der værdsætter tjenesteydelsen mest, der vil bruge og betale for den.
Hvis man i stedet benytter sig af ventelister vil der ikke være sikkerhed for, at tjenesteydelsen går til dem, der værdsætter den mest. Adfærdseffekten er størst ved de tjenesteydelser, hvor efterspørgslen er meget prisfølsom.
Skæv fordeling
Der er dog nogle væsentlige undtagelser fra ovenstående betragtninger. De forudsætter nemlig, at borgeren selv kan bedømme sit behov korrekt. Det kan imidlertid ofte være tvivlsomt på sundhedsområdet, hvor lægen er eksperten, der kan afgøre behovet behandling. Patienten opsøger lægen på basis af symptomer eller bekymringer, men uden at vide om henvendelsen er sundhedsmæssigt nødvendig. Det afklares først med lægens vurdering.
Et højt niveau for brugerbetaling hos den praktiserende læge kan derfor få nogle til at afholde sig fra en berettiget henvendelse til lægen. Et lavt niveau for brugerbetaling kan dog modvirke denne effekt.
Den anden væsentlige begrænsning i forhold til brugerbetaling er de fordelingsmæssige konsekvenser. Med brugerbetaling er borgerens brug af tjenesteydelsen ikke kun et spørgsmål om betalingsvillighed, men også om betalingsevne. Udstrakt brug af brugerbetaling vil derfor have store fordelingsmæssige implikationer.
Den gratis adgang til offentlige tjenesteydelser spiller en stor rolle for omfordelingen og er derfor med til at sikre en mere lige indkomstfordeling og mindske fattigdom.
Det fordelingspolitiske hensyn er netop en af de væsentligste grunde til, at velfærdstjenester stilles til rådighed af det offentlige.
Brugerbetaling er allerede en væsentlig del af det danske velfærdssamfund, men det eksisterende system er hverken logisk eller gennemskueligt. Der er derfor god grund til både at gennemgå det eksisterende system og at vurdere i hvilket omfang en eventuel øget brug af brugerbetaling kan medvirke til at løse nogle af velfærdssamfundets problemer.
Brugerbetaling er ikke uden problemer, og her er de fordelingspolitiske de vigtigste. Af den grund kan øget brugerbetaling ikke blive et væsentligt finansieringsgrundlag for velfærdssamfundet, men en vis brug kan bidrage med et beskedent provenu og være med til at sikre en bedre prioritering af de offentlige opgaver. Helt at afstå fra brugerbetaling vil betyde mindre provenu, øgede omkostninger til produktion af velfærdstjenester samt begrænsninger på adgangen via ventelister mm.
Brugerbetaling kan derfor ikke vurderes uafhængigt af alternativet, nemlig de konsekvenser, det vil have for de samlede offentlige udgifter og dermed for mulighederne for at løfte andre velfærdsopgaver.
 
Torben M. Andersen er professor ved Institut for Økonomi ved Aarhus Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",31.0,20. januar 2012," Brugerbetaling på centrale velfærdsområder er et kontroversielt spørgsmål. Debatten synes ofte at tage udgangspunkt i, hvorvidt vi skal indføre brugerbetaling eller ikke. Det er som om, man overser, at vi faktisk allerede har brugerbetaling af et betydeligt omfang ikke mindst på sundhedsområdet, men også på andre områder som f.eks. børnepasning samt voksen- og efteruddannelse. Provenumæssigt udgør brugerbetaling årligt et sted mellem 40 og 50 milliarder kroner — et anseligt beløb."
3880,/debat/2014/10/debatten-soeskendesex-lammer-vores-moral,Debatten om søskendesex lammer vores moral,Peter Singer," Tysklands svar på Etisk Råd – Deutscher Etikrat – anbefalede for få uger siden, at Forbundsdagen tager lovmæssige skridt til at afkriminalisere samleje mellem voksne søskende. Rådet nåede dermed til en helt anden konklusion end Den Europæiske Menneskerettighedsdomstol, der i 2012 stadfæstede en dom over en mand fra Leipzig, der havde et seksuelt forhold til sin egen søster.
Manden har afsonet en flerårig fængselsstraf, fordi han ikke vil afslutte forholdet. (Hans søster blev anset for at være mindre ansvarlig og blev ikke fængslet.)
Incest mellem voksne er ikke en forbrydelse i alle jurisdiktioner. I Frankrig blev forbuddet herimod således afskaffet allerede i 1810, da Napoleon indførte sin nye straffelov.
Incest mellem samtykkende voksne er heller ikke en forbrydelse i Belgien, Nederlandene, Portugal, Spanien, Rusland, Kina, Japan, Sydkorea, Tyrkiet, Elfenbenskysten, Brasilien og flere andre latinamerikanske lande (I Danmark straffes sex mellem søskende med fængsel i op til to år efter straffelovens paragraf 210, red.).
I den undersøgelsesrapport, som ligger til grund for anbefalingen, tager Rådet tager udgangspunkt i en gennemgang af vidnesbyrd fra personer i forbudte forhold, især halvsøskende, som først lærte hinanden at kende som voksne. Disse par beskriver de vanskeligheder, som kriminaliseringen har skabt for deres forhold, herunder truslen om tab af forældremyndighed over børn fra tidligere forhold.
Rapporten søger ikke at nå frem til en endelig etisk vurdering af seksuelle relationer mellem søskende. Den spørger i stedet, om der i strafferetten kan findes tilstrækkeligt grundlag for at forbyde sådanne relationer.
Den påpeger, at der ikke findes nogen anden situation, hvor frivillige seksuelle relationer mellem myndige mennesker er forbudt. Der er, hævder rapportens forfattere, brug for en klar og overbevisende begrundelse for at legitimere myndighedernes indtrængen i dette kerneområde af menneskers privatliv.
Pseudoargumenter
Rapporten ser nærmere på de begrundelser, som hævdes at kalde på myndighedernes indblanding. En forhøjet risiko for genetisk unormale børn kunne være en sådan begrundelse, men skulle den være tilstrækkelig, ville den samtidig retfærdiggøre et forbud, der ville blive på en gang snævrere og bredere end det nuværende forbud mod incest. Snævrere, fordi det kun ville have relevans for seksuelle relationer, hvor børn kan blive en følge. F.eks. blev den mand fra Leipzig, hvis sag aktualiserede problemstillingen, steriliseret i 2004, uden at dette fik nogen indflydelse på hans strafansvar. Bredere, fordi forbuddet skulle omfatte seksuelle relationer mellem alle slags par med forhøjet risiko for at få unormalt afkom.
Med tanke på Tysklands nazistiske fortid er det svært at forestille sig, at tyskerne i dag vil ønske sig, at staten skal bestemme, hvem der har ret til at forplante sig.
Rådet så også nærmere på behovet for beskytte familierelationer. Rapportens forfattere konstaterer, at incest mellem søskende er sjælden, ikke fordi det er en forbrydelse, men fordi opdragelse og opvækst i familier eller familielignende miljøer (herunder israelske kibbutzer, hvor ikkebeslægtede børn opdrages kollektivt) tenderer imod at eliminere seksuel tiltrækning.
Rapporten anerkender dog målsætningen om at beskytte familien og begrænser ud fra dette hensyn sin anbefaling til kun at omfatte lovliggørelse af seksuelle forhold mellem voksne søskende.
Seksuelle relationer mellem andre nære slægtninge, f.eks. mellem forældre og deres voksne børn, befinder sig, hævder rapportens forfattere, i en anden kategori på grund af de forskellige magtforhold mellem generationerne og det større potentiale for skade på andre familierelationer.
Moralsk lammelse
Hvor dybt tabuet mod incest går, har socialpsykologen Jonathan Haidt demonstreret. I et eksperiment lod han sine interviewpersoner tage stilling til følgende historie: Julie og Mark er voksne søskende, der tager på ferie sammen og beslutter sig for at dyrke sex for at prøve, hvordan det føles. Julie tager p-piller, og Mark bruger kondom for at være sikker. De nyder begge oplevelsen, men beslutter ikke at gøre det igen. Det forbliver herefter en hemmelighed, der styrker deres bånd.
Haidt spurgte så sine interviewpersoner, om de fandt det i orden, at Julie og Mark gik i seng med hinanden. De fleste sagde nej, men da Haidt spurgte hvorfor, anførte hovedparten begrundelser, som allerede var udelukket af historien – faren for f.eks. indavl, eller risikoen for, at deres forhold ville lide under det. Da Haidt påpegede over for sine interviewpersoner, at deres begrundelser var uden relevans for historien, svarede de typisk: »Jeg kan ikke forklare det, jeg ved bare, det er forkert.« Haidt betegner dette fænomen som ’moralsk lammelse’.
Vores reaktioner på brud på incesttabuet har en åbenlys evolutionær forklaring. Men skal vi lade vores dom over, hvad der udgør en forbrydelse, diktere af en følelse af modvilje, der kan have gavnet revolutionære forfædre uden adgang til effektiv prævention i evolutionens løb? Alene at diskutere spørgsmålet har vist sig kontroversielt. I Polen blev et indlæg, som redegjorde for Deutsche Etikrats anbefaling, lagt online af Jan Hartman, en filosofiprofessor fra Kraków. Dette fik universitetets ledelse til at betegne Hartmans indlæg som »undergravende for værdigheden ved embedet som universitetslærer« og bebude disciplinære foranstaltninger. Ved så hurtigt at se bort fra, at ytringsfrihed er en forudsætning for ethvert universitets værdighed, ser det ansete Universitet Jagiello?ski ud til at have givet efter for instinkter. Det lover ikke godt for en rationel debat om, hvorvidt incest mellem voksne søskende bør forblive en forbrydelse.
© Project Syndicate og Information
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,29. oktober 2014,"Seksuelle relationer mellem andre nære slægtninge, f.eks. mellem forældre og deres voksne børn, befinder sig, hævder rapportens forfattere, i en anden kategori på grund af de forskellige magtforhold mellem generationerne og det større potentiale for skade på andre familierelationer."
1816,/debat/2015/09/laeserbreve-22,Læserbreve,Informations Debatredaktion," SF og Å sikrer Lars Løkke
Rune Lund, MF, skatteordfører for Enhedslisten
Med hjælp fra SF og Alternativet fik Lars Løkke onsdag den 26. august gennemført sit mest konkrete valgløfte. Nemlig, at boligjobordningen skal indføres med tilbagevirkende kraft for hele 2015. Det er ærgerligt, at de to partier har sikret Lars Løkke de nødvendige stemmer. For boligjobordningen er både dyr, dårlig og socialt skæv.
Økonomisk giver boligjobordningen ingen mening. Den vil i 2015 koste mere end en milliard kroner, men kun skabe omkring 600 job. Socialt giver den heller ikke mening. Blandt de 3,5 millioner danskere med de laveste indkomster, er det kun otte ud af 100, der bruger fradraget. Blandt de 100.000 rigeste er det fire ud af ti. Det grønne element i ordningen har hidtil været temmelig beskedent. I 2014 blev mindre end 30 procent af ordningen brugt på energiforbedringer.
SF og Alternativet har stemt for en ordning, der ifølge de to partier er dårlig i 2015, men som man har aftalt skal være grøn fra 2016. Problemet er bare, at der endnu ikke er en konkret aftale for 2016 og frem. Det er heller ikke aftalt, hvor finansieringen skal komme fra i 2016 og frem. Finansieringen kan for eksempel ende med at komme fra nedskæringer på udviklingsbistanden.
SF og Alternativet har sandsynligvis købt katten i sækken, fået en fugl på taget – og givet Lars Løkke en fugl i hånden.
Mange bække små gør stor klima-å
Bodil Kornbek, Formand for VedvarendeEnergi
Liberal Alliances Villum Christensen betegner i sit læserbrev den 26. august klima- og energiminister Lars Christian Lilleholt som »grønnere end de grønne«. Et af argumenterne bag dette lidt spøjse udsagn er, at ministeren overhovedet har en ambition om at reducere CO2-udledningen i fremtiden – selv om ambitionen er at øge udledningen med over to millioner ton i 2020 i forhold til, hvad Folketinget allerede har sat sig for. Christensen mener desuden, at det er fuldstændig ligegyldigt, hvad et land som Danmark gør for at ændre klimanedbrydning, eftersom andre lande blot vil udlede tilsvarende mere end, hvad der spares i eksempelvis Danmark. Det er et uholdbart argument af flere grunde.
For det første er kvotehandelssystemet i EU et anerkendt problem. Så at Christensen bruger systemets funktion, eller mangel på samme, som hovedargument for, at det ikke kan betale sig at udlede mindre, holder ikke. Løsningen er ikke at udlede mere, fordi systemet alligevel ikke virker, men naturligvis at ændre på selve systemet. For det andet vil det være en sørgelig planet, vi bor på, hvis regeringslederne fulgte Christensens ’sandhed’ om, at ingen lande kan ændre på klimaet alene.
Vi skal finde løsninger på globalt plan, men det er også vigtigt, at Danmark som et velstående land er et af foregangslandene i klimakampen. Danmark har desuden bevist, at investeringer i vedvarende energi kan skabe tusinder af arbejdspladser i grøn energiteknologi i Danmark. Det er langtfra ligegyldigt, hvad et enkelt land som Danmark gør, som Christensen påstår. Mange bække små gør en stor å. Til gengæld er det positivt, at Christensen tilsyneladende efterhånden erkender, at klimaforandringerne findes, og at udviklingen skal vendes.
Regering, invester i trygge fødsler
Iben Maria Behrmann Kristensen, redaktør på Forældre og Fødsel
For mindre end et år siden fulgte hele Danmark med i DR’s dokumentar om, hvad travlheden på fødegangene i værste instans kan medføre. Her mødte vi forældre, der mistede deres barn efter en igangsættelse, og forældre, hvis datter blev hjerneskadet under fødslen. Begge børn blev skadet på grund af manglende opsyn fra sundhedspersonalet. Derfor havde vi i vores vildeste fantasi ikke forestillet os, at den nye regering og regionerne ville skære i de øremærkede midler til gravide, fødende og nyfødte.
Når en kvinde lades alene under dele af fødslen, medfører det en stor utryghed og en dårligere fødselsoplevelse – ofte med ekstra komplikationer og indgreb. Dette kan føre til en større risiko for at udvikle en efterfødselsreaktion med en sygemelding på længere sigt. I værste fald risikerer vi flere ulykkelige fødsler, hvor barnet på grund af en utilstrækkelig normering blandt personalet ikke er blevet tilset i tide og derfor bliver ramt af fatale komplikationer som iltmangel. Invester i den gode, trygge fødsel. Vi tror på, at det på lang sigt giver overskud. Ikke bare menneskeligt, men også økonomisk.
",0.0,3. september 2015,"For det første er kvotehandelssystemet i EU et anerkendt problem. Så at Christensen bruger systemets funktion, eller mangel på samme, som hovedargument for, at det ikke kan betale sig at udlede mindre, holder ikke. Løsningen er ikke at udlede mere, fordi systemet alligevel ikke virker, men naturligvis at ændre på selve systemet. For det andet vil det være en sørgelig planet, vi bor på, hvis regeringslederne fulgte Christensens ’sandhed’ om, at ingen lande kan ændre på klimaet alene."
2514,/debat/leder/2015/05/shiastan-kurdistan-islamisk-stat,"Shiastan, Kurdistan og Islamisk Stat?",Charlotte Aagaard," Islamisk Stat vinder frem. Anbars hovedby, Ramadi, og den antikke by Palmyra er netop faldet. Tydeligt er det for enhver, at USA’s strategi ikke virker.
Siden 2003 har målet været at få Irak til at fungere som nationalstat, og det er stadig udgangspunktet for USA’s såvel som for Danmarks krig i Irak.
Premierminister Haidar al-Abadi må dele magten med sunnierne og kurderne, rekonstruere den irakiske hær og holde de berygtede shiamilitser i stramme nationale tøjler, lyder budskabet fra både Washington og København. Men spørgsmålet er, om det er et opnåeligt mål.
Iraks geografiske, politiske og etniske cocktail taler næsten for sig selv:
I nord har kurderne haft stor succes med opbygningen af et udstrakt stammebaseret selvstyre, der både politisk og økonomisk ligner selvstændighed.
I det centrale Irak har Saddam Husseins gamle bathister, frustrerede stammeledere og religiøse fanatikere skabt en sunnimuslimsk krigsmaskine, der har sat både den irakiske hær og USA til vægs.
Og i Bagdad og det sydlige Irak har det iransk- og amerikanskstøttede shiaflertal forelsket sig så meget i magten, at de ikke er villige til reelt at del den med sunnierne og kurderne.
Oven i denne eksplosive cocktail kan man tilføje mere end 10 års sekterisk borgerkrig, hundredtusindvis af dræbte, et ubeskriveligt had – og nogle af verden største olieressourcer.
Forsøget på at opbygge en irakisk nationalstat har reelt stået på siden Første Verdenskrig og er sørgeligt nok kun lykkedes under Saddam Husseins jernnæve.
Så snart hans skånselsløse styre jerngreb blev svækket en smule – hvilket skete efter den mislykkede invasion af Kuwait i 1990 – gjorde både shiitterne i syd og kurdere i nord oprør mod sunniernes overmagt.
Mens kurderne fik international beskyttelse, fik Saddam Hussein frie hænder til at knuse shiamuslimerne, så da vinden skiftede i 2003, var hævnens time kommet og en infernalsk borgerkrig brød ud.
Med massiv militær magt og en alliance med moderate sunnier fik USA lagt låg på konflikten og installeret en shialedet regering i Bagdad – som til dato har nægtet at forsone sig med sunnierne.
Denne onde cirkel af magtkamp, massakrer og hævn mellem Iraks shiaer og sunnier eksploderede igen, da militante sunnier løb den irakiske hær over ende sidste vinter og udråbte et islamisk kalifat i de sunnidominerede områder nord og vest for Bagdad.
På denne blodige baggrund, med Islamisk Stats fortsatte fremmarch in mente og fremvæksten af en ny sekterisk shiahær – er det sværere end nogensinde at se, hvordan planen om et samlet, fredeligt Irak skal kunne realiseres.
Det må derfor være på tide at overveje andre løsninger – fra det provinsielt selvstyre, kurderne har praktiseret siden 1990 over en delstatsløsning a la Tysklands til en sammenslutning af uafhængige stater som SNG efter Sovjetunionens sammenbrud. Hverken Iraks naboer eller det internationale samfund vil juble over en delvis eller total opsplitning af Irak i tre. Og det er der gode grunde til.
Et Shiastan i vil naturligvis alliere sig med det shiitiske Iran og styrke iranernes position som regional stormagt, hvilket ikke mindst Israel vil frygte.
Et Kurdistan vil inspirere de kurdiske mindretal i Tyrkiet, Syrien og Iran til at forsøge samme opskrift på selvstændighed med risiko for nye, interne oprør.
Og et antivestligt Islamisk Stat med religiøse hardliners og skånselsløse baathister ved roret risikerer at udvikle sig til et nyt center for global terror.
Men spørgsmålet er hvor langt det er fra virkeligheden, som den ser ud i dag? I Irak mener mange, at landet allerede er opdelt i tre, mens andre håber, det stadig kan lykkes at holde sammen på nationen – enten fordi de tror på nationalstaten, eller fordi det gavner dem selv.
Uanset hvilken vej Irak udvikler sig, vil det på et tidspunkt være nødvendigt at sætte sig til forhandlingsbordet og møjsommeligt mejsle en politisk aftale ud. Om det bliver muligt inden for en overskuelig fremtid afhænger med usvigelig sikkerhed af, hvad slutmålet er. Og her virker Vestens drøm om en stærk nationalstat, styret af en demokratisk forsoningsregering i Bagdad for tiden som den største utopi af alle.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,23. maj 2015,Og et antivestligt Islamisk Stat med religiøse hardliners og skånselsløse baathister ved roret risikerer at udvikle sig til et nyt center for global terror.
9958,/debat/2012/05/missioneren-masserne,Missioneren til masserne,Gitte Meyer," En studerende med ganske få universitetssemestre bag sig stillede mig for nogle år siden det bekymrede spørgsmål, hvordan hun dog skulle formidle sin viden til almindelige mennesker. Hun så sig tydeligvis placeret foran en imaginær kløft. På den ene side stod hun selv med sin komplicerede viden. På den anden side stod alle de almindelige mennesker, som ikke ville kunne begribe en dyt af hendes viden. På en eller anden måde var hun blevet bibragt den forestilling, at hun som vordende akademiker var del af en elite, der qua sin besiddelse af stor viden var afskåret fra samtale med andre. Hvor havde hun dog den idé fra? Og hvor kan den komme til at tage os hen?
Det første spørgsmål besvares let. Hun havde ideen fra tidens hovedstrøm i og uden for universiteterne. Forestillinger om at være hævet over offentligheden, anskuet som en masse, er selv ved at blive et massefænomen, der genspejles i hyppig brug af nedladende udtryk som ’almindelige mennesker’, ’gennemsnitsborgere’ og ’den brede befolkning’. I løbet af få uger har jeg i danske aviser læst mig frem til, at almindelige mennesker er sådan nogle, som ikke kunne drømme om at gå på museum, og som skal have hjælp af socialvidenskabelige specialister til at forstå verden bedre.
Det andet spørgsmål – hvor den slags forestillinger tager os hen – er mere kontroversielt. Påtrængende er det også, efter at forskningsformidlingsraseriet dette forår har nået nye højder.
Atomfysik og blikkenslageri
Ideen bag raseriet synes at være, at langvarigt uddannede skal dokumentere samfundsnytten af deres arbejde ved at lære at forklare det – for eksempel i form af en tre minutters video – så den såkaldt brede befolkning kan forstå det. Det er utvivlsomt velment, ja, kan ses som en filantropisk bestræbelse på at dele viden ud til de uvidende. Lidt, bare en lille smule, drejer det sig vel også om ’send flere penge’-appeller. Og visse missionske tilbøjeligheder lader sig også ane. Men selv hvis vi holder os til det velmenende, er der et problem. I iveren efter at få bygget broer over en kløft mellem forskere og almindelige mennesker, glemmes det let, at kløften er imaginær, og at de dertil hørende forestillinger om folk og forskere i høj grad kan diskuteres.
Hold nu op. Akademisk selvhøjtidelighed har vi nok af. Forskere er lige så (u)almindelige mennesker som alle mulige andre (u)almindelige mennesker. Nogle gange må de forklare sig og bidrage til en samfundsdiskussion, og det er altid krævende at forklare sine specialiserede gøremål til andre. Det gælder for atomfysikeren, men da også for blikkenslageren. Det gælder også dem begge, at de som hovedregel gør klogt i at holde sig i baggrunden, holde sig løbende orienteret om samfundsspørgsmål og således være klar til at give lyd, når netop de som fagpersoner har noget vigtigt at bidrage med.
Demonstrativt samfundssind
På den ene side ville alt bryde sammen, hvis det virkelig var nødvendigt for at kunne leve civiliseret sammen, at alle kendte til alle andres specialiserede arbejde. På den anden side opstår der hele tiden samfundsspørgsmål, hvor alle eller mange i en konkret sammenhæng faktisk må dykke ned i andres specialiserede arbejde, og vi er som samfund afhængige af, at fagfolk er i stand til at forklare det penible i en sag.
Det starter med, at de selv tænker samfundsdimensionen med ind i deres arbejde, overvejer, hvad de foretager sig, og hvorfor de gør det. Og det hviler igen på, at de opfatter sig selv som ansvarlige borgere på linje med andre og følgelig er mere optagede af at få læst avis end af at blive synlige i medierne. Gør de det, skal de nok også kunne forklare sig, når – og kun når – det er nødvendigt. Samfundssindet skal praktiseres, ikke uafladelig demonstreres.
 
Gitte Meyer er lektor i videnskab og offentlighed på Københavns Universitet og tidligere videnskabsjournalist
",31.0,16. maj 2012,"Det andet spørgsmål – hvor den slags forestillinger tager os hen – er mere kontroversielt. Påtrængende er det også, efter at forskningsformidlingsraseriet dette forår har nået nye højder."
5693,/debat/2014/02/markedets-konger,Markedets konger,Kristian Thorup," 
	Det er os forbrugere, der har været med til at lukke de mange slagterier i Danmark. Vi køber tre pakker kød for 100 kroner og kigger ikke på, hvor dyret er slagtet,« sagde SF-kandidaten Flemming Holmelund i Information den 24. januar.

	Forbrugere bør altså være med til at sikre danske arbejdspladser og dyreetik, forstår man. Og fokus på den politiske forbruger synes at vinde frem på venstrefløjen i dag. Fødevareminister Dan Jørgensens (S) stort anlagte offensiv mod landbrugets produktionsformer understøttes også med henvisninger til denne politiske forbruger:

	»Den voksende middelklasse i vækstøkonomierne vil efterspørge bæredygtighed, etik og moral ved køledisken,« skrev ministeren på Politikens hjemmeside den 20. januar.

	Så i en verden, hvor både politikere og erhvervsliv efter egne udsagn står magtesløse over for de globale markedsmekanismer, har vi fået en ny redningsmand: den politiske forbruger. Venstrefløjen, som i de seneste årtier i stadig mindre grad har set sig i stand til at regulere markedskræfterne, omfavner markedet på ny. Ham, der skal have en krammer, hedder Gunni Hansen og står bøjet over køledisken i Dagli’ Brugsen i Faaborg. Og det er rart for venstrefløjen, for nu kan man tørre samfundsansvaret af på ham, for sammen med de andre forbrugere udgør han vel markedet, ikke?

	Etik på markedspræmisser

	Markedskræfterne, der før var blinde og samvittighedsløse, er nu meget konkrete mennesker, og hvis de ikke har en samvittighed, så burde de få en: »Gunni, når kødet er så billigt, så ved du vist godt, hvor det kommer fra?!« Når det er markedets (forbrugernes) ansvar at efterspørge etik, går konkurrenceevne og samfundsforbedringer endelig op i en højere enhed. Således siger Dan Jørgensen, at vi skal »se på, hvordan vi kan komme dyrevelfærdsproblemerne til livs. Det er på den lange bane vejen til vækst og udvikling«.

	Venstrefløjen er her gået helt over på modstanderens nyliberale banehalvdel: Erhvervslivet har altid sagt, at vi bliver nødt til at tage udgangspunkt i markedsmekanismerne, som sætter rammerne for, hvad der er muligt at gøre. Og den prioritet sætter venstrefløjen ikke længere spørgsmålstegn ved. I stedet argumenterer man for, at markedet rent faktisk efterspørger etiske produkter.

	Som filosoffen Slavoj Žižek har påpeget: Når man taler modstanderens sprog, er den ideologiske kamp tabt. Når denne tendens kommer rigtig godt i gang – som i ovenstående citat – kan det til tider være vanskeligt at se, om der kæmpes for den højere samfundsmoral, eller om der er tale om ren og skær forretningsanbefaling. Når forholdet mellem politiker og marked vendes på hovedet, går vi fra marked på retfærdighedens præmisser til retfærdighed på markedets præmisser.

	Dette er symptomatisk for venstrefløjens rolle i dag. Den er næsten reduceret til blot at tage det eneste ’rigtige valg’, som er det valg, markedskræfterne alligevel dikterer. Dette ’valg’ er en tom gestus. Det minder om kongens rolle i det konstitutionelle monarki: Uden den egentlige magt skal han bare agere kulminationspunkt for den formelle beslutning ved at sige ja og sætte prikkerne over i’erne. Valgene er begrundet i politikerens afmagt, men samtidig udbygger de denne afmagt yderligere, fordi de indebærer, at man fjerner regulering eller helt afstår fra at regulere i første omgang. Når man hører en venstrefløjspolitiker argumentere for, at vi som forbrugere bliver nødt til at tage ansvar for produktionsforholdene, fristes man til at spørge: »Hvad i al verden skal vi så bruge dig til?« Hvis man aldrig tager hårde opgør med erhvervslivet, opgør, som går direkte imod dets interesser på markedet, er der faktisk ikke rigtig brug for en venstrefløj.

	De nye konservative

	Sociologerne Ève Chiapello og Luc Boltanski, som har beskæftiget sig med kapitalismekritik, har opstillet en række former for kritik – herunder den sociale kritik og den konservative kritik. Førstnævnte kritiserer kapitalismen for at generere fattigdom, ulighed og egoisme og er traditionelt blevet fremført af fagforeningerne og venstrefløjen. Sidstnævnte kritikform udfordrer ikke generelle strukturer af ulighed og lønarbejde, men kræver anstændige levevilkår og anerkendelse af det hårde arbejdes værdi.

	I den seneste tid har der været nogle interessante bevægelser i forhold til den sociale og den konservative kritik. Konservative stemmer gik til angreb på liberalismen og markerede en splittelse mellem konservative og liberale, som har været usynlig gennem længere tid. I en yderst interessant kronik i Information skrev Niels Jespersen, at konservative er blevet næsten uadskillelige fra liberale i deres ubetingede jubel over finanskapitalismen, som på faretruende vis skaber enorme svingninger i økonomien, mere og mere afkoblet fra det arbejde, som fremstiller reel værdi.

	Umiddelbart kunne man konkludere, at den konservative kritik, som sigter mod en anstændig, kontrolleret kapitalisme, næsten er ophørt med at eksistere i samfundet. Men måske er tilfældet snarere, at det faktisk er venstrefløjen, som har overtaget den konservative kritik, og at det er den sociale kritik, som er forsvundet.

	Hvis man vender tilbage til det politiske forbrug, så har dets kerneeksempel – fairtrade-mærket – sine rødder i en konservativ bevægelse: Mærket, som vi i dag bedst kender fra det økologiske speltsegments indkøbskurv, stammer fra amerikanske kristne organisationer i 1940’erne, som i samarbejde med producenter i Afrika importerede etisk producerede varer og forsøgte at udbrede viden om uanstændige produktionsforhold rundt om i verden. Målet var ikke at udslette ulighed eller lønarbejde, men at gøre det kapitalistiske system mere anstændigt.

	På samme måde har venstrefløjen i dag ikke længere så travlt med at bekæmpe ulighed eller gøre op med rødderne til de uretfærdigheder, det kapitalistiske system skaber. Den forsøger snarere at gøre kapitalismen en anelse mere anstændig uden at sætte sig imod dens mere grundlæggende strukturer. Den gode gamle sociale kritik, som gik i kødet på kapitalismens fundamentale strukturer, synes at være forsvundet.

	Fortæl os, hvad vi vil have!

	Med udgangspunkt i den sociale kritik ville man aldrig lade det være op til forbrugeren selv, om de ville købe slaveproducerede varer. Den slags gør man bare ulovligt. Og det er egentlig ikke så meget vanskeligere at forbyde salg og produktion af mishandlede dyr i Danmark. Men den tilgang er i dag en umulighed. Den ville kræve, at politikerne rent faktisk påtog sig at kæmpe for forandring og satte sig op imod de herskende kræfter – men den opgave pålægger de gladeligt forbrugerne.

	Moderne politikere er klemt inde mellem to markeder: det økonomiske og vælgermarkedet. Således beskrives vores demokrati som et markedsdemokrati, hvor man fisker efter vælgere ved at udbyde den mest efterspurgte politik. Men den sande markedspolitiker bør trodse begge disse markeder. For de rigtig gode spillere på et marked giver ikke forbrugerne det, de vil have, de fortæller dem, hvad de vil have. Som Ford sagde: »Hvis jeg havde spurgt folk, hvad de ville have, ville de have sagt hurtigere heste.«

	Man bør ikke altid ængsteligt forsøge at tilfredsstille begge markeder. Man bør i stedet slå i bordet og sige »nu skal vi i denne her retning!« Som en konge, der har magt over markedet.

Kristian Thorup er BA i socialvidenskab og filosofi fra RUC




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",37.0,7. februar 2014,"	Hvis man vender tilbage til det politiske forbrug, så har dets kerneeksempel – fairtrade-mærket – sine rødder i en konservativ bevægelse: Mærket, som vi i dag bedst kender fra det økologiske speltsegments indkøbskurv, stammer fra amerikanske kristne organisationer i 1940’erne, som i samarbejde med producenter i Afrika importerede etisk producerede varer og forsøgte at udbrede viden om uanstændige produktionsforhold rundt om i verden. Målet var ikke at udslette ulighed eller lønarbejde, men at gøre det kapitalistiske system mere anstændigt."
4004,/debat/2014/10/portraet-fydt-personangreb,Portræt fydt med personangreb,Christian Harlang ," Spalteplads i dansk presse er for samfundsstof en absolut mangelvare, og det har derfor vagt undren, at Information den 4. oktober har kunnet anvende seks (!) fulde sider på at fremstille undertegnede i et portræt, der i det væsentlige består af en usædvanlig subjektiv dans på overflader, både ved vinkling og stofvalget.
Til rådighed for journalisten stod blandt andet dokumentation for, at jeg bare de sidste par år ud af fire retssikkerhedsmæssigt væsentlige civile sager for Højesteret har vundet de tre. Men det kommer ikke med, for journalisten har allerede fra begyndelsen indskibet sig med fjendtlige ’kilder’ (endda uanset, at samtlige har modpartstatus) og ved genbrug af mange år gamle, tidligere overfladiske ’portrætter’, som hun har kunnet læse på Infomedia og sakset derfra, så det alligevel ser nyt ud. Når der ved redigeringen opstår modstrid mellem dens bias og blandt andet den nyeste delafgørelse i favør af de irakiske torturofre, skal det gå ud over omtalen af irakernes sag, for ellers ville karaktermordet på undertegnede komme til at se ud som et haltende forsøg. Borte er hermed indvejningen af, at det lykkedes mig ved Højesteret at få underkendt Kammeradvokaten og Østre Landsret, der krævede, at irakerne skulle indbetale depot til Kammeradvokatens salær som betingelse for adgang til domstolsbehandling.
Hellere end at skrive om denne nye og vundne sag, tager journalisten en udflugt mange år tilbage til rygtebørsen og forvandler spalterne til en slags nu genoplivet sladdercentral. Nu kunne der ellers være meget at tage fat på: 32 års virke fra min side har frembragt for journalisten direkte tilgængeligt ajourført materiale fra mere end 40 store sager med udfald i favør af borgersiden overfor magtfulde modparter, typisk staten. Men dette passer ikke ind i portrættets bias, som hellere holder sig til de virkemidler som vor H.C. Andersen har beskrevet så træffende i: »Det er ganske vist …«.
Lavpunkt
Et af portrættets kildekritiske lavpunkter forekommer, da man lånte ’mikrofonen’ til Knud Foldschack uden at oplyse, at han og hans advokatpartner i Plumfondsagen af mig er ansvarssagsøgt for på goldmann sachsagtig manér, at have foranstaltet at fire bestyrelsesmedlemmer i november 2009 fundatsstridigt til Danske Bank underskrev en ubetinget og uigenkaldelig erklæring, som forårsagede fondens konkurs.
Inden for den spalteplads, som jeg her får til rådighed, er det over for portrættets overfyldte cirkusarena af personangreb, en umulig opgave at gendrive og korrigere, og dette er ud fra en basal målestok af rimelighed vel også selve problemets kerne: En avis som Information burde ikke forfalde til en aggressiv selvbærende tabloidform, men i stedet vælge en metode, som giver nogenlunde (om end ikke fuld) adgang til fairness og ikke som sket den 4. oktober i stedet bare at snyde læserne med diverse kunstnerisk underholdning.
Christian Harlang, København
",0.0,11. oktober 2014,"Hellere end at skrive om denne nye og vundne sag, tager journalisten en udflugt mange år tilbage til rygtebørsen og forvandler spalterne til en slags nu genoplivet sladdercentral. Nu kunne der ellers være meget at tage fat på: 32 års virke fra min side har frembragt for journalisten direkte tilgængeligt ajourført materiale fra mere end 40 store sager med udfald i favør af borgersiden overfor magtfulde modparter, typisk staten. Men dette passer ikke ind i portrættets bias, som hellere holder sig til de virkemidler som vor H.C. Andersen har beskrevet så træffende i: »Det er ganske vist …«."
5787,/debat/2014/01/laeserbreve-5,Læserbreve,," 
	3F forfulgte postbude

Carsten Kofoed, København

	På det seneste har der kørt en del artikler om elendige arbejdsforhold på Københavns Postcenter fra 2008 til 2013. Jeg var selv ansat i perioden og havde en produktionschef, der havde sin lederuddannelse fra hæren. Det var bestemt ikke rart, men min vrede er i dag mest rettet mod min daværende fagforening 3F.

	I min afdeling var tillidsrepræsentanten frikøbt af ledelsen, hvilket betød, at han støttede den militære produktionschef i alle hans medarbejderfjendske tiltag: akkordræs, sorteringsprøver, tvangsforlængelser, ingen frihedsafvikling og psykisk chikane. Den socialdemokratiske fællestillidsrepræsentant var også købt fri fra produktionen, hvorfor han ligeledes blåstemplede den nu fyrede ledelses mishandling af medarbejderne.

	Vi stod således reelt uden en fagforening. Fagforeningen, der til daglig kalder sig »Danmarks stærkeste fagforening«, var omdannet til et slags fagligt hipo-korps, som bestående af overvejende socialdemokratiske tillidsfolk forfulgte ansatte, der kritiserede de horrible arbejdsforhold. Ansatte, som ledelsen derfor ønskede fyret.

	Økokøer er glade køer

Ole Sørensen, formand for mælkeudvalget i Økologisk Landsforening

	Knud Haugmark kritiserer i et læserbrev den 20. januar den økologiske produktionsform for kun at medføre »minimale forbedringer af dyrevelfærd«. Jeg tror ikke, at de hundredtusinder af danskere, der har deltaget i Økodag og oplevet de økologiske køer springe af begejstring over at blive lukket ud på marken i det fri, vil give ham ret. Alle økokøer kommer på græs i sommerhalvåret. Det er det mest naturlige for dem – det er dyrevelfærd i min optik. Kun en sjettedel af de ikkeøkologiske køer nyder samme frihed.

	Desuden har Knud Haugmark fået fakta galt i halsen, når han påstår, at økokøer spiser ikke-økologisk foder. Økokøer skal fodres med økologisk foder. Og i modsætning til, hvad han antyder, er antibiotikaforbruget hos økomælkeproducenter markant lavere end hos de konventionelle.

	Knud Haugmark omtaler økomælk som et nicheprodukt for de velstående. Igen må jeg korrigere. Hver tredje liter mælk danskerne køber, på tværs af indkomstgrupper, er økologisk. Det er der vist ikke meget nicheproduktion over.

	Skattely gavner ikke statskassen

Ida Bjørnlund, Aarhus

	Finansordfører Jesper Petersen (SF) skriver den 22. januar, at et salg af DONG-aktier vil være godt for skatteyderne.

	Kunne Jesper Petersen uddybe, hvordan det helt nøjagtigt vil komme de danske skatteydere til gode, at dele af DONG bliver solgt til et foretagende, der med al sandsynlighed aldrig vil komme til at betale skat i Danmark?

	Kollegier snydes af kommunen

Johan Rasmussen, København

	Eftersom Københavns Kommune for nylig har ændret indstillingsreglerne for boliganvisning på de københavnske kollegier, stiger vores husleje nu med 600 kroner. Kommunens nye centrale indstilling, som vi i lang tid har modarbejdet her på Kollegiet Ryesgade, koster os rigtigt mange penge. I vores tilfælde betyder de nye regler en huslejestigning, da kommunen har tørret regningen af på os. I det store hele, skal vi altså til at betale for noget, der indtil nu har været gratis. Derudover får vi ikke nogen indsigt i, hvem der skal bo på kollegiet, førend de flytter ind.

	Vi står altså langt dårligere end før, og vi skal tilmed betale for det. Når vi kontakter kommunen oplever vi, at vi snakker for døve ører. Vi vil gerne skabe offentlig debat om problemet, for vi synes ikke det er fair, at vi skal betale for en vare, som vi ikke selv ønsker.

	Auken efterlever ikke egen kritik

Lisbeth Larsen, Roskilde

	Ida Auken (SF) udtrykker den 22. januar i kommentaren Venstres blinde markedstro en vis politisk uenighed med Søren Pind (V), om hvorvidt markedet skal have »lov til at tale«. Ida Auken skriver, at markedet aldrig er et mål i sig selv, og at historien har vist, at uregulerede markeder kan skabe finanskriser, miljøkatastrofer og et skævt sundhedssystem.

	Det er bemærkelsesværdige nye toner fra SF, som ellers syntes på vej til at finde fodslag med socialdemokraterne om at styrke konkurrencestaten. Rigtig spændende bliver det derfor, om Ida Auken i de kommende måneder selv introducerer et marked for affaldsforbrænding, som i dag varetages af kommunerne. Det ser ud til, at miljøministeren er af den opfattelse, at borgernes sikkerhed for høj miljøbeskyttelse og sikkerhed for levering af billig affaldsvarme bedst sikres ved at etablere et kommercielt marked. At det kommer til at koste borgerne penge. Det bliver derfor interessant at holde ministeren op på hendes synspunkter, hvis hun og Annette Vilhelmsen (SF) ikke kun mener, at det skal gælde boligområdet.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,24. januar 2014,"	Kunne Jesper Petersen uddybe, hvordan det helt nøjagtigt vil komme de danske skatteydere til gode, at dele af DONG bliver solgt til et foretagende, der med al sandsynlighed aldrig vil komme til at betale skat i Danmark?"
13163,/debat/2010/11/laeserbreve-2,Læserbreve,Informations Webredaktion," Ingen  tørklæderegler
Bertel Haarder, sundhedsminister (V)
Reglerne om tørklæder på sygehuse er meget enkle: Der er ingen regler - og der skal ikke være regler.
Det er en ledelsesopgave at vurdere, hvad der er rimeligt at tage hensyn til. Patienterne kan naturligvis bruge det frie sygehusvalg. Transporten er på egen regning.
Umyndiggjort
Lise Uhrup Jensen, København
Man betaler til en arbejdsløshedsforsikring - i mit eget tilfælde i snart 30 år- og lige så snart man får brug for den i en kortere periode, klapper fælden, og man bliver fuldstændig umyndiggjort.
Jeg har været ledig i små tre uger og bliver straks indkaldt til lovpligtigt møde både i a-kassen og i jobcenteret, hvor jeg skal godtgøre for mine bestræbelser på at komme i arbejde, medbringe de ansøgninger, jeg allerede har sendt og de jobannoncer, jeg har tænkt mig at søge.
Mødet i a-kassen fik jeg selv lov til at booke, men jobcenteret sendte en mødeindkaldelse med under en uges varsel, som ikke kunne aflyses. Samme dag skulle jeg ellers til en undersøgelse for livmoderhalskræft, som jeg har ventet længe på, men det var ikke en gyldig grund til at aflyse. Det hjalp heller ikke at fortælle jobcenteret, at jeg skulle til møde i a-kassen dagen efter deres møde, og at indholdet var nøjagtig det samme.
Jeg fortalte også, at jeg arbejder i et vikarbureau, hvor jeg har været i arbejde mere eller mindre non-stop i de sidste tre år, og at jeg bare venter på det næste vikariat, men der er ingen kære mor. Jeg har bare at aflyse min tid hos lægen og møde op den pågældende dag. For helvede da! Er det rimeligt, at man skal behandles som et udskud, når man i årevis har betalt sin arbejdsløshedsforsikring i dyre domme?
Datadeling redder liv
Henrik Schroll, speciallæge i almen medicin, ph.d., leder af DAK-E IT
Praktiserende læge Lars Søgaard-Jensen mener, at samkøring af data kan skade patienten (24. november).
Han fastslår, at systemet Datafangst overvåger den enkelte patient og medfører fejlbehandling og død.
Indlægget viser, at Søgaard-Jensen ikke selv har datafangst. Systemet opsamler ganske rigtigt data fra almen praksis og leverer rapporter tilbage til praksis om kvaliteten af behandlingen af patienter med kroniske sygdomme. Rapporterne kan efter aftale i overenskomsten mellem Danske Regioner og Praktiserende Lægers Organisation alene tilgås af egen læges klinik og kun ved brug af faglig digital signatur. Der kan altså IKKE offentliggøres personhenførbare data, hvor man kan identificere enten patient eller læge. Der er altså ingen fare for, at persondata siver frit til forsikringsselskaber, sådan som Søgaard-Jensen skriver.
Fra august 2010 kan diabetespatienter med NemID se egne data på Sundhed.dk. Mange patienter er trygge ved at blive involveret i deres egen kroniske sygdom og er glade for også at kunne se, hvad der specifikt bidrager til risiko for komplikationer. Det hjælper dem til selv at handle. Hvis Søgaard-Jensen havde sat sig nærmere ind i Datafangst, havde han formentlig bemærket, at systemet beregner den enkelte patients optimale behandlingsmål ud fra patientens diabetesvarighed og øvrige sygdomme.
Datafangst er således justeret efter den nyeste forskningsbaseret viden på området og er helt i overensstemmelse med vejledningen fra specialselskabet om den bedste diabetesbehandling.
Der er altså mange grunde til, at begge parter i overenskomstforhandlingerne går ind for, at alle læger skal anvende Datafangst.
Så kom sneen
Claes Harvald, Brædstrup
Så kom sneen til Udkants-danmark. Hvor vi før i tiden frydede os over det smukke, sneklædte landskab, forbander vi nu det hvide skidt langt væk. Der er ikke penge til snerydning - for vi har jo en regning, som skal betales. De heldige med fast arbejde kan ikke komme frem - det samme gælder børnene, som tilbringer timer i nedslidte skolebusser med sommerdæk, da vores skoler i nærområdet er nedlagt.
Man må håbe, at de få, som har fået glæde af skattelettelserne, nyder sneen.
Sæt innovation i system
Karsten Egtved, Køge
'Vi skal leve af iværksættere, innovation og nytænkning'. Den svada hører vi hele tiden. Jeg er enig i budskabet, men udviklingen kommer ikke af sig selv.
Mange har gode ideer, men måske har de ikke lige penge til at stå for udvikling og patentering, og så risikerer de at brænde inde med de gode ideer, som Danmark måske kunne leve af i fremtiden.
De bedste ideer skabes langt fra altid på støvede professorgange eller i toppen af dansk erhvervsliv. De ideer, virksomhederne tager æren for, er enten blevet til hos deres lavtlønnede ansatte eller hos forbrugerne. Penge og fine titler er altså ikke ensbetydende med evnen til at få gode ideer.
Derfor er det vigtigt, at samfundet sørger for, at de idérige forsynes med nødvendige ressourcer og hjælp til at omsætte deres ideer til praksis.
Hvorfor ikke oprette en række udviklingscentre? De skal finansieres over skatten og facilitere den viden, der skal til for at gøre idé til virkelighed. De skal med andre ord bistå processen, lige fra borgerne kommer med deres første spæde idé til opfinderen opnår patent på den og er klar til at sætte den i produktion. Udviklingscentret kan så efterfølgende indkræve honorar som tak for hjælpen. Det vil medvirke til at finansiere dets arbejde.
Mig bekendt findes der ikke noget tilsvarende nogen steder i verden. Danmark kan med andre ord blive det første land, der gennemfører ideen. Det vil give os et kæmpe forspring i forhold til andre lande.
Hjerneflugt
Anders Johansen, Humlebæk
Dansk Folkeparti ønsker at forhindre 'hjerneflugten'. Det er da også et helt oplagt tiltag for partiet: Medlemmernes og de fleste, der stemmer på partiets, hjerner er jo forlængst flygtet. Tilbage er der intet andet end hjerneforladte medlemmer og stemmekvæg!
Nedergaard gøgler
Hans Houmøller, Rødovre
Det er utroligt, hvad VKO er sluppet af sted med gennem deres ni år ved magten af forløjet servering af det ene lovforslag efter det andet. Ikke mindst fra Undervisningsministeriet, hvor der den ene gang efter den anden kommer forslag, der skal se nye ud, men som er gammelkendt stof i det mindste inden for undervisningsverdenen. >
Senest skal forældre kunne ringes op for at hente deres børn, hvis de forstyrrer undervisningen. Gammel vin på nye flasker. Det ligner lidt Bertel Haarders (V) forsøg på for et par år siden at komme med en 'ny idé' om at dele eleverne i mindre hold! Hvor var manden henne i 1970'erne?
Vælgerne er heldigvis ved at komme ud af busken, men før politik bliver flyttet fra underholdningsafdelingen til faktaafdelingen, kommer vi sikkert til at se mange forsøg på at holde os for nar og binde os historier på ærmet. Derfor: Op med dem, ærmerne, og bekæmp regeringen med argumenter i tilpas store mængder. De står i kø, argumenterne, og der ER noget at komme efter!
Beskyt  arbejdstagerne
>Ole Christensen, medlem af Europa-Parlamentet for Socialdemokraterne og Gunde Odgaard, sekretariatschef i Bygge-, Anlægs- og Trækartellet
Ved en eventuel traktatændring bør EU skrive arbejdernes fundamentale rettigheder ind i traktaten. I dag er rettighederne underlagt EU's fire økonomiske friheder: Varernes, kapitalens, virksomhedernes og arbejdskraftens frie bevægelighed.
Det er på ingen måde tilfredsstillende. Det er ikke stærkt nok til grundlæggende at sikre lønmodtagernes rettigheder, som i de seneste år er blevet yderligere udvandet af den byge af domme fra EF-Domstolen: Laval-, Rüffert-, Viking-Line- og Luxembourg-dommene. De har alle været med til at underminere arbejdstagerrettigheder på det europæiske arbejdsmarked.
Det er helt forkert, at arbejdstagerrettigheder og konfliktretten tolkes i forhold til de fire økonomiske friheder, sådan som EF-Domstolen har fået for vane at gøre, og sådan som det netop er blevet foreslået af Kommissionen i deres forslag til en ny Single Market Act.  >Derfor er den bebudede traktatændring en kærkommen lejlighed til, at EU også i praksis beviser sin vilje til at drive markedsøkonomi med et socialt ansigt over for de europæiske arbejdstagere.
Det skal ske ved, at arbejdstagerrettigheder og konfliktretten får traktatmæssig status og ikke som nu er indskrevet i et langt mere uforpligtigende såkaldt charter.
>En traktatmæssig forankring af arbejdstagerrettighederne kan være med til at genvinde en del af den folkelige tillid, som EU har tabt igennem de seneste år.
En pseudosejr
Morten Bro, Broager
Jeg må ærligt vedstå, at jeg i hjertet blev enormt glad, da jeg læste Karen (jeg-ved-ikke-hvad-jeg-mener) Espersens garanti for, at Fatima og hendes søstre nu ej længere risikerer tvangsægteskab. Det har Danmark simpelthen sat en stopper for på den store internationale scene. Det kan nok være vi kan. Blot trist, at Frederikke og hendes søstre nu skal vælge akademikere at ægte for at være rigtig velkommen i Danmark.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,27. november 2010,"Vælgerne er heldigvis ved at komme ud af busken, men før politik bliver flyttet fra underholdningsafdelingen til faktaafdelingen, kommer vi sikkert til at se mange forsøg på at holde os for nar og binde os historier på ærmet. Derfor: Op med dem, ærmerne, og bekæmp regeringen med argumenter i tilpas store mængder. De står i kø, argumenterne, og der ER noget at komme efter!"
325,/debat/2016/04/hold-nallerne-panzerhest,Hold nallerne fra min Panzerhest,Gordon Inc.," Well, jeg lever nok rimelig basic, simple living. Det vil nogen – dem, der har råd – nok kalde det. Jeg har en seng, et bord, et akvarium, et tv, en hellig boomblaster, en (belånt) lejlighed og en smartphone med smadret skærm samt bøger, cd’er og en større armada af plastic- modeller.
Sammenlignet med alverdens hjemløse, fordrevne og flygtninge er det muligvis overvældende, men for de fleste normaldanskere vil det synes rimeligt skrabet. Det er ikke jordisk gods, der tynger mig til jorden, og dog ...
Som de fleste københavnere har jeg haft en syndflod af cykler; fede cykler, dårlige cykler, mountainbikes, bmx’ere, cykler, der efter nogen tid er blevet stjålet og forsvundet ind i storbyens næsten organiske cykelkredsløb. Naturens gang.
Men da jeg fik en helt særlig cykel af en god ven, besluttede jeg mig for at passe på den. Nu er jeg 52, og man skal lære nyt hele tiden, så hvorfor ikke begynde at låse den, stille den ind i gården om natten, borgerligt shit like that. Ære tingen. Det var Pers gamle berlinercykel, et godt gedigent svin. Husker ikke mærket, ikke sindssygt dyr, men godt.
Jeg havde lige genoptaget barndommens interesse for Luftwaffe og tysk camo, så for at personificere den og gøre den til et corny kraftsymbol, spraymalede jeg den i luftwaffefarver og lod farverne på den ændre sig med årstiderne. Work in progress. Siden blev den panzergul anno 44, med et nærmest semiotisk lag af spray og lak, der gav den patina og et herligt brutalt klumpedumpe-look.
Nå, Panzerhesten blev hurtigt mit forlængede jeg. At bumpe rundt i kvarteret eller gennemskære byen på kryds og tværs, altid i tysk camojakke, der passede til hesten og med øredøvende, ond musik i hovedtelefonerne fik mig næsten til at føle mig som 16-årig igen. Et drøn af frihed.
Der er rigtig mange ting i Danmark og verden, jeg ikke kan gøre særligt meget ved. Social uretfærdighed, den globale slavestat, krig, kampflykøb, flygtningestrømme, Wall Street-svin, konsekvenserne af Panama-skandalen (ingen) og almen idioti (heller ingen).
På kontanthjælp er spontane svipture til eksotiske destinationer sjældent mulige, så min cykel er min hest, min måde at udtrykke mig på og et af mine frirum og safe spaces. Jeg hader langsomme busser og ting, man skal vente på.
Tyvens ære
Næ, at glide eller bumpe gennem verden på Panzerhesten er sagen, altid med politisk ukorrekt black metal i hørebøfferne. Det giver mig en fuldendt følelse af autonom bevægelsesfrihed, æstetik og formål og ikke mindst frihed. Cowboyen på hesten. Og ligesom indianere eller de skytiske krigere er jeg smeltet så godt sammen med Panzerhesten, at jeg både kan spise og sove på den – sex og toiletbesøg nok ikke er nogen god idé …
Men for et par uger siden indtraf katastrofen. Da jeg gik ned i gården for at finde Panzerhesten, var den væk.
Fuck. Jeg må have set vild ud, som jeg stod der i min camojakke og scannede gården med et dyrisk blik. Havde jeg glemt af låse den? Låsen kunne være lidt tricky? Nej. Jeg kunne huske, den klikkede.
Hvem? En fjende af min smagfulde germanske streetstil. Næppe. Østeuropæerne, der nogle gange skralder vores storskrald? Måske. En eller anden hipster-smartass? Tjo.
Pludselig blev jeg sindssygt arrig: Stjæl dog for helvede fra dem, der har, frem for fra dem, der ikke har. Stjæl fra bankerne, fra store sucker-selskaber af enhver art, fra staten sågar, men gem dem, der har mindst, til sidst. Tyvens ære, røvhuller.
(Det er ikke fordi, jeg er nogen engel. Jeg har selv stjålet cykler som 18-årig. Det er almen dannelse og godt at prøve. Men det er patetisk at klippe en cykel med boltsaks og ugen efter finde sin fede stjålne racer med ejermandens nye lås på. Så pinligt, at man ikke gør det igen.)
Andelsforeningens hardliner
Hvad gjorde jeg nu?
Jeg gjorde det, ethvert moderne menneske gør, når det føler afmagt. Jeg gik på Facebook og lovede tyvene dobbelt håndsafhugning, radbrækning og korsfæstelse, og at jeg ville besudle deres ådsler, før jeg smed dem i søen, og at man burde hænge cykeltyve som hestetyvene i det vilde vesten.
Jeg har lært, at det er vigtigt at give udtryk for sin harme. Det holder en mental sund. Og så er jeg vild med svulstig Saddam-agtig retorik. En kulturskade fra da jeg boede i Mellemøsten, sikkert.
Nå, livet gik videre, tænkte jeg.
Jeg fandt en herreløs herrecykel på Maria Kirke Plads, men alligevel tog jeg mig selv i at være indebrændt, i at kigge skævt til folk, jeg ikke kendte, i gården. Pludselig så jeg mig selv som andelsforeningens hardliner, der krævede gårdlås med evigt skiftende kombinationer, overvågningskameraer, selvudløsende maskingeværer og bevæbnet vagtværn.
Tåren, som Dennis ikke så
»Har du fundet din cykel?« spurgte Dorthe, som er medbeboer, en dag i gården, mens Per hjalp mig med at vinkelslibe en titaniumslås fra en mountainbike fra bunken af herreløse cykler foran huset.
»Nej,« sagde jeg. »Men det er egentlig ikke så meget cyklen. Det er trods alt bare en ting. Det er mere mistænksomheden. Jeg frygter at blive en vredladen, vrissen viceværtstype, der låser porte og spørger folk hvad deres ærinde er.«
Pludselig faldt tatiniumslåsen af, og jeg var nu den heldige ejer af to cykler.
Og dagen efter indtraf et mirakel. Jeg var på vej hjem fra galleriet, hvor jeg udstiller, da jeg kiggede på min telefon.
Dennis havde sendt et billede af Panzerhesten og spurgte, om det var min.
»Hold på den med alle midler!« kommanderede jeg, da jeg kort efter havde ham i røret og hjulede mod Sønder Boulevard luftwaffe-hoodie på den gamle herrecykel. 1000 tanker fløj gennem mit hoved. Jeg havde for længst afslået fra cykelsharia med håndsafhugning, men helt gratis skulle idioten heller ikke slippe … men ro på, peace, Gandhi, se, hvad der sker.
Jeg mødte Dennis på Sønder Boulevard. Han stod foran Panzerhesten. Jeg gik hen og låste op. Mand og hest var forenet igen. Jeg kærtegnende det bemalede metal med fingeren og klemte en tåre, som Dennis ikke så. »1000 tak for hjælpen – I owe you one,« sagde jeg bare. Og så trak jeg hjem med to jernheste, mens jeg tænkte over tilværelsens ulidelige lethed og guds gavmilde gaver i form af genfundne panzerheste, der regner ned fra himlen.
Munkens eller krigerens vej
Og hvad kan man så udlede af historien?
Tja, måske noget helt banalt om, at man skal give slip for at få ting igen. Måske noget om det fantastiske i, at der stadig er søde folk, der gider hjælpe en. Måske det beroligende i, at man stadig har så megen god karma, at man kan få stjålet en cykel og ende med tre.
Men for mig handler historien i hvert fald også om omfanget af følelser, tabet af en kær genstand, har vækket i mig: fra fortvivlelse, fornægtelse, vrede, hævntørst, mordlyst, misantropi og skralderfobi til accept og optimisme og alhamdulillah, eller tak gud, og hver dag er der folk i verden, der mister langt mere end deres cykler.
Jeg tror faktisk aldrig, jeg bliver en vrissen, indebrændt viceværttype. Ikke af den grund, i al fald. Jeg har mistet cykler, kameraer, seje smykker, computere, illusioner, kærester, venner og familiemedlemmer.
Jeg ved, det ikke er verdens undergang. Måske ligger der noget vigtigt i den mentale disciplin, man opdyrker ved tab, små som store. At man skal opdage, at man er mere end summen af sine ting og relationer, ære begge dele; at man er i stand til at gå videre uden dem, selv om det gør ondt. Munkens eller krigerens vej.
Jeg passer på min hest, men gider ikke købe flere låse. Går den, så går den. Der kommer altid en panzer og en pige til, forhåbentlig. Men ve den, der stjæler mine hjul. Stjæl hellere fra dem, der ikke har kærlighed til deres ting. Eller bare stjæl fra dem, der stjæler fra dig. Eller stjæl i virkeligheden helst ikke – bare tag det tilbage, der er dit, tak.
Nu er blitzkrigerPanzerhesten på cykelstierne igen i pragt og ære med den ondeste tråd. At køre på den er stadig som at ride regnbuen. Frihed! Lidt endnu.
See you on the road, skags.
Gordon Inc. er forfatter




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",7.0,28. april 2016,"Men da jeg fik en helt særlig cykel af en god ven, besluttede jeg mig for at passe på den. Nu er jeg 52, og man skal lære nyt hele tiden, så hvorfor ikke begynde at låse den, stille den ind i gården om natten, borgerligt shit like that. Ære tingen. Det var Pers gamle berlinercykel, et godt gedigent svin. Husker ikke mærket, ikke sindssygt dyr, men godt."
8965,/debat/2012/10/nye-tv-avis-hyldes-public-servicens-redningsmand,Den nye TV Avis hyldes som public servicens redningsmand,Lasse Jensen," Efter tyve års total TV 2-dominans begynder DR for første gang at bide konkurrenten i haserne. Års nederlagsstemning i DR og et næsten arrogant overmod hos statens anden tv-station er borte. TV 2 kæmper med dårlig økonomi og dårlige seertal. DR vil gerne have os til at tro, at det såkaldt ’skarpe DR’ er en sejr for det, som bestyrelsesformand Michael Christiansen kalder ’klassisk public service’. Og nyhedsdirektør Ulrik Haagerup vil gerne have os til at tro, at det er den nye TV Avisen’ form og indhold, der er skyld i fremgangen. Da Presselogen på TV 2 News i søndags diskuterede TV Avisens flytning fra kl. 21 til 21:30, lød det, som om det alene var stil og indhold, som var skyld i de nye fine seertal. Og Ulrik Haagerup rettede ikke misforståelsen. Det ville have krævet en længere forklaring. Nyhedsdirektøren kunne naturligvis ikke få armene ned efter kollegernes ros, men fik lige i en kort bisætning nævnt, at der jo også var sket andre forandringer på DR1. Det har han mere end ret i.
DR1’s succes skyldes nemlig ikke alene TV Avisen. Faktisk tyder meget på, at dens stigende seertal (fra 675.000 til 728.000) i høj grad skyldes kanalens øvrige ændringer. Tre faktorer skal gå hånd i hånd for at skabe succes på tv: Det forudgående program skal aflevere mange seere, konkurrenten skal være svag, og programmet skal i sig selv kunne både tiltrække og fastholde seere.
Første faktor er lead-in, altså hvor mange seere programmet før ’afleverer’ til TV Avisen, er helt afgørende. Her har DR haft en heldig (og dygtig) hånd. Mandag er Danmarks skønneste hjem gået rent ind og bidrager flot til TV Avisens seertal. Om tirsdagen har DR’s flow-eksperter anbragt seerhittet Kontant lige før TV Avisen, og Kontant hjælpes massivt på vej af det nye megahit, Den store bagedyst. Og tirsdag var sjovt nok 21:30-avisens bedste dag sidste uge. Onsdagsprogrammet Mit publikum har været en svagere seermagnet, men torsdag har gode seertal til programmet om tre piger med Downs syndrom, Undskyld vi er her, smittet af på TV Avisen. Den nye TV Avisen har fået den bedst mulige lead-in i en kanal med et stærkt såkaldt flow. Anden faktor er, at TV 2’s hovedkanal generelt er svækket, og at svækkelsen er udtalt omkring kl. 21.30. DR har ikke tilfældigt sat kniven ind i konkurrentens bløde mellemgulv. Tredje faktor er, at TV Avisen endelig har fået mulighed for at gøre det, som har været drømmebilledet for alle TV Avisen-chefer – herunder denne klummeskriver – de sidste 25 år; nemlig, at nyhedsudsendelsen fik en fast, stærk vært ugens fire første dage. TV Avisen klokken 21.30 er blevet Kim Bildsøe Lassens nyheder. Og det påvirker ikke overraskende seertallene positivt. En sådan model har fungeret i det store udland i årevis.
DR1’s nye profil er en helhedsløsning. Udgangspunktet er DR-sloganet ’et skarpere DR’ (hvad det så end betyder?). Vi ved, hvilke programmer, der har skabt succesen. Med dem som målestok ligger den ’klassiske public service’ i samme tusmørke som det, de stakkels fagmedarbejdere – der nu fejlagtigt kaldes korrespondenter – befinder sig i, når de hver aften sender direkte foran en eller anden bygning.
Det nære, det nyttige og det kernedanske er i øvrigt nøgleordene for en ny TV 2-kanal, der blev annonceret i går. Den samme betegnelse kunne man sagtens hæfte på det nye DR1: Danmarks skønneste hjem, Den store bagedyst, Sporløs og Bonderøven er alle sammen folkelige og underholdende programmer, der sammen med de store satsninger Forbrydelsen 3 og Husk lige tandbørsten bidrager massivt til DR’s fremgang sammen med sikre seermagneter som Matador og Kontant. Den ’klassiske public service’ (der ligesom ’skarpt’ er udefinerbart) har fået lidt bedre kår med nye koncepter som Hængt ud på forsiden, Mit publikum og Gør Danmark dansk. Nyheder er den absolutte rygrad i public service, og når helhedsløsningen betyder flere nyheds-seere, er DR 1 på rette vej. Og hvis seertal (stadigvæk) er helt afgørende, så bliver de formentlig endnu bedre, når X Factor går i gang. Klassisk public service vil aldrig kunne klare sig selv. Den skal hjælpes på vej af det folkelige og underholdende. Uden det ville TV Avisen som alle andre nyhedsudsendelser på de to statslige hovedkanaler fortsætte med at tabe seere.
Lasse Jensen er mediejournalist og vært på P1-programmet ’Mennesker og medier’
",1.0,10. oktober 2012,"Første faktor er lead-in, altså hvor mange seere programmet før ’afleverer’ til TV Avisen, er helt afgørende. Her har DR haft en heldig (og dygtig) hånd. Mandag er Danmarks skønneste hjem gået rent ind og bidrager flot til TV Avisens seertal. Om tirsdagen har DR’s flow-eksperter anbragt seerhittet Kontant lige før TV Avisen, og Kontant hjælpes massivt på vej af det nye megahit, Den store bagedyst. Og tirsdag var sjovt nok 21:30-avisens bedste dag sidste uge. Onsdagsprogrammet Mit publikum har været en svagere seermagnet, men torsdag har gode seertal til programmet om tre piger med Downs syndrom, Undskyld vi er her, smittet af på TV Avisen. Den nye TV Avisen har fået den bedst mulige lead-in i en kanal med et stærkt såkaldt flow. Anden faktor er, at TV 2’s hovedkanal generelt er svækket, og at svækkelsen er udtalt omkring kl. 21.30. DR har ikke tilfældigt sat kniven ind i konkurrentens bløde mellemgulv. Tredje faktor er, at TV Avisen endelig har fået mulighed for at gøre det, som har været drømmebilledet for alle TV Avisen-chefer – herunder denne klummeskriver – de sidste 25 år; nemlig, at nyhedsudsendelsen fik en fast, stærk vært ugens fire første dage. TV Avisen klokken 21.30 er blevet Kim Bildsøe Lassens nyheder. Og det påvirker ikke overraskende seertallene positivt. En sådan model har fungeret i det store udland i årevis."
12267,/debat/leder/2011/05/rene-linjer-legater,Rene linjer  for legater,Kristian Villesen," Hvad kan private legatgivere forvente at 'få igen', når de giver en økonomisk håndsrækning til en kunstner? Det spørgsmål er blevet aktuelt med sagen om Jorn-Læsø-Legatet, som sidste år blev tildelt den unge kunstner Rusudan Melikishvili. Legatstifteren, Peter Linder, fandt det naturligt, at Rusudan Melikishvili skulle tale positivt om legatet i tv-indslag, lade sig interviewe på den lokale fiskerestaurant, som har bidraget økonomisk til legatet, og udstille billeder til hans eget firmas julearrangement. Det blev for meget for Rusudan Melikishvili, som følte, at hun blev drevet rundt i manegen. Siden har flere markante kunstnere, Museum Jorn og kunstakademierne i København og Aarhus afbrudt deres samarbejde med Peter Linder. Alle løber skrigende bort  og med god grund. Men man kan sådan set godt indtage det modsatte synspunkt  for hvad kan det ske ved, at en kunstner stiller op til et interview nede i fiskerestauranten? Og er det ikke lidt for helligt, hvis man blot vil modtage pengene og ikke stille op til noget som helst efterfølgende?
I tilfældet med Jorn-Læsø-Legatet er der ingen tvivl om, at legatstifteren er gået for langt, men som rektor for kunstakademiet i København, Mikkel Bogh, sagde i mandagens Information, så findes der ingen objektiv grænse for, hvad der er rimeligt. Den grænse kunne man passende finde  og måske endda skrive ned for hvert enkelt legat, så der var helt rene linjer.
Jorn selv sagde nej tak til alt, hvad der mindede om æresbevisninger og legater. Den holdning kan synes meget hellig, og der er ingen tvivl om, at legater er af det gode for langt de fleste kunstnere i dag. Ligesom forskere i disse år må indstille sig på at modtage private midler til deres forskningsprojekter  og dermed gøre op med billedet af forskningen som noget 'rent og helligt'  vil det være fornuftigt for kunstnerne at gennemgå en lignende proces. Der kommer ikke ligefrem flere og større offentlige legater, og set i det lys er det i alles interesse at finde en formel, så kunstnerne kan fortsætte deres virke  men med rene linjer og den kunstneriske integritet intakt.
",0.0,4. maj 2011," Hvad kan private legatgivere forvente at 'få igen', når de giver en økonomisk håndsrækning til en kunstner? Det spørgsmål er blevet aktuelt med sagen om Jorn-Læsø-Legatet, som sidste år blev tildelt den unge kunstner Rusudan Melikishvili. Legatstifteren, Peter Linder, fandt det naturligt, at Rusudan Melikishvili skulle tale positivt om legatet i tv-indslag, lade sig interviewe på den lokale fiskerestaurant, som har bidraget økonomisk til legatet, og udstille billeder til hans eget firmas julearrangement. Det blev for meget for Rusudan Melikishvili, som følte, at hun blev drevet rundt i manegen. Siden har flere markante kunstnere, Museum Jorn og kunstakademierne i København og Aarhus afbrudt deres samarbejde med Peter Linder. Alle løber skrigende bort  og med god grund. Men man kan sådan set godt indtage det modsatte synspunkt  for hvad kan det ske ved, at en kunstner stiller op til et interview nede i fiskerestauranten? Og er det ikke lidt for helligt, hvis man blot vil modtage pengene og ikke stille op til noget som helst efterfølgende?"
3612,/debat/2014/12/laeserbreve-17,Læserbreve,Informations Debatredaktion," EU bør ratificere kønnet traktat
Simon Hjorth Paludan og Kristian Brandrup, Radikal Ungdom
Vold mod kvinder er helt utilgiveligt, og vi skal gøre alt for at forhindre det. I den forbindelse er Istanbul-konventionen, som den danske regering for nyligt har ratificeret, helt afgørende. Det er nemlig første gang, at det tydeliggøres gennem en traktat, at kvinder er fuldt ud ligestillet med mænd, og at enhver form for vold mod kvinder er ulovlig og uacceptabel.
Istanbul-konventionen giver kvinder en konkret beskyttelse mod fysisk, psykisk og seksuel vold af enhver afskygning – hvad end det er chikane, stalking, tvangsægteskab, omskæring, abort eller sterilisation gennem tvang. Ligestilling mellem mænd og kvinder er en af de mest grundlæggende europæiske værdier – også selvom Morten Messerschmidt (DF) påstår, at sådan nogle ikke findes. Derfor er det vigtigt, at EU står sammen om at underskrive denne traktat.
Send atomaffald til Grønland
Troels Kardel, Holte
Udviklingen i Grønland og Danmark har lighedspunkter på ét område – nemlig holdningen til benyttelse af nuklear energi. Risø var tidligt i gang med reaktorforsøg og undersøgte uranmalm fra Grønland. Alligevel blev det et klart nej til atomkraft i befolkningen i Danmark og til en klar afstandtagen fra udvinding af uran i Grønland, indtil landsstyret for to år siden genåbnede muligheden herfor.
Begge rigsfællesskabets parter står med et dilemma. I Danmark leder man efter steder, hvor lavenergiaffald kan deponeres. I Grønland overvejer man, hvordan de sjældne mineraler, som findes i undergrunden sammen med uranmalm, kan udvindes, og hvor man i givet fald skal gøre af affaldet fra udvindingen. Uden at være specialist vil jeg gerne pege på en løsning, som tjener begge parter i fællesskabet.
På Grønlands østkyst findes en forladt bly- og zinkmine ved Mestersvig med kilometer af minegange omgivet af blyholdige klipper. Bly virker som bekendt skærmende for radioaktiv stråling. I de løbende forhandlinger mellem staten og kommunerne i Danmark, om hvor der skal laves et deponeringssted for lavenergiaffaldet fra Risø, har jeg aldrig hørt nævnt, at det uden større omkostninger og uden risiko for nogen kunne fragtes til Mesters-vig for at deponeres dybt inde i blyminen.
En aktivering af havnen og nogle kilometer vej i Mestersvig vil tillige tjene som en mulighed for deponering af uranholdigt affald fra en kommende udvinding af de kostbare mineraler, som Grønland er så rigt på. Det vil desuden give beskæftigelse for grønlandske anlægsarbejdere i en intern kolonisering af øen.
Midler til finansiering af deponeringen er allerede afsat, så arbejdet kunne snildt starte i sommeren 2015.
Drop anonym partistøtte
Cecillie Marie Kildegaard og Emil Chemnitz, medlemmer af DSU
Åbenhed, åbenhed, åbenhed. Den nyligt etablerede erhvervsklub, der for et beløb af 15.000 kroner sikrer, at store virksomheder kan få et møde med enten finansminister Bjarne Corydon (S) eller erhvervs- og vækstminister Henrik Sass Larsen (S) er ikke socialdemokratisk politik.
Socialdemokraternes politik skal ikke være til fals for suspekte anonyme købere for 15.000 kroner. Vil man give økonomisk støtte til partiet, fordi man kan tilslutte sig partiets holdninger og program, skal det selvfølgelig være en mulighed. Det gøres mest hensigtsmæssigt ved åbenhed – det vil sige, at man tilkendegiver navn eller organisation samt, hvor mange penge man donerer. Således vil pressen og vælgerne have lettere ved at holde øje med, om love og regler, som partiet har stemt for, er blevet dikteret af giverne.
Er dette tilfældet, gør man sig skyldig i korruption – en af de værste forbrydelser, der kan begås imod et demokrati. For så vil det ikke længere være folket, som laver landets love. Derimod vil det være pengemagten, der bestemmer et lands lov og ret. Danmark vil ikke længere være et demokrati. Socialdemokraterne burde derfor indse, at de med denne erhvervsklub har dummet sig ved at efterligne de demokratinedbrydende partier – Radikale Venstre, Konservative, Venstre og Liberal Alliances – erhvervsklubber.
I stedet burde Socialdemokraterne gå demokratiets vej og oplyse folk om, hvem der har doneret penge til dem.
De forsvundne overenskomster
Dennis Baggers Laursen, Brøndby
I Den dag de fremmede forsvandt på DR1 siger ’de ræverøde legesvende’ implicit, at en kvinde i 50’erne med rygskade er doven, fordi hun efter én dag ikke kan rengøre et hotelværelse lige så hurtigt, som en ung rumæner i 20’erne, der har været der i to år. Hillerød Hotel – en arbejdsplads uden overenskomst – var et af de steder, der var en del af programmets eksperiment. Her arbejder man på akkord og skal hovedrengøre et værelse på 20 minutter. Er det virkelig sådanne forhold, højrefløjen mener, at danske ufaglærte skal arbejde under? Og så først komme på pension som 70-årige?
",0.0,5. december 2014,"Er dette tilfældet, gør man sig skyldig i korruption – en af de værste forbrydelser, der kan begås imod et demokrati. For så vil det ikke længere være folket, som laver landets love. Derimod vil det være pengemagten, der bestemmer et lands lov og ret. Danmark vil ikke længere være et demokrati. Socialdemokraterne burde derfor indse, at de med denne erhvervsklub har dummet sig ved at efterligne de demokratinedbrydende partier – Radikale Venstre, Konservative, Venstre og Liberal Alliances – erhvervsklubber."
10780,/debat/2012/01/gud-truer-usas-fremtid,Gud truer  USA’s fremtid,David Budtz Pedersen," Ved et vælgermøde i New Hampshire kom en niårig dreng hen til den republikanske præsidentkandidat Rick Perry og spurgte, hvad han mente om evolutionsteori. Rick Perry svarede roligt og smilende, at »det er en teori, der findes derude — med en del mangler«. Perry tilføjede. »I Texas underviser vi både i kreationisme og evolution i vores skoler — fordi jeg mener, du er klog nok til selv at regne ud, hvilken en der er rigtig« (Guardian 23. august 2011).
Debatten om kreationisme og intelligent design er igen blusset op i USA. Med udsigten til en lang valgkamp forude, viser det amerikanske samfund sig atter at være splittet i spørgsmålet om videnskabens rolle og status i samfundet.
USA har haft en lang lovfæstet tradition for at adskille stat og kirke. Alligevel, eller netop på trods af dette, har spørgsmålet om et absolut skel mellem rationalitetens erkendelsesidealer og religionens sfære aldrig nået et socialt kompromis.
Religionen har i dag en stærk politisk og ideologisk indflydelse som norm- og meningsgiver i store dele af det amerikanske samfund — ikke mindst blandt højreorienterede konservative.
Krig mod videnskaben
Skepticismen over for videnskaben har gjort det vanskeligt for USA at træffe beslutninger i afgørende spørgsmål om f.eks. klimaet og miljøet. Og dele af den medicinske forskning har været underlagt begrænsninger og forbehold som følge af religiøse værdier.
I september sidste år kritiserede klimakommissær Connie Hedegaard amerikanerne for at være for langsomme i deres klimapolitiske beslutninger.
Hun pegede netop på, at langsommeligheden kunne tilskrives den stærke antividenskabelige understrøm i det amerikanske samfund. »Amerikanerne tror ikke på naturvidenskabens kendsgerninger,« sagde Hedegaard.
Hun beklagede, at flere af de mest prominente republikanere har sået tvivl om den globale opvarmning. Det gælder Rick Perry og Tea Party-ikonet Michele Bachmann, men også den mere moderate Mitt Romney har udtrykt tvivl om, hvorvidt klimaforandringerne er menneskeskabte.
Filosoffer, videnskabsmænd og journalister brugte en særlig betegnelse om den holdning til videnskaben, der kom til udtryk hos den tidligere republikanske præsident George W. Bush. Ligesom Bushs ’krig mod terror’ og ’krig mod narkotika’ førte den republikanske administration, ifølge kritikerne, en ’krig mod videnskaben’. Regeringen nedlagde f.eks. forbud mod, at stamcelleforskning kunne modtage offentlige forskningsmidler. Ideen om intelligent design blev fremmet — om ikke af regeringen, så af højrekristne miljøer, som var en del af regeringens bagland. I det hele taget skete der en udbredt indblanding i videnskabens indre anliggender.
Videnskabens rette plads
Da Barack Obama blev indsat som præsident skete et systemskifte. I sin tiltrædelsestale den 20. januar 2008 afgav Barack Obama et bemærkelsesværdigt løfte: »Vi vil genindsætte videnskaben på sin rette plads.«
Obamas politiske mobilisering var, og er, baseret på den demokratiske antitese til de højrekristne miljøer. Obama vil bruge den kosmopolitiske og rationalistiske nerve i det amerikanske samfund som udgangspunkt for at bringe USA tilbage på sporet — som verdens førende nation inden for teknologi, økonomi og videnskab.
En lang række nobelpristagere og universitetsrektorer har bakket denne politik op. De repræsenterer et andet USA end kreationisterne.. De ser USA som det land, der sendte en mand til månen, som opfandt internettet, som vil bruge flere penge på grundforskning og som planlægger at basere 80 procent af sin energiproduktion på bæredygtige energikilder.
Den demokratiske administration har afskaffet begrænsningerne på stamcelleforskningen. Obama har ved flere lejligheder argumenteret aktivt for evolutionsteori — og for hvordan en ny generation af unge amerikanere skal gøre naturvidenskab, matematik og medborgerskab til byggesten i fremtidens USA.
Obama er endda gået så vidt som til ansætte fem nobelpristagere i sin administration, hvoraf energiminister Steven Chu er den mest kendte. Og der er blevet ansat over 25 personer fra de amerikanske teknisk-naturvidenskabelige og humanistiske videnskabsakademier som rådgivere i de forskellige ministerier og styrelser.
Polarisering
Med de amerikanske primærvalg og valgkampen om hjørnet ser det ud til, at videnskaben igen er ved at blive stridspunkt i en ideologisk konflikt.
Debatten polariseres fra begge sider.
Moderate, velafbalancerede og pragmatiske synspunkter finder ikke meget støtte hos de mest radikale tilhængere af darwinismen.
I kredsen af militante ateister omkring neodarwinismen Richard Dawkins er der sket en omvendt radikalisering. Her bruges videnskab til et frontalt angreb på religionen. Religion kan måske forklares neurobiologisk som et socialt koordinerende og stimulerende narrativ, men betragtes mestendels som en evolutionær dysfunktion. Neodarwinister fører fløjkrig af samme type og intensitet som de højreekstreme kristne. Det er næppe en god pædagogisk strategi, der tjener et oplyst forsvar for videnskabens integritet og legitimitet.
Hvad værre er, overser de mest militante darwinister, at de deler flere fællestræk med deres modstandere. Når videnskaben generaliserer sine resultater til et samlet verdensbillede, er der risiko for, at videnskaben degenererer til ideologi, og de subtile forklaringskrav og kvalitetsstandarder gøres til skamme. Evolutionsteoriens styrke er netop, at den er en videnskabelig teori.
Hvor svært det end er, må videnskabsfolk minde sig selv om, at videnskabelige teorier kræver begrundelse og forklaring for enhver påstand, der fremsættes.
Videnskabens rolle er med andre ord blevet genstand for polarisering. I Europa har der traditionelt været en langt større konsensus, ikke bare om vigtigheden af at finansiere forskning og videnskab — et kapløb amerikanerne længe har været førende i — men også om, hvordan forskningsetiske spørgsmål bør løses ved almen sekulariseret samfundsmoral.
Videnskab og demokrati
Når den amerikanske debat om videnskabens rolle er vigtig, skyldes det, at videnskab og demokrati har et slags venligt-fjendtligt forhold. Videnskab er ved siden af politik og retsinstanser en af de få institutioner, der er knyttet intimt til den vestlige modernitet. Uden en central og tilstræbt neutral instans, der kan opbygge viden om den omgivende verden, og som på baggrund af en empirisk orienteret videnskabelig tilgang frembringer klarhed over kendsgerninger, er demokratiets indretning overladt til overtro, føleri, vildfarelse og ønsketænkning.
Den følgerigtige og naturlige konsekvens er at tilskrive videnskabelige institutioner en essentiel rolle i samfundet.
I et velfungerende demokrati er politiske beslutninger baserede på en videnskabelig tilgang til de relevante kendsgerninger. Hvis et samfund ikke skal degenerere til dogmatisme, hvor de mest ressourcestærke fastlægger sandheden, og hvor magt og viden følger hinanden symbiotisk, er forudsætningen en arbejdsdeling mellem kendsgerninger og politiske værdier.
Et demokratisk samfund skal kunne rumme og stimulere autonome videnskabelige institutioner, og samtidig anerkende, at den viden, disse institutioner frembringer, ikke står til demokratisk debat, og ikke er et spørgsmål om individuelle præferencer eller religiøse overbevisninger.
Heldigvis er der andre mekanismer i et velordnet demokrati, der beskytter individets ret til at fremkomme med sine synspunkter og til at udfordre videnskabens repræsentanter, hvis de trænger ind på det politiske domæne og tildrager sig uretmæssig magt.
De fleste evolutionister anerkender, at Darwins evolutionslære er en ’teori’, som Rick Perry siger. Men de tilføjer, at det er en meget stærkt begrundet og anvendelig teori, der forklarer en lang række understøttende og relaterede kendsgerninger. På den måde betyder teori noget helt andet, end det Perry henviser til som et godt gæt eller en mulig anskuelsesmåde.
Der er god grund til at lytte efter, hvad republikanerne siger. Vi ved endnu ikke, hvem der vinder næste års præsidentvalg. Meget tyder på, at verdens mægtigste nation om få år atter kan blive styret af et parti, der er eksplicit antividenskabeligt.
I en tid med enorme udfordringer, både miljømæssigt og økonomisk, er det et frygtindgydende scenario.
David Budtz Pedersen er ph.d. i filosofi ved Københavns Universitet. Han er medforfatter til bogen ’Hvordan styres videnssamfundet?’, der udkommer til februar på forlaget Nyt fra Samfundsvidenskaberne




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",39.0,9. januar 2012,"I en tid med enorme udfordringer, både miljømæssigt og økonomisk, er det et frygtindgydende scenario."
3330,/debat/leder/2015/01/lighed-sundhedsloven,Lighed for sundhedsloven,Sebastian Abrahamsen," Der var glædeligt nyt i gårsdagens avis. Efter en artikelserie i Information er Ombudsmanden begyndt at interessere sig for det faktum, at sundhedspersonale i fængsler og arresthuse modsat andre sundhedspersoner ikke er forpligtet til at rapportere såkaldt utilsigtede hændelser. Som beskrevet i gårsdagens avis taler meget for, at undtagelsen er ulovlig, og Sundhedsministeriet skal nu komme med en god forklaring til Ombudsmanden.
Det er dog ikke den eneste ejendommelighed, der kunne savne en god forklaring, i det sundhedssystem, der er opstået inden for Kriminalforsorgen, og som mere eller mindre har fået lov til at leve sit eget liv i de sidste mange år. Det er en mystisk krinkelkrog i sundhedssystemet, som på mange måder er mørkelagt og uden nævneværdig sundhedsfaglig kontrol. Derfor er det glædeligt, at Ombudsmanden nu forsøger at kaste lys over et lille hjørne af denne mørke plet.
Som Information har beskrevet gennem vinteren, kan der i høj grad sættes spørgsmålstegn ved den sundhedspleje, som afsonere i Kriminalforsorgen har adgang til. Et stort flertal af ordførere på Christiansborg har i Information udtrykt undren og forargelse over de indsattes sundhedsforhold. Men indtil videre er handlingen udeblevet.
Afsonere afleverer deres sygesikringskort, når de træder ind i et fængsel eller arresthus. Samtidig giver de afkald på nogle helt basale rettigheder, som vi andre tager for givet. Herunder retten til frit lægevalg og muligheden for at søge erstatning for lægefejl på lige vilkår med andre borgere. Herefter er det op til det enkelte fængsel eller arresthus at sørge for, at de indsatte modtager en ordentlig behandling. Men det er svært at afgøre endegyldigt, om sundhedsplejen i Kriminalforsorgen er ringere end i resten af samfundet, når sundhedspersonalet ikke er forpligtet til at indrapportere fejl og svigt i behandlingen af de indsatte.
Indicierne er dog mange. Eksempelvis er de fleste fængslers sygeklinikker endnu ikke trådt ind i det 21. århundrede med et digitalt journalsystem, der gør det muligt at kommunikere direkte med regionerne eller bare internt mellem fængsler og arresthuse. En fængselslæge fortalte eksempelvis i en artikel, hvordan det forældede journalsystem var medvirkende til, at han fejldiagnosticerede en indsat, som senere viste sig at have mavecancer og alt for sent blev indlagt. En anden, tidligere fængselslæge, afslørede, hvordan fængslernes juridiske ledelse tilsyneladende kan finde på at aflyse sygetransporter ud fra ressourcemæssige hensyn. I efteråret døde en indsat af levercancer efter at være blevet fejldiagnosticeret af fængslets læge i et år, selvom han klagede over smerter adskillige gange om ugen.
Man kan med rette indvende, at de indsatte selv er skyld i, at de sidder i fængsel. De har forbrudt sig mod loven og fortjener en straf. Men der findes hverken nogen moralsk eller juridisk hjemmel for, at afsonere skal have ringere adgang til sundhedspleje eller patienterstatning end andre borgere. Det kan ikke være en del af straffen i et retssamfund.
Sundhedsminister Nick Hækkerup har allerede oplyst, at hans ministerium er ved at undersøge muligheden for at lade Kriminalforsorgens sygeklinikker omfatte af loven om patienterstatning. Forhåbentlig vil Ombudsmandens interesse for sagen fungere som en katalysator for yderligere politisk forandring.
Det skal blive interessant at se, om Sundhedsministeriet vil konkludere, at utilsigtede hændelser bør registreres i alle behandlingsinstitutioner, inklusive fængsler og arresthuse. På den måde vil vi forhåbentlig kunne få mere viden om kvaliteten af de indsattes sundhedspleje.
Lige så interessant skal det blive at følge den politiske diskussion på Christiansborg. Nick Hækkerup har i et svar til Sundhedsudvalget oplyst, at han ikke har i sinde at give indsatte flere sundhedsrettigheder, herunder retten til frit lægevalg. Men det ændrer ikke ved, at Kriminalforsorgens sundhedssystem trænger til en gennemgribende opdatering, som kræver et politisk pres.
De politikere, som i december udtrykte forargelse over de indsattes sundhedsforhold og juridiske rettigheder må nu vise, at de er klar til at bakke ord op med handling.
",0.0,20. januar 2015,"Det er dog ikke den eneste ejendommelighed, der kunne savne en god forklaring, i det sundhedssystem, der er opstået inden for Kriminalforsorgen, og som mere eller mindre har fået lov til at leve sit eget liv i de sidste mange år. Det er en mystisk krinkelkrog i sundhedssystemet, som på mange måder er mørkelagt og uden nævneværdig sundhedsfaglig kontrol. Derfor er det glædeligt, at Ombudsmanden nu forsøger at kaste lys over et lille hjørne af denne mørke plet."
12618,/debat/2011/02/venstrefloejen-tilbage-skurvognen,Venstrefløjen skal tilbage til skurvognen,Jakob Mathiassen," Jeg begyndte at arbejde som betonarbejder i 2001. Jeg var 23 år gammel, og havde i årene forinden været aktiv på den yderste venstrefløj på Nørrebro. Jeg ankom derfor til skurvognen med et færdigudviklet verdensbillede, hentet direkte fra venstrefløjens aviser, pjecer og bøger. Jeg havde læst om arbejderklassens historiske kamp imod kapitalen, og jeg havde lært at venstrefløjen var synonym med arbejderbevægelsen.
Det var desværre ikke den virkelighed, jeg mødte ude i skuret. Mine røde paroler faldt langt fra altid i god jord blandt mine nye kolleger. Specielt mine holdninger til indvandrere faldt totalt igennem i skurvognen.
På det tidspunkt lød parolen blandt venstreorienterede på Nørrebro: 'Luk røven - åben grænserne!' Jeg kan huske, at en pjece argumenterede for, at hvis man åbnede grænserne, ville der højest komme en million indvandrere til landet - et antal som Danmark forholdsvis nemt kunne optage.
Den form for argumentation fungerede slet ikke i skuret. Folk så på mig, som om jeg var gal. Jeg havde på fornemmelsen, at jeg lige så godt kunne have sagt, at jeg gik ind for at alle skulle smøre sig ind i leverpostej og løbe nøgne rundt om Folketinget.
Det blev ikke meget bedre, når vi diskuterede de problemer med indvandrere, som man på den tid kunne læse om i Ekstra Bladet næsten dagligt. Jeg forsøgte igen og igen at bortforklare problemerne; »Det er jo bare nogle få brodne kar«, »Det er en naturlig reaktion på et racistisk samfund« osv. Men mine kolleger gennemskuede med det samme, at alle mine bortforklaringer netop var bortforklaringer! Jeg havde ingen reelle svar, ingen konkrete løsninger.
Paradoksal modgang
Omtrent samtidig med at jeg tabte diskussionerne i skurvognen, tabte venstrefløjen folketingsvalget i 2001. Magten i Danmark gled fra centrum-venstre til det yderste højre. Ikke mindst fordi venstrefløjen havde mistet arbejderstemmerne. For første gang nogensinde stemte et flertal af arbejderne til højre for midten. Da Poul Nyrup i 1992 overtog Socialdemokratiet kunne han regne med, at omkring 70 pct. af arbejderne stemte enten på S eller et andet af de røde partier. Under hans ledelse faldt dette tal til under 50 pct.
Jeg havde tabt diskussionen i skuret med de samme argumenter, som venstrefløjen tabte valget og opbakningen fra arbejderne med. Og ligesom i mit skur var det specielt indvandrerdebatten, der var med til at skubbe arbejderstemmerne fra venstre mod højre.
Der er noget ironisk over, at det netop skulle være flygtninge- og indvandrerdebatten, der skulle skabe problemer for venstrefløjen. Flugten fra fattigdommen i ulandene er jo en naturlig konsekvens af de problemer i den kapitalistiske verdensøkonomi, som venstrefløjen har kæmpet imod i årtier.
Ulandshjælpen var sgu' da ikke højrefløjens idé, det var venstrefløjen, der var opmærksomme på problemerne, som fattigdommen ude i det store udland kunne medføre. Alligevel er det højrefløjen, som indtil videre har høstet stemmerne på konsekvensen af denne fattigdom.
Hvordan kunne det gå til? Hvordan kan det være, at venstrefløjen fik spillet sig alle sine gode kort af hånden, og har mistet opbakning fra den arbejderklasse, der i sin tid gjorde socialismen til en folkebevægelse?
Akademikerbevægelse
Blandt aktivisterne på Nørrebro var der en masse forskellige teorier om, hvorfor arbejderne pludselig rykkede mod højre. Én var særligt udbredt: Arbejderklassen havde fået det for godt, de havde bil og hus, og ville skide de fattige i Afrika et stykke. Problemet var, at venstrefløjen havde sejret ad helvede til!
Jeg havde svært ved at sluge den teori, ikke mindst fordi den for det meste blev fremsat af unge universitetsstuderende med vellønnede forældre.
Hvis arbejderklassen fravalgte socialismen, fordi de havde det for godt - hvorfor er der så mange vellønnede akademikere på venstrefløjen? De har det da mindst lige så godt! Jeg begyndte i stedet at hælde til en anden teori: at venstrefløjen har mistet arbejderne, fordi den ikke længere er en arbejderbevægelse, men er blevet til en akademikerbevægelse.
Et hurtigt blik på den samlede venstrefløjs (S, F & Ø) folkevalgte afslører da også, at der er uforholdsvis mange akademikere blandt folketingsmedlemmerne, mens ufaglærte og faglærte arbejdere er groft underrepræsenteret. Ifølge min egen optælling er det kun omkring 14 pct. af venstrefløjens folketingspolitikere, der har en baggrund som faglært eller ufaglært arbejder.
De ufaglærte og faglærte fylder ellers stadig en god sjat af befolkningen, op mod 70 pct. af de 30-60 årige danskere er faktisk faglærte eller ufaglærte.
Foruroligende nok er det i dag et højrefløjsparti, nemlig Dansk Folkeparti, der har den største andel af ufaglærte og faglærte arbejdere i deres folketingsgruppe. Partiet har omkring 20 pct.
Sådan ligger landet altså - og sådan lå det i store træk også i 2001.
Uden praktisk erfaring
Nu kunne man jo tro, at de faglærte og ufaglærte arbejdere røg ud af venstrefløjens folketingsgrupper omkring samtidig med, at de holdt op med at stemme på venstrefløjen. Men sådan forholder det sig ikke.
LO-arbejderne mistede fodfæste i ledelsen af venstrefløjen længe før, de holdt med at stemme på venstrefløjspartierne. Allerede i 1973 var der kun omkring 15 pct. ufaglærte og faglærte arbejdere i venstrefløjens folketingsgrupper.
Faktisk skal man helt tilbage til slutningen af 50'erne for at få en bare nogenlunde repræsentation. Her lå tallet på omkring 50 pct. De ufaglærte og faglærte arbejdere mistede altså indflydelse på venstrefløjen, 30 år før de vendte venstrefløjen ryggen til ved folketingsvalgene. Det er ikke illoyalt, det ville nærmest være mærkeligt andet.
Det skal ikke forstås sådan, at jeg mener, at det er en dårlig ting at være akademiker. Men det er altid godt at have konkrete erfaringer med de ting, man udtaler sig om. Her er det et problem, når venstrefløjen skal diskutere tekniske skoler, arbejdsulykker, nedslidning og almennyttige boliger, at ingen af dem, der er med i diskussionen har nogen som helst konkrete erfaringer med emnerne.
Det var det, der gik galt med indvandrerdebatten i sin tid. De personer, der formulerede venstrefløjens politik på området, havde ikke selv nogen konkrete erfaringer med emnet. Deres børn gik i privatskoler med andre danske børn. De boede i ejer- eller andelsboliger med andre danskere. De arbejdede som akademikere inden for fagområder, der endnu ikke var ramt af outsourcing til ulandene eller af løntryk fra indvandrere.
Populært sagt blev venstrefløjens politik formuleret i Kartoffelrækkerne frem for i Urbanplanen. Det var derfor, at teoretiske forestillinger om en verden uden grænser var mere i centrum for venstrefløjens politik, end konkrete løsninger på problemerne.
Heldigvis er jeg ikke den eneste, der mener, at venstrefløjen er kommet for langt væk fra sine arbejderrødder. En ny generation af arbejdere er begyndt at udfordre akademikernes dominans på venstrefløjen. I Enhedslisten har man for nylig valgt en kandidatliste til næste folketingsvalg, som vil sikre, at partiet igen får ufaglærte og faglærte i sin folketingsgruppe. I Socialdemokratiet har en gruppe arbejdere startet et arbejdernetværk. I SF er der også en lignende udvikling på vej. Noget tyder på, at venstrefløjen er ved at tage de første spæde skridt tilbage til skurvognen.
Jakob Mathiassen er betonarbejder. I dag udkommer hans nye bog, Beton, om livet i skurvognen på Informations Forlag




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",42.0,1. marts 2011,Uden praktisk erfaring
7537,/debat/2013/05/laeserbreve-15,Læserbreve,," Ikke alle tror blindt på vækst
Klaus Klein, Bagsværd
Tak til Frej Prahl for en fin kronik d. 7. maj om den markedsøkonomiske målestok.
Prahl bør dog korrigeres for sin påstand om, at kongstanken hos alle politiske partier er økonomisk vækst. Det gælder ikke for Enhedslisten.
Værdiordførers enøjede værdier
Mette Brynskov, Rønde
Pia Kjærsgaard (DF) anklager d. 3. maj det yderste venstre for at være gadens parlament. Personligt er jeg mere foruroliget, når nationalister påberåber sig at være værn for det folkelige fællesskab.
Mon du vil svare mig på, hvordan dit værdipolitiske syn ser ud, når det er højreorienterede ytringer, der kommer til udtryk? I mit univers er alle ekstremister nemlig på værdipolitiske afveje, både dem til venstre og dem til højre.
For mig glimrer den yderste højrefløj ved sit fravær, når du kun svinger den retoriske bandbulle over den yderste venstrefløj. I dagens Europa stiger den politiske indflydelse fra ultranationalister. Familierne Le Pen og Mussolini samt Jørg Haiders arvtagere er veletablerede.
Dem antager jeg, at du for en stor part deler værdipolitik med. Men hvordan forholder det sig med dit værdiblik på andre nationalister, som skriger, skråler og ytrer sig ekstremt, som Jobbiks Garde i Ungarn og fraktioner af Sverigedemokraterna?
Hvordan bruger du kræfter på at undgå balladen fra nationalister herhjemme? Som sagt, så er jeg imod ekstremisme fra alle retninger, er du?
Hvornår er man nærværende?
Ole Knudsen, Odense
Tak for en interessant kronik d. 6. april, som fik mig til at reflektere over sociale medier og nærvær. Jeg har tænkt på, at livet for den enkelte bruger af elektronisk kommunikation, vil dannes i retning af en uhensigtsmæssig abstraktion, hvis vedkommende er til rådighed hele tiden via sin mobil.
Konsekvensen deraf kan blive en negligering af de sanseindtryk, som udspiller sig i det fysiske rum. Det tror jeg, kan bringe os ind i et snævert oplevelsesfelt, hvor vi reducerer vores fornemmelse for omverdenen uden for det kommunikative netværk.
Den reduktion kan amputere vores forhold til naturen, og alt andet som ikke er skabt i en kommunikativ kurs.
Der er dermed en fare for, at det ville reducere vores sanser og skabe en ubalance, som medfører at stress vil eskalere yderligere.
Vend ny lov til noget positivt
Ole Engholm, Hørsholm
Efter måneders diskussion står det klart, at Folketingets partier og embedsværket ikke ønsker større åbenhed i forvaltningen. Jamen så må journalister og andre debattører jo for fremtiden tage konsekvensen og sætte en tilføjelse til mistænkelige informationer.
Eksempelvis kunne man skrive »ministerens oplysninger kan ikke verificeres«, »Undersøgelsen er bestilt af x-ministeriet« eller »resultaterne kan være politisk farvede«. Lad loven blive en boomerang.
Der er i forvejen en vis troværdighedskløft mellem vælgere og politikere. Hvis ministerier og diverse politikere vil opretholde eller forstørre kløften, må pressen i sandhedens interesse minde læserne og seerne rundt omkring i landet om det skæve forhold.
Dårligt timet diplomati
Flemming Bengtsson, Brønshøj
Udenrigsminister Villy Søvndal (SF) har atter gjort sig uheldigt bemærket. Med sit seneste stunt har han igen belønnet det udemokratisk valgte palæstinensiske selvstyre, der undertrykker menneskerettigheder, og med sit kultur- og uddannelsessystem målrettet fremmer afvisning af Israel og utilsløret had mod staten.
Denne eksisterer naturligvis ikke i selvstyrets geografiske selvforståelse og politisk kun som et uvelkomment fremmedlegeme i Mellemøsten.
Villy Søvndal har altid haft lyst til at gå enegang i den israelsk-palæstinensiske konflikt, men timingen er perfekt. De stærkeste kritiske røster på partiets landsmøde rettet mod partitoppen for partiets deltagelse i en de facto blå regering. Her har et kapløb med regeringspartnerne om at bryde flest valgløfter og tilsidesætte den såkaldte danske model, som offentlige arbejdsgivere ikke giver fem flade øre for, fået lidt sukkergodter.
Partiet har handle- og gennemslagskraft. Selvom udenrigsministerens skridt kun har en symbolsk værdi, udstilles statsminister Helle Thorning-Schmidt, der som regeringens øverste ansvarlige chef ikke magter at holde den statsretslige etikette og orden i eget hus.
Diplomatisk status tilfalder anerkendte staters repræsentanter ikke repræsentanter for en paraplyorganisation, hvis basis af underorganisationer ikke anerkender en anden stat.
En palæstinensisk ambassade i København lægger ved til fortsat palæstinensisk afvisning af ethvert kompromis og fredsaftale med Israel.
På Kierkegaards egne betingelser
Steen Ole Rasmussen, Odense
Rune Lykkeberg skriver i weekendens avis »Hvis nogen i dag havde sagt og skrevet de ting om kærlighed, lidelse, tro og fællesskabet, som Kierkegaard skrev, ville de blive afskrevet som afsindige«.
Hvis der er nogen tilbage, til at skrive om den måde, som medierne og folk som Rune Lykkeberg forholder sig til sig selv om 200 år, vil man nok undre sig over, at vi kunne gå så meget op i kravet om ikke at falde ved siden af, når det, der karakteriserer vor samtid, er den iver, hvormed vi bidrager til og tilsyneladende har succes med at ødelægge vore egne livsbetingelser.
Ressourcemangel, overbefolkning, overforbrug, menneskeskabt global opvarmning, forsvindende biodiversitet, brugbar landbrugsjord, fiskemuligheder i verdenshavende, drikkevand og så videre.
Rune Lykkeberg er symptom på vor tids egentlige sygdom til døden. Ved at være fuldt optaget af ikke at falde ved siden af elendigheden, falder han i med udtrykket for en selvdestruktiv civilisation.
Hans kriterium for at skelne mellem det ekstreme og acceptable falder som en ekstrem tids syge forsøg på at forlige sig med sig selv. Han kan ikke se det på sygdommens betingelser.
Det ville Søren Kierkegaard kunne have forklaret ham, ubekvemt, videnskabeligt og hamrende forpligtende.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,10. maj 2013,"Partiet har handle- og gennemslagskraft. Selvom udenrigsministerens skridt kun har en symbolsk værdi, udstilles statsminister Helle Thorning-Schmidt, der som regeringens øverste ansvarlige chef ikke magter at holde den statsretslige etikette og orden i eget hus."
3010,/debat/2015/03/overse-koensforskelle,Overse ikke kønsforskelle,Maria Ventegodt Liisberg," Alle offentlige myndigheder har efter ligestillingslovens § 4 pligt til at kønsmainstreame, det vil sige ligestillingsvurdere, tiltag som for eksempel lovforslag og retningslinjer. Desværre må vi konstatere, at ’kønsmainstreaming’ er et af de væsentlige ligestillingsområder, Danmark ikke lykkes med.
De offentlige myndigheder bruger sjældent kønsopdelte data og viden om kvinders og mænds og drenges og pigers forskellige adfærd, behov og ønsker. Når det for eksempel gælder ligestillingsvurdering af lovforslag, oplyser hele 52 procent af de 50 statslige institutioner, der arbejder med lovforslag, at de ‘af og til’, ‘ sjældent’ eller ‘aldrig’ har fokus på den opgave. Lige nu er forhandlingerne om en ny gymnasiereform i fuld gang. Reformens karakterkrav vil, uanset niveau, påvirke drenge og piger forskelligt, men hvordan tager de nye regler konkret hensyn til det? Vil den kommende gymnasiereform blive ligestillingsvurderet? Der er meget muligt, at svaret er nej.
Danmark var i sidste uge til eksamen i FN om kønsligestilling. Medlemmerne af CEDAW- komiteen spurgte blandt andet til den danske måde at føre ligestillingspolitik på: Er der mål, system og metode, når de danske myndigheder kønsmainstreamer? Hvordan sikrer regeringen, at kønsneutralt formuleret lovgivning ikke overser de faktiske forskelle mellem kønnene? Hvor bruger Danmark positiv særbehandling, og bruges det ordentligt, altså præcist, tidsbegrænset og overvåget? Er der kønsopdelte data og statistikker til rådighed?
Ligestillingskonsekvenser
Komiteens rapport og anbefalinger til Danmark forventes at ligge klar i løbet af kort tid, og det bliver spændende at se regeringens svar og forhåbentlig også nye initiativer.
Kønsligestilling er et samspil mellem lighed og forskel. Vi skal som samfund have indsigt i vigtige ligheder og forskelle mellem kvinder og mænd, og vi skal være i stand til at handle på den viden, så vores lovgivning skaber lige muligheder og reel ligestilling. Derfor skal vi have mere data om kønsligestilling, og den skal bruges. Myndighederne skal tænke i ligestillingskonsekvenser af deres politikker og love. Det kan ikke være for meget at forlange, når lovgivningen kræver, at de skal gøre det.
Maria Ventegodt Liisberg, ligebehandlingschef, Institut for Menneskerettigheder
",0.0,7. marts 2015,Ligestillingskonsekvenser
12612,/debat/2011/03/duellen-hoeje-karakterer-siger-intet-motivation,Duellen: Høje karakterer siger intet om motivation,Sven Nikolaj Johannesen,"  Hvorfor tror du, at kvote 2-studerende har lavere frafald end kvote 1-studerende?
»I bund og grund kræves det af kvote 1-studerende, at de har et eksamensbevis med en høj karakter på, og at de så smider et kort ansøgningsskema i postkassen. Det er ikke noget mål for, at de rent faktisk er motiverede for det studie, de søger ind på.«
 Men at de har fået de høje karakterer ved at lægge sig i selen i gymnasiet, er vel i sig selv er et bevis på, at de er motiverede?
»Nej, det er det ikke. Det er et bevis på, at de har gode akademiske færdigheder på et bredt niveau. Men det viser intet om, at de personligt er motiverede for at komme ind på et studie. Jeg synes, at man på baggrund af mine resultater kan tillade sig at overveje, om kvotesystemet er det bedste til at forhindre frafald.«
Behøver ikke tage tid
 Hvis man sætter kvote 2-procentdelen i vejret, vil man så ikke skabe en stor gruppe unge, som spilder årene på at skaffe point til et studie, de så måske alligevel ikke kommer ind på?
»Det kommer an på, hvordan man skruer det sammen. Man behøver jo ikke nødvendigvis stille krav til folk om at have arbejdet otte måneder på et plejehjem. Man kan jo lægge nogle krav ind, som ikke er tidskrævende. Eksempelvis har Syddansk Universitet på medicin en endags kvote 2-optagelsesprøve med efterfølgende samtale. Den kræver ikke, at du tidligere har arbejdet frivilligt.«
Hvis nu man hævede kvote 2- andelen, ville man så ikke sende et signal til gymnasieeleverne om, at det ikke er så vigtigt at knokle for høje karakterer?
»Jo, det er en vigtig pointe, for der skal også være en gulerod, men de elever ville jo stadig skulle bruge deres snit på kvote 1.«
 Du har undersøgt medicin-studerende på Syddansk Universitet. Hvor generelle er din konklusioner?
»Jeg kan jo ikke påstå, at de gælder alle steder, men jeg synes, man må lade sig inspirere. Især på studier, hvor man kæmper med højt frafald. Her er det jo vigtigt at vælge dem, der rent faktisk fuldfører. Det er træls at vælge nogle, der dropper ud, hvis der står folk i kø, som har lidt lavere karakter, men er mere motiverede.«
",0.0,2. marts 2011,"»Jo, det er en vigtig pointe, for der skal også være en gulerod, men de elever ville jo stadig skulle bruge deres snit på kvote 1.«"
4825,/debat/2014/06/laeserbreve-10,Læserbreve,," »Den nye folkeskolelovs krav om skriftlige, individuelle læringsmål er udtryk for en dybt fantasiløs undervurdering af lærerens opgave. Ofte er det svært at undgå en fornemmelse af, at nogle af de, der kloger sig på lærernes arbejde, tilhører den type af voksne, der ikke selv gider børnene for alvor.« Sådan skrev Niels Chr. Sauer den 16. juni i kronikken »Den dygtige lærer ved langtfra altid, hvad han gør«. Det har affødt en del reaktioner:
Rikke Nielsen, information.dk
»Ofte er det svært at undgå en fornemmelse af, at nogle af dem, der kloger sig på lærernes arbejde, tilhører den type af voksne, der ikke selv gider tage børnene for alvor« skriver Niels Chr. Sauer.
Den type argumentation tænder mig i den grad af. Kære Niels Chr. Sauer, jeg læste ellers dit indlæg med stor interesse, indtil jeg nåede til denne nedladende sætning. Lærer du også børnene at argumentere sådan, at de, der ikke har de samme visioner som dig, ikke gider børnene?
Du er en del af fællesskabet og fællesskabet bestemmer. Sådan har det altid været, og sådan vil det altid være, også selv om du tror, du ved bedst. Fællesskabet har ansvaret for visionerne og strategierne, mens du har ansvaret for at føre visionerne ud i livet, også i de tider, hvor der sker ændringer.
Til gengæld tror jeg, at du er en så dygtig og engagerende lærer, at du nok skal sikre, at dine elever kommer igennem i god behold. Held og lykke med det.
Torsten Jacobsen, information.dk
Med det billede, der tegner sig, og med det, jeg véd om børns behov, får jeg bogstaveligt talt kvalme ved tanken om at sende min snart 5-årige dreng ind i en dansk folkeskole. Jeg tænker meget over, hvordan jeg bedst kan ruste ham til et møde med et så børnefjendsk miljø. Hvordan undgår jeg, at hans fantasi, kreativitet og barnlige uskyld bliver trådt under fode?
Måske vælger jeg slet ikke at sende ham i en dansk folkeskole. Måske vil jeg hellere gå i fængsel end at overlade mit barn til et system, som kun kan prale af at være helt utroligt velmenende.
Jeg tænker nogle gange over, hvordan lærere kan få sig selv til at møde op på arbejde som funktionærer i et sådant system? Kan man være velmenende og ligeglad på samme tid?
Jeg ved, at antallet af børn, der dømmes ‘ude’ af folkeskolen, stiger. Dommen forsynes ofte med et fint akronym, og effektueres med en stigmatiserende og selvopfyldende udtalelse fra Pædagogisk Psykologisk Rådgivning. Dommen er samtidig paradoksalt nok en frikendelse for alle andre end barnet. Barnet var sygt fra begyndelsen, siger man. Halleluja. For vi ved jo alle, at et barns hjerne er færdigudviklet ved fødslen.
Så jo, Niels Chr. Sauer. Vi er nogle, der har opdaget, hvad der foregår, og jeg tror, de fleste i vores lille flok er frustrerede og vrede.
Men det er ikke nogen konstruktiv følelse. Den er heller ikke sund, for den kan ikke få afløb. Hvor skal man rette den hen?
Alle er så skide velmenende, og det kan man jo ikke rigtig tillade sig at være sur over.
Lillian Redam, information.dk
New Public Management er muligvis brugbart, når det handler om at planlægge, måle og evaluere Toyota-fremstilling. Men når systemet presses ned over helt andre former for systemer som eksempelvis skolevæsnet duer det ganske simpelt ikke. Og alle de DJØF’ere, der sidder som eksperter og konsulenter for at fortælle os praktikere, hvordan vi skal gøre vores arbejde, giver jeg ikke ret meget for.
Men vi er underlagt New Public Management, medmindre vi står sammen og forsøger at lave om på det.
Jan Weis, information.dk
»Den dygtige lærer ved langtfra altid, hvad han gør« lyder det i kronikken.
Måske er det netop derfor, at lærerstanden bliver udsat for al denne kontrol. For hvis man ikke kan kontrollere sig selv, er der som bekendt andre, der vil gøre det.
Erik Østenkjær, information.dk
Jeg vil gerne tage udgangspunkt i den del af artiklen, der taler om skolereformens ønske om at sætte mål for lærere og elever. Jeg har efterhånden brugt mere end 40 år inden for sportens verden på præstationsoptimering. For få år siden er jeg kommet til den konklusion, at målsætninger i forbindelse med præstationsoptimering mere er en myte end en nødvendighed. I nogle tilfælde kan de blive en forhindring for udvikling.
Og udvikling er vel, hvad det drejer sig om i skolen. Man kan bare ikke altid udvikle ud fra en bestemt målsætning. Min tanke om, hvorfor man ikke kan opstille konkrete mål, der vil kunne indvirke positivt på en præstation, er at mål i sig selv er noget, der nås i fremtiden, og man beskæftiger sig dermed ikke med processen i nuet. Om man er lærer eller sportspsykolog, bør opgaven altid handle om processen i nuet og nærværet med eleven eller atleten.
Jeg har aldrig talt med atleter om målformuleringer, da alle jo på forhånd ved, at de skal præstere bedst muligt med deres evner og talenter. På samme måde ved skoleelever, at de er i skole for at lære og dygtiggøre sig.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,18. juni 2014,"Jeg ved, at antallet af børn, der dømmes ‘ude’ af folkeskolen, stiger. Dommen forsynes ofte med et fint akronym, og effektueres med en stigmatiserende og selvopfyldende udtalelse fra Pædagogisk Psykologisk Rådgivning. Dommen er samtidig paradoksalt nok en frikendelse for alle andre end barnet. Barnet var sygt fra begyndelsen, siger man. Halleluja. For vi ved jo alle, at et barns hjerne er færdigudviklet ved fødslen."
4059,/debat/2014/10/blevet-plads-halv-time-paa-langs-inden-aftensmaden,80: Der er blevet plads til en halv time på langs inden aftensmaden,Bent Fabricius-Bjerre," Min svigersøn spurgte mig for nogle år siden, om jeg ikke ville tage med ham til en mindre stat i det centrale Afrika. Han skulle forhandle med den lokale præsident om en aftale vedrørende markedsføring af hans land som turistmål.
»Hvad skal du bruge mig til. Jeg har jo intet begreb om det,« sagde jeg.
»Du skal heller ikke sige noget. Bare se gammel ud,« svarede han.
»I Afrika, ligesom mange steder i østen ser man op til gamle mænd. Jo ældre, jo klogere.«
Nu tog jeg af flere grunde ikke med ham og så gammel ud, men det satte gang i mine tanker om det at blive ældre, nu da jeg snart skal runde 90.
Alder er det antal år, man har levet, og alderen har kun rela- tion til det faktum, at man hver time, hver dag og hvert år, der går, har kortere tid tilbage at virke i. Jeg har aldrig spekuleret i alder, hvor gammel min omgangskreds eller mine venner var, eller hvor gammel de måtte synes, jeg var.
Skulle jeg for en gang skyld kigge tilbage, kan jeg konstatere, at da jeg var ung, var de ældre end mig, og i dag er de yngre, og uanset aldersforskel, har jeg altid følt, at jeg talte med en ligeværdig partner.
Er jeg blevet klogere med alderen? Næ! Men jeg har selvfølgelig oplagret en del erfaring på min egen harddisk. De fleste situationer er jo gentagelser, og man husker, hvordan de tidligere er blevet løst, eller hvordan de store fejl blev begået. Men hvad kan man bruge det til, når man er ude af magtens centrum? Undtagen, selvfølgelig, hvis man bliver spurgt. Og det gør man i modsætning til i Østen og Afrika altså sjældent i Vesten. Det er noget af det, man tænker på, når man bliver ældre.
Slår mig sjældent løs
Det er vigtigt ikke at spilde sit liv med at være ligeglad. Ligeglad er aldrig glad, siger man. Men så er det så heldigt, at det er mig selv, der bestemmer, hvad der er væsentligt, og hvad der er ligegyldigt. Jeg springer det uinteressante over og koncentrerer mig om det, der sker her og nu, og prøver at gætte mig til, hvad der vil ske i morgen.
Jeg går sjældent i seng med et problem eller et spørgsmål, jeg ikke har fundet svaret på. Jeg tror ikke på den med, at man skal sove på det. Man bliver ikke klogere af en søvnløs nat, men derimod frisk i hovedet efter otte timers hvil. Det eneste, der en gang imellem kan plage mig om natten, er en skitse til en melodi, som kører rundt i hovedet på mig uden at blive forløst. Men det er jo til at leve med.
Siden jeg flyttede hjemmefra i 15-årsalderen har jeg levet et meget kontrolleret liv. Jeg satte nogle grænser, som jeg altid overholdt. Og det gør jeg stadig.
Stort set spiser jeg det samme hver dag, overholder de aftalte tennis- og ridetimer, drikker min rødvin til middagen og slår mig sjældent løs. I de senere år er der blevet plads til en halv time på langs inden aftensmaden, men ellers er dagligdagen triviel – hvis ikke det var, fordi jeg har et godt familieliv og et spændende arbejde med at skrive musik.
Men selvfølgelig har jeg alene af fysiske grunde ikke helt samme adfærdsmønster som tidligere, og jeg har med årene fået oparbejdet et vist skeptisk forhold til det, der sker omkring mig. Er det nu rigtigt eller spin. Kan man tro på det, der bliver sagt, eller er der en skjult dagsorden? I min ungdom hed det propaganda, og det var lettere at forholde sig til. Her blev det helt firkantet trukket op, hvad man skulle overbevises om.
Men i dag med de sociale medier og professionelle spindoktorer er det selv for branchens egne folk svært at finde ud af, hvad man kan stole på af nyheder og trend. Man påvirkes uden at vide det.
I virkeligheden burde det være forbudt, ligesom man i sin tid forbød film- og musikindustrien at indpode reklamer, som kun kunne opfattes af underbevidstheden, men der er der nok ingen politiker, der vil gå ind for.
Hvorfor dvæle ved i går?
Det er ikke tiden, der går hurtigere, når man kommer op i årene. Det er udviklingen, der er speedet op. Inden for musikken skiftede tonesproget siden 1600-tallet med hver ny generation, der voksede op. Men ved århundredeskiftet begyndte det at tage fart.
Partiturkomponisterne næsten faldt over hinanden med nye skalaer og spændende harmonier, og jazzmusikken blev hurtigt til rock, indtil Beatles kom og væltede det hele på hovedet og gav inspiration til de unge skabere af elektronisk musik. Det er derfor en fantastisk tid, jeg lever i og har haft mulighed for at følge. Men med den stadig større fart inden for den teknologiske udvikling kan en skeptiker frygte, at boblen en dag brister, så vi skal begynde forfra et eller andet sted. Som de store kulturer har gjort det gennem årtusinder.
Hvis vi ser bort fra sygdom, hvornår er man så gammel? Det er ret let at svare på. Det er den dag, hvor man ikke sætter sig et mål for, hvad man skal lave i morgen. Hvis man er tilfreds, er man gammel. Det er der mange, der har det godt med, og det er fint nok, men ikke hvis man gerne vil se, hvad næste dag bringer. Det, der skete i går, kender man allerede, så hvorfor dvæle ved det.
Jeg tror, min indstilling er genetisk betonet. Min mor, som blev 104 år, så altid frem til et eller andet og satte alt ind på at komme derhen. Da et af hendes store mål var at blive 100 år, lagde hun sig i sengen tre uger før fødselsdagen for ikke at blive syg. Men da jeg sagde til hende, at den sikreste måde at dø på i hendes alder var, at lægge sig, svarede hun: »Det er sikkert rigtigt« og stod op igen og fejrede dagen.
’Bent, nu dør jeg’
Min mor har selvfølgelig været til stor opmuntring for mig. Især i mine senere år. Hun var et par og 80, da min far døde, og hun flyttede ind i et lille rækkehus på Strandlund i Charlottenlund. Området havde også en afdeling med plejehjem, men dér skulle hun først over, når hun blev gammel, sagde hun.
Da hun var 92 fik hun sig en 10 år yngre kæreste, som også boede på Strandlund. Jeg opdagede det ved, at hun var begyndt at lakere sine tånegle. Det havde for så vidt været i orden, hvis det ikke var, fordi han var gift. Det afstedkom en del sladder på området. Så konsekvent, som hun var, besluttede hun sig for at flytte hen til en ældrebolig ved Tuborg Havn. Det var lige i nærheden, men væk fra snakken.
Aksel, som kæresten hed, døde efter et par år, og hans kone forbød min mor at komme til begravelsen. Det, syntes hun, var lidt urimeligt, hendes alder taget i betragtning, og jeg måtte forklare hende, at andres følelser, ligesom hendes egne, er tidløse.
Da jeg var 80 år præsenterede jeg min nuværende kone, Camilla, for hende. Da hun var en del yngre end mig, sagde min mor:
»Nu går du vel ikke hen og får flere børn.«
Når man er oppe i 90’erne, vænner man sig til, at omgangskredsen falder fra. Så min mor tog Aksels bortgang afslappet og flyttede på eget initiativ ud til Lions Park i Trørød. Det var jo ikke længere nødvendigt at være i nærheden af ham.
En dag, da jeg besøgte hende, sad hun i husets restaurant ved siden af en ældre mand i kørestol. Uden for hans hørevidde hviskede hun til mig: »Tag det roligt, jeg gifter mig ikke igen.« Da var hun 103 år.
Det var først, da hun blev 104 år, at hun ringede til mig på Mallorca og sagde »Bent, nu dør jeg.«
»Jeg synes, du skal vente, til jeg kommer hjem,« svarede jeg. »Og så skal du slutte af med din årlige familiefest i Fåborg.«
»Det er en god idé,« svarede hun og gennemførte festen, bestemte menuen, skrev bordkort og omdelte den årlige sang. Dagen efter lagde hun sig for sidste gang. Spiste ikke, drak ikke, men det tog alligevel næsten en måned før hun slap livet og sov hen med et stille, blidt smil om munden.
Bent Fabricius-Bjerre er komponist




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",10.0,4. oktober 2014,Slår mig sjældent løs
3077,/debat/2015/02/aarlige-check-onkel-sam,Den årlige check fra Onkel Sam,Jens Lohmann," Én gang om året lander en check fra Washington på den cubanske præsidents bord. I år var det check nr. 113. Den første check i 1903 var på 2.000 dollar. Fra 1938 til 1972 lød den på 3.386,25 dollar, og siden 1973 på 4.085 dollar. Siden 1960 har den cubanske regering dog ikke indløst den.
De mange checks er USA’s punktlige betaling af lejen for de 117 km2 i det sydøstlige Cuba, der huser USA’s ældste militærbase i udlandet, Guantánamo. Grunden til, at Cubas regering ikke hæver den årlige check, er, at man ikke anerkender den aftale fra 1903, som USA påtvang det militært besatte Cuba.
USA’s punktlige betaling skal øjensynlig være et bevis på, at man fra amerikansk side overholder sin del af en aftale, der for længst har overskredet den gængse maksimale løbetid for internationale aftaler, 99 år, og som i dag anvendes til en omstridt fangelejr, som USA’s præsident, Barack Obama, i strid med sine løfter i 2008-2009 ikke har lukket for længst.
Cuba har adskillige gange krævet aftalen ophævet og baseområdet leveret tilbage til Cuba. I en tale på det latinamerikanske topmøde i Costa Rica i januar hyldede Cubas præsident, Raúl Castro, den aftale, han har indgået med Obama om at normalisere forholdet mellem de to lande. Men det er nødvendigt at ophæve handelsblokaden, give Cuba kompensation for påførte skader og levere Guantánamo tilbage, sagde han, for »hvis disse problemer ikke bliver løst, giver den diplomatiske tilnærmelse ingen mening«.
Det er helt udelukket, lød det amerikanske svar.
Dyr og unyttig base
Men hvorfor skulle det dog være udelukket? Basen har mistet sin oprindelige betydning som flådebase og bunkerstation for amerikanske krigsskibe. Den har ingen reel betydning for USA’s nationale sikkerhed og er ekstremt dyr, siger bl.a. Guantánamo-kenderen Eugene Fridell fra Yale University.
Hvorfor holder man så fast i basen i strid med baseaftalen og internationale konventioner? Der ligger en lang historie bag, hvor USA i 1800-tallet med våben og dollar som et forkælet barn fik de landområder, det pegede på, i alt ca. 7,7 millioner km2. Bare ikke det mest begærede: den velstående og strategisk beliggende spanske koloni Cuba. Lidet hjalp det at byde store beløb for øen i 1809, 1843 og 1898.
I 1817 skrev Jefferson: »Hvis vi tager Cuba, bliver vi herrer over Caribien.« I 1898 greb USA ind i cubanernes frihedskrig mod Spanien, der blev tvunget til at afstå Cuba, Puerto Rico, Filippinerne og Guam.
Mens man gjorde de sidste tre til kolonier, var den cubanske uafhængighedsbevægelse så stærk, at USA foretrak et formelt uafhængigt Cuba under amerikansk kontrol. En grundlovgivende forsamling udarbejdede en forfatning, som var for vidtgående for USA. Derfor vedtog USA’s kongres i 1903 en tilføjelse til Cubas forfatning – The Platt Amendment – som bl.a. gav USA mulighed for at etablere militære baser.
I 1934 ophævede præsident Franklin Roosevelt The Platt Amendment som led i sin charmeoffensiv over for Latinamerika. Men Guantánamo-basen bestod, og betalingen blev sat op.
Lad os hjælpe USA
Cubanske protester mod basen og krav om tilbagelevering er konsekvent blevet afvist af USA. Men når basen ifølge eksperter ikke længere har militær betydning, og når den ikke længere opfylder sit oprindelige formål som bunkerhavn og flådebase, men i strid med international ret i stedet anvendes til fangelejr, er der ifølge den cubanskfødte, amerikanske folkeretsekspert og rådgiver for FN Alfred De Zayas folkeretligt grundlag for at ophæve aftalen.
Han henviser til Wienerkonventionen om Traktatretten fra 1969, artikel 60, og tilføjer, at de grove krænkelser af menneskerettighederne i behandlingen af fangerne på Guantánamo krænker den oprindelige aftale fra 1903.
USA mener, at Wienerkonventionen ikke har gyldighed for Guantánamo-aftalen, da en konvention ikke kan anvendes med tilbagevirkende kraft. De Zayas henviser til traktatens artikel 64, der fastslår, at »hvis der opstår en ny tvingende norm i almindelig mellemfolkelig ret, bliver enhver eksisterende traktat, som er i strid med denne retsregel, ugyldig og ophører«.
Blandt de forhold, der kan have betydning, er de vilkår, en traktat er indgået under, skriver De Zayas, og henviser til ophævelse eller ændringer af traktater, som blev indgået i kolonitiden og som et led i afkoloniseringen i 1950’erne og 1960’erne blev ophævet.
Panamakanal-aftalen fra 1903 er en anden vigtig præcedens. Den blev indgået under militært pres fra USA i 1903. I 1977 aftalte de to lande, at Panama skulle overtage kanalen og kanalzonen i 2000. Aftalen om Guantánamo blev indgået, mens Cuba var militært besat og under trussel om, at landet ikke ville få sin uafhængighed, hvis den kommende præsident ikke skrev under.
Der er altså juridisk dækning for, at USA under de forhandlinger med Cuba, som genoptages i disse dage, kan vise sin gode vilje over for Cuba og slippe af med den dyre base uden at tabe ansigt. Desuden skylder Obama sig selv og verden én gang for alle at fjerne den skændsel, som fangelejren er. Det er uværdigt for det land, der bryster sig af være The Land of the Free, at spærre flere hundrede mennesker fra andre lande inde under umenneskelige forhold, underkaste dem tortur og ikke stille dem for en dommer, som det bl.a. fremgår af fangen Mohamedou Ould Slahis dagbog, Dagbogen fra Guantánamo, der netop er udkommet på dansk.
Med USA’s forvredne syn på Cuba forbliver en løsning på Guantánamo desværre nok en fjern drøm, hvor Washington for at vise sin gode vilje blot fordobler beløbet på den årlige check – medmindre lande, der hævder at være USA’s venner, f.eks. EU-landene, tilbyder at følge Uruguays eksempel og indvilliger i at modtage de resterende 122 fanger på basen. Så kan der ikke være flere undskyldninger for ikke at lukke basen.
Jens Lohmann er journalist med speciale i Mellem- og Sydamerika




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,26. februar 2015,"Hvorfor holder man så fast i basen i strid med baseaftalen og internationale konventioner? Der ligger en lang historie bag, hvor USA i 1800-tallet med våben og dollar som et forkælet barn fik de landområder, det pegede på, i alt ca. 7,7 millioner km2. Bare ikke det mest begærede: den velstående og strategisk beliggende spanske koloni Cuba. Lidet hjalp det at byde store beløb for øen i 1809, 1843 og 1898."
2191,/debat/2015/07/store-flyttedag-centraladministrationen,Store flyttedag i centraladministrationen,Hanne Foss Hansen," Den nye regerings ministre og forskellige politiske bogstavskombinationer er løbet med størstedelen af mediernes opmærksomhed på det seneste.
Men ved politiske regimeskifter foregår mindst lige så betydningsfulde, men i offentligheden langt mindre synlige forandringer i ministeriernes organisering. Ministerier oprettes, nedlægges og omlægges og institutioner flytter ressort. Ledere og medarbejdere flyttes rundt. Og disse omlægninger er langtfra ubetydelige for den førte politik.
Faktisk er der god grund til at diskutere de mulige konsekvenser ved V-regeringens seneste omstrukturering.
Opgaver, hvis varetagelse tidligere var præget af kulturerne i Justits-, Beskæftigelses-, Social- og Undervisningsministeriet samt Ministeriet for By, Bolig og Landdistrikter bliver nu placeret i en fælles kontekst. Fordi der er oprettet et nyt ministerium er forandringerne på udlændingeområdet synlige i offentligheden.
Dette gælder i mindre omfang andre områder, men såvel socialområdet som miljøområdet står ligeledes over for omfattende forandringer.
Betegnelsen ’Social- og Indenrigsministeriet’ er tæt på at være en falsk varebetegnelse. Det gamle Socialministerium mister udover opgaver vedrørende integrationspolitik også opgaver vedrørende internationalt samarbejde om sociale ydelser; opgaver vedrørende permanente ydelser til borgere, der er uden for arbejdsmarkedet; særydelser som folkepension, førtidspension, boligstøtte og børnetilskud samt hele ældreområdet. Og hertil kommer mindre områder, som var mere påklistrerede til ministeriet, herunder børn og ligestilling. En betydelig del af den tidligere socialpolitik trylles nu via ministeriel reorganisering om til beskæftigelsespolitik.
Magten centraliseres
Også i Miljøministeriet kommer der betydelige forandringer, idet dette ministerium sammenlægges med det tidligere ministerium for Fødevarer, Landbrug og Fiskeri.
I denne proces afgiver det gamle miljøministerium ikke blot planloven til Erhvervs- og Vækstministeriet, som der har været en del fokus på, men også en lang række sager vedrørende affald, vandforsyning og spildevand, som flytter over i det nye Energi-, Forsynings- og Klimaministerium. Samlet kan disse forandringer ikke andet end tolkes som en klar politisk nedprioritering af miljøværdier.
I den afgående regerings struktur var opgaver vedrørende samfundsøkonomi og modernisering af den offentlige sektor desuden fordelt mellem to ministerier – og det var der god mening i.
Nu samles økonomiopgaverne i stedet i det magtfulde Finansministerium, mens opgaver vedrørende den kommunale skattelovgivning flyttes til det i forvejen hårdt belastede Skatteministerium.
Hvad der sker med det forvaltningspolitiske område og moderniseringsbestræbelserne er uklart.
På dette område ville det være ønskeligt at bibeholde to stemmer, så perspektivrige innovationsprojekter og også gerne tillidsdagsordenen fortsat får plads.
Bliver Finansministeriet eneansvarlig for moderniseringsbestræbelserne er der en stor risiko for, at de mere perspektivrige af disse nedprioriteres eller udfases.
Uklarhed for medarbejdere
Vi ved, at struktur og organisationskultur har stor betydning for opgavevaretagelse.
Vi ved dog også, at rutiner kan være træge at forandre og at organisationskultur ikke ændres over natten. Derfor kommer konsekvenserne af forandringer i ministeriel reorganisering mere snigende.
Dertil kommer, at gennemslagskraften også vil afhænge af, hvordan reorganiseringerne konkret gennemføres. Indlejres de flyttede afdelinger og kontorer som uforandrede enheder med ledelsesmæssig kontinuitet i en ny ministeriel kontekst vil forandringerne være mindre gennemgribende, end hvis enheder brydes op, sættes sammen på nye måder og bemandes med delvist nye medarbejdere og ledere.
Endelig er der megen symbolik i alle disse reorganiseringer. Der signaleres politisk handlekraft.
Men der skabes samtidig uklarhed for medarbejderne om ansættelse og arbejdsdeling. Der er formodentlig også ganske store omkostninger forbundet med flytninger, omlægning af budget- og økonomistyringssystemer mv. Nogen burde regne på, hvad alt denne ommøblering koster.
Hanne Foss Hansen er professor i offentlig organisation og forvaltning, Institut for Statskundskab, Københavns Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",6.0,9. juli 2015,"På dette område ville det være ønskeligt at bibeholde to stemmer, så perspektivrige innovationsprojekter og også gerne tillidsdagsordenen fortsat får plads."
4952,/debat/2014/05/laeserbreve-1,Læserbreve,," 
	EU-skepsis bunder i magt

	Helen Staffeldt, Vipperød

	Kære Julie Hassing Nielsen i din kronik d. 23. maj fremsætter du nogle teorier vedrørende den tiltagende lave valgdeltagelse i europaparlamentsvalget. Du har underbygger dine teorier ved at henvise til amerikanske forskere som Pippa Norris fra Harvard University og Russell Dalton fra University of California. Du skriver: »Inden for EU-forskning betegnes europaparlamentsvalget derfor ofte som et andenrangsvalg. Et valg, som befolkningen interesserer sig mindre for, ved mindre om og ignorerer efter forgodtbefindende«. Nu ved jeg ikke, om du har talt med befolkningen, siden du ved, at den ignorerer valget efter forgodtbefindende? Mit personlige bud på årsagen til den lave stemmedeltagelse er, at en stor del af befolkningen har opgivet af få indflydelse på det, som mere og mere ligner en europæisk magtelites legeplads.

	Men jeg er selvfølgelig hverken Pippa, Russell eller post.doc. ved Institut for Statskundskab ved Københavns Universitet.

	Måske er forklaringen på den lave valgdeltagelse ikke »demokrati-fatigue«, som foreslået, men snarere et udtryk for afmagt. Og omdrejningspunktet er med al sandsynlighed det tiltagende demokratiske underskud i EU.

	Blanke stemmer er protest

	Hans Winkel, Fredericia

	Det er deprimerende, at se arrogancen fra EU-flertallet efter valget. Et flertal, der baserer sin magt på små 57 procent af de afgivne stemmer. Højrefløjens protest er i Danmark repræsenteret af Dansk Folkeparti og venstrefløjens protest består i betydeligt omfang af de 43 procent ikke afgivne stemmer. At undlade at stemme er ofte en protest. En protest som EU-politikerne ser bort fra.

	Vi hører nu EU-politikere angribe modstanderne for, at de er splittet og uden samarbejdsevne. Der kunne jo også tænkes, at angrebet er så indtrængende, at det måtte komme fra både højre og venstre side af salen.

	En mulighed jeg klart ser afspejle sig i hele Europa.

	Kunststøtte er ikke socialstøtte

	Sys Jensen, København

	I sin kommentar til Kunstfondens nylige uddeling af 855.000 kroner til Peter Øvig Knudsen, skriver Peter Nielsen den 23. maj: »Kunststøtte er netop kunststøtte, altså støtte til kvalitet og kunstnerisk udvikling, og ikke socialstøtte.«

	Der må åbenbart være noget, jeg har misforstået. Jeg troede at Kunstfondens opgave var at støtte skabende kunstnere på baggrund af den uomtvistelige kendsgerning, at skabende og eksperimenterende kunstnere ofte har svært ved leve af de royalties og bibliotekspenge, de modtager. Hvorfor er Kunstfonden ellers sat i verden? At Peter Nielsen kalder denne støtte for »socialstøtte«, forekommer mig at være en anelse højrøvet.

	Jeg undgår ikke at få det indtryk, at litteraturredaktøren afslører et begrænset kendskab til danske kunstneres arbejdsvilkår. Endvidere skriver Peter Nielsen, »At der altid er et element af sympati og antipati, personlige præferencer og venskaber, når der uddeles penge, er en helt anden sag«. Eller er det? Er det måske dér skoen trykker? At Kunstfonden i sin iver efter at få medieomtale, vælger at støtte en velbeslået kendis-journalist, i stedet for at give arbejdslegater til forfattere? Peter Øvig havde ikke engang søgt Kunstfonden. Han griner sikkert hele vejen til banken, mens vi, der holder af dansk skønlitteratur, må græmme os. Men som Peter Nielsen så nonchalant konkluderer: »Selvfølgelig skal man i støttetildelingen ikke skelne til kunstnerens formue og indtægt.«

	Lav moral på Christiansborg

	Robert Kroll, København

	I et privat firma ville bestyrelsen for længst have afskediget en direktør, der blot havde præsteret en brøkdel af det, Lars Løkke Rasmussen har. Moral og etik er vist højere uden for end inden for Christiansborgs mure.

	Uddan de frivillige

	Theis J. Jensen, Broby

	Frivilligheden er rygraden i idrætsforeninger. Uden frivillige ville foreningerne være afhængige af samfundets øvrige konjunkturer. Som tidligere frivillig ungdomstræner oplevede jeg en foreningskultur, hvor de frivillige ikke gjorde deres arbejde grundigt nok, fordi det ikke er betalt arbejde. Moralen hos nogle var desværre, at det er godt nok, at gøre mindst muligt. Den træning, de unge får tilbudt, udvikler dem ikke.

	I værste fald stopper de. Køtræning, hvor spillerne skal vente op til 5 minutter, før det er deres tur til at røre en bold er den helt store synder. Men trænerne har ikke lært andet. Med en træneruddannelse lærer man, hvordan man kan stimulere med tidssvarende og aldersrelateret træning. Men lederne tilskynder langt fra, at man skal tage en træneruddannelse. Ledelsesniveauet er så mangelfuldt, at træningen kvæles, og børnene derfor stopper til idræt. Det kan vi og børnene ikke være tjent med.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,28. maj 2014,"	Jeg undgår ikke at få det indtryk, at litteraturredaktøren afslører et begrænset kendskab til danske kunstneres arbejdsvilkår. Endvidere skriver Peter Nielsen, »At der altid er et element af sympati og antipati, personlige præferencer og venskaber, når der uddeles penge, er en helt anden sag«. Eller er det? Er det måske dér skoen trykker? At Kunstfonden i sin iver efter at få medieomtale, vælger at støtte en velbeslået kendis-journalist, i stedet for at give arbejdslegater til forfattere? Peter Øvig havde ikke engang søgt Kunstfonden. Han griner sikkert hele vejen til banken, mens vi, der holder af dansk skønlitteratur, må græmme os. Men som Peter Nielsen så nonchalant konkluderer: »Selvfølgelig skal man i støttetildelingen ikke skelne til kunstnerens formue og indtægt.«"
9723,/debat/2012/06/virkeligheden-vores-kultur-sindssyg,"Er det i virkeligheden vores kultur, der er sindssyg?",Nils Christie," Jeg kan ikke huske, at jeg nogensinde har været så trist, og samtidig også så lykkelig over være norsk som i dagene umiddelbart efter den 22. juli sidste år. Det forfærdelige var sket, det kunne knap være værre. Men så var der reaktionerne. Højdepunktet var nok mødet foran Rådhuset to dage senere: roser, ikke had.
Og kloge ord fra kronprinsen, statsministeren og de politiske ordførere. Tårerne kom ikke fra krokodiller. Derpå fulgte blomstertoget. Så mange ville gå med, at man opgav at lave en ordnet procession. Man gik bare med. De døde blev begravet med værdighed. Statsministeren stod frem som en statsmand, og resten af det politiske system bestod også prøven.
Ikke alle bifalder dog reaktionerne. I Aftenposten skrev professor Nina Witoszek en kronik med overskriften: ’Djævlen og jomfruen’. Jomfruen er velsagtens os med vores reaktion på Breivik.
»Det, som er mest slående for forskere i moderne ondskabshistorie, er, at i det norske tilfælde er det ikke Anders Behring Breivik, som er anormal. Det er Norge, som er det,« skrev Witoszek. Hun mener, at Norge har været relativt forskånet for det sjælsfordærv, som forårsages af ondskabens kraft.
Mit modspørgsmål vil være: Hvad skal det tjene til at bringe ’ondskab’ ind i billedet, hvordan højner det vores forståelse?
Stadig menneske
Jeg har mødt et betragteligt antal mennesker, som har begået forfærdelige handlinger. Men aldrig en person, som jeg ville kalde ’ond’. Én, det ikke var muligt at se som et menneske. Handlinger kan være onde, som Breiviks 22. juli og som hans nazihilsen i retten. Men han er stadig et menneske.
At se mennesker som onde forenkler situationen og blokerer for modstrategier. En kugle i hans pande, og vi er blevet den onde kvit. At opfatte ham som sindssyg, er lige så ufrugtbart. Nogle formodede eksperter har sat latinske ord på ham. Ligegyldige ord. Men igen er vi blevet ham kvit. Igen har vi befriet os selv fra ham som en anledning til at overveje, om der kunne være noget ved os selv, ved Norge, vi burde forstå, siden noget sådant kan ske. Var ugerningen en gal mands værk, kan vi uforstyrret leve videre.
Mere frugtbart er det at tænke, at noget nær alle kan udføre forfærdelige, afskyelige handlinger. For så bliver det afgørende, hvor impulserne kommer fra: Det moralske klima, børn vokser op i og senere færdes i.
Umoralsk klima
Lad mig nævne fem hovedtræk ved den udvikling, vi er inde i. De drejer sig alle om grundforudsætningerne for nærhed, forudsætningerne for at kunne se hinanden som hele mennesker, forudsætninger, som er truet af den udvikling, vi er inde i.
1. Vi lever i en fredskultur. Men også med elementer af en krigskultur. Mens Breivik lagde sidste hånd på sit værk, sendte Norge jagerbombere til Libyen. Flyene gjorde en flot indsats i bombekampagnene, sagde både Obama og vores forsvarsminister.
2. Vi lever i et land med voksende afstand mellem fattig og rig – en afstand med alvorlige skadevirkninger.
3. Vi lever i et samfund, hvor børn og unge er gemt af vejen. Apartheid for børn. For at alle, som regnes for voksne, skal kunne deltage i arbejdslivet, må alle børn i Norge gå i børnehave. ’Gå’ er ikke altid er det rigtige ord, for mange begynder så tidligt, at de må bæres. Så følger 10 år med obligatorisk skole, og for de fleste yderligere tre år med mere uddannelse fulgt af endnu et betydeligt antal år på universiteter og højskoler. Først i 25-årsalderen regnes man omsider for voksen.
4. I disse institutioner skal der læres, prøves – og vejes og måles og findes frem til, hvem der er bedst. Det viser sig i hovedsagen at være dem med højt uddannede forældre. Engang var hovedmålet for undervisningen klart: Her skulle skabes ’gode samfundsborgere’. Men den slags kan ikke måles. Derfor koncentrerer man sig om at måle, hvem der er bedst til at reproducere kundskaber.
5. Vi lever i samfund, hvor menneskekontakt i betydelig grad er erstattet af elektronisk kontakt; ord og billeder på en skærm, ikke levende mennesker at røre ved, ikke mennesker med hud, ånde, lugt, varme og kropssprog som vigtige signaler.
Den, som opfandt en maskine, der kunne smelte alverdens fjernsynsskærme, ville efter min mening gøre menneskeheden en stor tjeneste.
Ikke fremad, tilbage
Og hvor vil jeg så hen med det? Fremad, siger alle de ansvarlige. Udviklingen må gå sin gang. Vi må udvikle os selv og landet.
Tilbage, vil jeg foreslå. I stedet for at lade os drive fremad af forestillinger om både ønskelig og uundgåelig udvikling og vækst kunne vi tænkes at befinde os på en bane med mange stationer. Vi ved ikke, hvor banen vil ende, vi har allerede passeret flere attraktive landskaber, men vi har også passeret stræk, hvor vi nødig ville stige af. Så bliver spørgsmålet vel: Er det sandsynligt, at vi til stadighed vil nå til smukkere eller bedre landskaber længere fremme, eller kunne det være en idé at stoppe toget, stige af og måske fundere lidt over, om der var noget, vi havde mistet?
Vi har ikke behov for mere vækst. Vi har nok. Vi har behov for at lære at dele. Og så har vi behov for hjælp til at få øje på hinanden, som hele mennesker. Modernitetens mobilitet og de tiltagende sociale forskelle gør, at vores kendskab til de nærmeste omkring os bliver stadig mindre. Når noget går galt, bliver eksperter indkaldt. Vores egne sociale kompetencer svækkes.
Den amerikanske filosof Martha Nussbaum siger noget vigtigt om dette: Vi lever i uvante situationer, omgivet af mennesker, vi ikke kender. Det er nye situationer, hvor vi behøver gammeldags kundskaber. Vi bar brug for poetens hjælp eller romanforfatterens eller andre kunstneres hjælp for at få viden om menneskers mærkværdighed.
Eller for at gribe tilbage til den grundlæggende tanke i det gamle skolesystem: Vi behøver en skole, som kan bidrage til at skabe gode medborgere. Vi har brug for en skole med egenskaber, som ikke kan kvantificeres ved noget måleredskab. Vi har ikke brug for den skole, som PISA og andre forenklede test tvinger os i retning af.
Men hvad så med væksten? Det er vel ikke helt utænkeligt, at den stopper af sig selv, eller at naturen sætter grænser, eller at vi omsider erkender, at den må stoppes.
Stop væksttoget
Der kan blive behov for kortere arbejdstider og deling af jobbene. Vi vil så tjene mindre, målt i penge. Men vi vil tjene mere i form af social kapital. Måske vi i en sådan proces kan få personligt overskud til at lade børn og unge slippe for en del af deres ophold i særinstitutionerne – så de kan komme ud til leg og voksent arbejde. Jeg forstår manden fra Irak, som under et af retsmøderne mod Breivik råbte hadefulde ord og kastede en sko imod ham. Breivik havde dræbt hans bror på Utøya. Men jeg er lykkelig over de 40.000 mennesker som ugen før forsamlede sig i centrum af Oslo by og sang om ’regnbuens børn’ – om mangfoldigheden med plads til alle.
 
 
Nils Christie er sociolog, professor i kriminologi ved Oslo Universitet. Som norsk kriminologis nestor har han i en menneskealder præget samfundsdebatten i Norge og er æresdoktor ved bl.a. Københavns Universitet
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",52.0,22. juni 2012,"Nils Christie er sociolog, professor i kriminologi ved Oslo Universitet. Som norsk kriminologis nestor har han i en menneskealder præget samfundsdebatten i Norge og er æresdoktor ved bl.a. Københavns Universitet"
10497,/debat/2012/02/keynes-kan-bruges,Hvad Keynes kan bruges til,Anders Lundkvist," Det ligger dybt i det liberale verdensbillede, at hvad der er godt for den enkelte forbruger og kapitalejer er godt for samfundet.
’Den usynlige hånd’ – dvs. konkurrencen – sørger for, at uhæmmet nytte- og profitmaksimering giver det optimale resultat for samfundsøkonomien.
Denne teori blev godt og grundigt dementeret af 30’ernes krise. Derfor fik Keynes vind i sejlene. Han indså, at for at frelse kapitalismen fra sig selv, måtte man vende liberalismen på hovedet og reparere på kollektive, samfundsøkonomiske størrelser, først og fremmest den samlede efterspørgsel. Hvad der er godt for samfundet, er godt for den enkelte.
Nu er liberalismen jo kommet tilbage. Politikerne – hedder det – må være lige så ansvarlige som husmoderen, sætte tæring efter næring og alt det andet vrøvl, der nu leder Europa ned i et sort hul. Arbejdsløsheden vokser, og økonomien (BNP) i EU forventes nu at falde med 0,5 procent i 2012. Denne programmerede katastrofe skyldes dels nedskæringerne, dels den uansvarlige løntilbageholdenhed i bl.a. Danmark, hvorved efterspørgsel trækkes ud af økonomien. Det var med en sådan politik, at de tyske regeringer før Hitler fik banket arbejdsløsheden i vejret.
En keynesiansk ekspansiv finanspolitik har sine udfordringer, men de kan overvindes.
Keynesianisme i ét land fungerer dårligt i vor globaliserede verden, hvor meget af efterspørgslen retter sig mod udlandet og altså ikke skaber indenlandske arbejdspladser. Svaret er international koordinering, f.eks. inden for EU.
Men faktisk kan et enkelt land som Danmark gøre meget selv, hvis pengeudpumpningen administreres fornuftigt. Det vil ikke være klogt at give f.eks. 10 milliarder kr. ud i form af skattelettelser til forbrugere og virksomheder, for især i krisetider opsparer de meget af det, måske 2 mia. Men hvis de 10 mia. går direkte til offentligt forbrug og offentlige investeringer, får arbejdspladserne mere valuta for pengene.
Den sidste metode har tre andre fordele. Den belaster ikke betalingsbalancen, offentlige udgifter kan målrettes til bæredygtig produktion, og endelig er det bedre offentlig service – snarere end øget privatforbrug – som de fleste borgere foretrækker.
Demokratisering
	Keynesiansk og socialistisk politik er ikke det samme. Men hvis ekspansiv finanspolitik skal være effektiv, så er det den offentlige sektor, der skal fremmes, snarere end den private. Da den offentlige sektor er den demokratiske sektor – den er jo ultimativt kontrolleret af folkevalgte – vil dette trække i retning af en demokratisering af økonomien, hvilket er målet for en moderne socialisme.
Heri ligger også, at liberale må være modstandere af keynesianisme. Denne teoris liberale version består af skattelettelser og dermed en forskydning fra den demokratiske til den private sektor. Men det er altså en ret ineffektiv politik.
Så er der mere punch i at skrotte Keynes, tale salvelsesfuldt om det syndefulde i offentlige underskud og græde over de pinefulde, men nødvendige nedskæringer.
Det ligger mig fjernt at beskylde Europas toneangivende politikere for at prioritere ideologiske hensyn over økonomisk saglighed. Det er sikkert blot et lykkeligt sammentræf, at den aktuelle nedskæringspolitik vil lede til det liberale Nirvana, hvor den offentlige sektor er blevet så lille, at den kan druknes i et badekar (som en amerikansk enemy of the state engang udtrykte det). Min kat er mere kynisk. Den mener, at liberale indvendigt danser af henrykkelse over krisen, og når de ikke gør det udvendigt, er det for ikke at skræmme Europas centrum-venstre væk fra nedskæringspolitikken.
Keynes kommer senere
	Dermed er vi nået frem til den danske regering.
Den har skam ikke glemt Keynes. Næh, i tidens fylde, når der er kommet penge på kistebunden, så skal vi rigtigt have gang i økonomien. Bortset fra den beskedne kickstart skal vi altså udskyde den ekspansive finans-politik til det tidspunkt, hvor der ikke længere er brug for den.
Politikken præsenteres gerne som moderat og balanceret. Men man kan ikke balancere mellem at pumpe penge ud og skære ned, mellem at udbygge den demokratiske sektor og kastrere den. Her må man vælge. Og regeringen har valgt den liberale linje så eftertrykkeligt, at den har skåret stigningen i det offentlige forbrug i de kommende år ned til næsten ingenting. Og den er villig til at tilslutte sig den europagt, der ved at ulovliggøre keynesianisme (og socialisme) vil ruinere Europa.
Krisetider er onde, men de giver også muligheder.
De liberale har grebet chancen for at virkeliggøre deres visioner om en minimalstat; velfærdsstaten og de arbejdsløse betaler prisen.
Centrum-venstre har misset chancen for at gennemføre en politik, der effektivt kunne bekæmpe krisen og som bonus ville indebære en udbygning af velfærdsstaten og demokratiet.
 
Anders Lundkvist er politisk økonom ved Aalborg Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",32.0,23. februar 2012,"Det ligger mig fjernt at beskylde Europas toneangivende politikere for at prioritere ideologiske hensyn over økonomisk saglighed. Det er sikkert blot et lykkeligt sammentræf, at den aktuelle nedskæringspolitik vil lede til det liberale Nirvana, hvor den offentlige sektor er blevet så lille, at den kan druknes i et badekar (som en amerikansk enemy of the state engang udtrykte det). Min kat er mere kynisk. Den mener, at liberale indvendigt danser af henrykkelse over krisen, og når de ikke gør det udvendigt, er det for ikke at skræmme Europas centrum-venstre væk fra nedskæringspolitikken."
9840,/debat/leder/2012/06/bureaukraterne-boltrer,Bureaukraterne boltrer sig,David Rehling," Hurra! Det er dansk folkestyres fødselsdag. Den bør fejres med erkendelse af, hvor omsorgskrævende fødselaren er. Det er ikke nok, at befolkningen sætter krydser på valgdage.
De, der optræder på folkestyrets vegne, skal gøre det med respekt for grundloven, lovene og for borgernes ret og værdighed. Det er krav, som vi konstant skal holde de folkevalgte op imod. Ikke nok med det. Den demokratiske kontrol skal i lige så høj grad rettes mod embedsværket. Det er embedsværket, der bestemmer, hvordan de politiske beslutninger skal udføres – og dermed, hvilken virkelighed de skal blive til. Og dansk embedsværk er i krise. Det fremgik af en reportage, som denne avis i fredags bragte fra en konference om ledelse i den offentlige sektor, afholdt af Copenhagen Business School, CBS.
Konferencens hovedtaler, økonomi- og indenrigsminister Margrethe Vestager (R), lovede, at hun »vil udøve konkret regelhæmmende adfærd«.
Dermed sigtede hun til, at den offentlige sektor i VKO-årene er indsnøret i en kvælende detailstyring: Regler, kontrol, indberetning.
Vestager er klar over, at en befrielse fra reglerne vil møde modstand. Når nogen peger på en uhensigtsmæssig regelstyring af offentligt ansatte, er der hurtigt – med Vestagers ord – »nogen, der siger: ’Åh, den kære lille regel. Den er måske ikke nødvendig nu, men den kan blive det’.«
Regeldillen er kun ét af onderne i dansk forvaltning. Den herskende ideologi for offentlig styring er slået fejl. I 1980’erne rådede under de ærkekonservative regimer i Storbritannien og USA en forestilling om, at det offentlige bedst kunne ledes, som om det var en privat virksomhed. »New Public Management (NPM)« blev navnet på denne ledelsesform, der gik hånd i hånd med privatisering, udlicitering og outsourcing. Andre lande – heriblandt Danmark – der oplevede sig som kørt død i velfærdsstaten, importerede efterhånden NPM og dens følgesvende.
Dermed importerede Danmark ikke bare et styresystem, men også et værdisystem. Som CBS-professor Torben Beck Jørgensen fastslog på ledelseskonferencen: »NPM betyder også import af angelsaksiske værdier: ’De maskuline’ på bekostning af ’de feminine’. Altså import af værdier som selvhævdelse, ambition, konkurrencementalitet, materialisme, præstationsræs.«
Til grund for konferencen lå bogen ’Lederskabsreformationen – Kampen for et demokratisk samfund som modspil til det globale samfund’. Den er skrevet af CBS-ledelsesprofessor Preben Melander, efter at han har indhentet synspunkter fra 70 centralt placerede personer i det administrative og politiske system.
Nådesløst fastslår bogen, at NPM har spillet fallit. Det fremgår af de elendige tilstande inden for offentlig transport, folkeskole, ældrepleje, sygdomsbehandling, kriminalitetsbekæmpelse og infrastruktur. Men, lyder bogens tekst: »Alligevel har man fra centralt hold videreført NPM’s lukkede, enstrengede og stive økonomistyringslogik i endnu mere krampagtige kontrolformer.« Hvilke følger har det haft for ledelsen af den offentlige sektor? Bogen svarer ubarmhjertigt: »Bureaukraterne boltrer sig i deres egen magtbase i ly af det politiske systems afmagt og producerer en fiktiv orden og indbildt rationalitet uden blik for de reelle sociale og menneskelige konsekvenser.« Det er nogenlunde så hård en kritik, som tænkes kan. Og den er ikke fremsat af revolutionsromantikere, men inde fra det administrative system. I tidligere tider var ledelsen af dansk forvaltning bygget på respekt for faglighed, borgernes retssikkerhed og almindelig snusfornuft. Lidt kringlet kunne det gå, og mange smarte engelske ord var der ikke i det.
I nyere tider er det føget med floskler som: ’Performance measurement’, ’lean-rationalisering’, ’benchmarking’ og ’beyond strategic vision’. Alt mens offentlige lederlønninger er skudt i vejret, ofte trukket af resultatkontrakter med så dunkelt formulerede mål, at bonusløn er en given sag. Blandt dem, der rent faktisk leverer ydelserne til borgerne – pædagoger, lærere og sundhedspersonale – er faglighed nu blevet et forlangende. På de offentlige direktionsgange er den forsvundet.
Bureaukraterne har for travlt med at boltre sig. Måske også for travlt til eftertanke på grundlovsdag.
",6.0,5. juni 2012,"I nyere tider er det føget med floskler som: ’Performance measurement’, ’lean-rationalisering’, ’benchmarking’ og ’beyond strategic vision’. Alt mens offentlige lederlønninger er skudt i vejret, ofte trukket af resultatkontrakter med så dunkelt formulerede mål, at bonusløn er en given sag. Blandt dem, der rent faktisk leverer ydelserne til borgerne – pædagoger, lærere og sundhedspersonale – er faglighed nu blevet et forlangende. På de offentlige direktionsgange er den forsvundet."
445,/debat/2016/04/frelsens-rolle,Frelsens rolle,Georg Metz," En mand, der ringede ind til et natteprogram i Radio24-syv betroede programværtinden, at han var Jesus. Efter et sekunds tøven spurgte værtinden: Og hvornår fandt du så ud af det?
»Det har jeg da vidst hele tiden,« svarede manden og tilføjede: »Hvis ikke Guds søn skulle vide det, hvem fanden skulle så?«
Nogle gange er den indre logik kommet for at blive.
Unægteligt en udfordring, Jesu genkomst; den længe bebudede indtræffer næppe gnidningsfrit. I fravær af forstående radioværtinde medfører påstanden snarere indlæggelse. Rollen som Guds enbårne forløst ved jomfrufødsel, lidelseshistorie og død på korset, opstandelse og final himmelfart levner kun mulighed for uimodsagt retur på dommedag. Ellers bliver en gentagelse af historien mødt med skuldertræk og gummicelle.
Rollen som nazaræeren er så overvældende, at ihændehaveren, reel eller tosse, må indstille sig på samme apokalyptiske skæbne som premieren: mistro, forkastelse, forhånelse, fornægtelse, mishandling, fortvivlelse og tilintetgørelse. Det kan ikke være anderledes, ellers dementeres passionen.
Forestillingen om Guds søn, med eller uden Fader og Helligånd, hvordan rollerne nu fordeles, med Sønnen på Faderens trone ophøjet som alverdens strengeste dommer, der som Den Store Kreative Bogfører Rasmussen tager ultimativ overhøjhed på sig og skiller får fra bukke, har immervæk altid været vanskelig at fordøje.
Næppe forenelig med det humaniserede billede af en kærlighedsforkyndende ung jødisk håndværker på vandring i det urohærgede Mellemøsten i planmæssig konflikt med det grådige erhvervsliv og en reaktionær levebrødsbevidst præstestand i templet.
Det må blive ved minderne, at vende tilbage i rollen har ingen gang på jorden.
Kun et fåtal er det ved livets afslutning forundt at fremkalde varme følelser i brede kredse.
Når døden har sat sit punktum, når oldingeårenes svaghed har udjævnet alle indvendinger, når fjenderne ikke længere ser en trussel, når spillet er ude, samles man ved båren, synger salmerne og følger ritual og kiste til dørs. Farvel og tak. Og nu til noget helt andet.
Anderledes sidste lørdag. En egen momentan renvasket konfliktfrihed og vemodsfyldt fred fra kirkedør til rustvogn, en stemning som af trøst og frelse og forsoning.
Biskop Holms fine tale ved kisten
En kortvarig katarsis indtraf således ved Ankers bisættelse. Biskop Holm holdt talen ved båren, så denne skribent ikke i sit lange liv har hørt magen til dyb forståelse for afdøde med finurlig indsigt i Ankers særlige gemyt samt fundamental fornemmelse for følelsen i forsamling og folk – dette uigenkaldelige øjeblik, hvor afskeden med den lille store mand fra Borgbjergvej skulle formuleres. Usentimentalt som Anker selv.
Med en humor som Ankers og med budskabets brod, der også var den tidligere statsministers, umisforståeligt i kernen i biskoppens tale: landet stander i kontrast til afdøde i en herskende vredladen våde i bredspektret forkastelse af barmhjertighed og humanisme, dogmet i den nye politiske korrekthed, hvor regeringen går til grundlovens grænser, fanden tager de sidste, og den barmhjertige samaritaner bedes indskrænke sine gode gerninger til familien og folk med indfødsret i fjerde led.
Med et citat fra Anker selv var det med det himmelske ikke hans område. »Men du finder nok på noget,« som sagt til Kjeld Holm, da han bad aarhusbiskoppen tale ved kisten. Sådan skulle dét være.
Holm fandt på noget.
Anker indså, at hans begravelse kunne blive et manifest, en tilkendegivelse, en markering af oplysningens og humanismens umistelige værdier under angreb. I den grad at en liberal folketingspolitiker, der ofte annoncerer sin charmeforladte umodenhed, følte sig foranlediget til at lufte den bedagede impertinens: »En god socialdemokrat er en død socialdemokrat«.
Åndfuldheden blev senere beklaget; men snarere beklagede fæet den rolle som udtalelsen havde bibragt ham, snarere end fæet beklagede udtalelsen. Atter bekræftes Uffe Ellemanns vise ord, (Ellermand, som Anker stædigt kaldte ham): fordi man har ytringsfrihed, behøver man ikke bruge den hele tiden.
Fordi man kan tegne profeten som hund, behøver man ikke gøre det; fordi man kan sige, at kvinder bør stenes, behøver man ikke sige det; fordi man er dum, behøver man ikke vise det; fordi man kan forbyde imamer at udstille dumheden, behøver man ikke gøre det.
Rollerne i stykket spiller nogen gange os, mere end vi spiller rollerne, sådannew som vi tildeles eller påtvinges. Anker fik også én: som socialdemokraten, der sejlede landet i sænk.
Det passer ikke, Danmark var uregerligt i de år, oliepriserne fes i vejret i raketfart, rollen fik han ikke desto mindre, hvilket gør det så meget desto mere bemærkelsesværdigt, at han i den grad bevarede så store kredses tillidsfulde affektion.
Der sad man og lod tåren stille trille, mens de røde faner ventede udenfor, og den gode biskop kastede jord på Anker.
Fanerne sænkedes, chaufføren svingede om hjørnet i vognen af glas med kiste og røde roser. Forbi var forestillingen. Man fandt sit køretøj, hvor man endnu sidder oprejst en stund, den lokale trafikkultur (en dansk værdi) af mopset selvhævdelse og rethaverisk aggression regulerede atter adrenalinproduktionen. Velkommen hverdag.
Kongehuset havde sendt en hel krans. De kongelige beklæder en velbetalt, selvforvaltende rolle, der i år udviser pænt underskud. I reverens fra oven og ned havde de rigeligt med kongelige kunnet spare på kransen ved selv at møde op.
Måske ikke fuldtalligt, så stor er Grundtvigskirken heller ikke, men repræsentativt have vist sig hånd i hånd med den del af folket, som Huset vist opfatter som noget, der står og vinker med små papirflag på slotspladsen.
At have kigget inden for i lørdags, indbudt eller ej, ville have været en sand majestæt værdig.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,8. april 2016,"At have kigget inden for i lørdags, indbudt eller ej, ville have været en sand majestæt værdig."
11096,/debat/2011/11/frihed-svaert-ord-friskoledebatten,Frihed er et svært ord i friskoledebatten,Thorstein Balle," I kronikken den 4. november hævder lektor Jan Andreasen (JA) og analysechef Jens Jonatan Steen (JJS), at vi har en »lang og stolt tradition for friskoler i Danmark«. — og det er jo rigtigt. Mere end 150 år er den faktisk.
De siger også, at den tradition »må på ingen måde blive sat over styr«. Og herefter angiver de meget præcist den bedste måde at sætte denne tradition over styr! Besynderligt! Enten er det bare mundsvejr, når de hævder at ville forsvare traditionen — eller også ved de ikke, hvad friskoletraditionen indebærer.
Jeg håber og tror det sidste. Den danske tradition for frie skoler indebærer nemlig ikke, at de frie skoler har et samfundsansvar, blot fordi de modtager penge af staten.
Når vi har tradition for frie skoler i Danmark, skyldes det alene en bestemt opfattelse af, hvad der er ordentligt demokrati.
Før 1855 skulle folk, der selv ville sørge for deres børns undervisning, søge myndighederne om lov, som herefter på baggrund af en vurdering af forældrenes økonomi og habitus gav tilladelsen. Ikke overraskende var det kun de betydningsfulde folk i samfundet — præster, godsejere, storborgere etc. — der opnåede den tilladelse.
Men efter grundlovens vedtagelse i 1849 og på baggrund af den tænkning om demokratiet, der blev grundlaget for lovgivning på forskellige samfundsområder, blev det i 1855 ved en lovtilføjelse en almindelig ret for alle at vælge selv at sørge for deres børns undervisning.
Skolemyndighederne skulle blot meddeles, at barnet ville blive undervist andetsteds end i folkeskolen, og ingen skulle godkende det.
Efterfølgende var det myndigheders opgave sammen med forældrene at se til, at den private undervisning stod mål med folkeskolens.
Denne forældreret blev grundlovssikret i 1914.
Den måde at tænke demokrati på, kunne man lidt forenklet kalde ’mindretalsdemokratisk’ — og tankegangen er, at flertallet ønsker at give mindretallene så stor frihed som muligt til at kunne leve deres forestillinger om det gode liv ud.
Stolt demokratisk ting
Og denne demokratiske opfattelse førte snart til, at mindretallene ikke blot skulle have den formelle mulighed, men også den reelle mulighed for at leve efter deres forestillinger.
Og den reelle mulighed betød også den praktiske og økonomiske mulighed. Flertallet/staten beslutter derfor i slutningen af 1800-tallet og op gennem 1900-tallet at understøtte mindretallene i højere og højere grad, og i 1968 vedtages en lov, hvorefter private grundskoler får 85 procent dækket af deres skoleudgifter.
I dag er denne procent 72. JA og JJS har ret i, at denne opfattelse af demokratiet og den praksis, det førte til, har forundret udlændinge.
Da jeg i sin tid som konsulent i Undervisningsministeriet havde besøg af udlændinge, undrede de sig såre over, at flertallet (staten) i Danmark understøttede mindretallene praktisk og økonomisk i at være anderledes. Endda selv om disse mindretal som deres mål havde at omstyrte det samfund, der ydede dem støtte.
I sandhed en stolt demokratisk tradition, der f.eks. blev baggrunden for en lilleskolebevægelse, hvori mange af skolerne ønskede at afskaffe det herskende borgerlige demokrati, som de opfattede som undertrykkende!
Der var altså ikke tale om en smålig noget-for-noget-tænkning, som JA og JJS anbefaler. I demokratiets navn gav flertallet en stor frihed til mindretallet, også uden at forlange en bestemt adfærd eller et bestemt sindelag til gengæld.
Det er traditionen — og det er den tradition, der fordamper, hvis flertallet skal stille bestemte betingelser for at give mindretallene lov til at leve deres liv, som de gerne vil.
Uhæderligt
Hvis det er økonomien, der skal styre friskolernes adfærd, og hvis kommunerne skal have visitationsret over for de private skoler, så har vi for alvor forladt »en lang og stolt tradition«.
Noget andet er så, at kun få private skoler ikke føler et stort ansvar over for samfundet, hvad jeg da også synes, de bør gøre.
Men hvis jeg vil bevare en fornem dansk demokratisk tradition, så må jeg også give mine medmennesker ret til (og understøtte dem økonomisk i det) ikke at have denne samfundsfølelse — hvis de virkelig vil være det bekendt!
JJS og JA må naturligvis gerne have den opfattelse, at hvis fællesskabet skal yde noget til mindretallene, så skal mindretallene »betale tilbage« ved opføre sig på en bestemt måde og være indstillet på at underlægge sig flertallets magt, fordi flertallet jo rettelig har den.
Den opfattelse deles givetvis af flere og flere. Men at gøre sig til af på den måde at ville forsvare en bestemt navngiven tradition, de øjensynligt ikke kender til, er uhæderligt.
Thorstein Balle er seniorforsker ved Grundtvig Centret Århus Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,16. november 2011,"De siger også, at den tradition »må på ingen måde blive sat over styr«. Og herefter angiver de meget præcist den bedste måde at sætte denne tradition over styr! Besynderligt! Enten er det bare mundsvejr, når de hævder at ville forsvare traditionen — eller også ved de ikke, hvad friskoletraditionen indebærer."
5336,/debat/2014/03/klimaforandringer-falsk-varebetegnelse,Klimaforandringer er ikke falsk varebetegnelse,Marianne Haahr," 
	Den næste rapport fra FN’s internationale klimapanel (IPCC) udkommer i dag. Konklusionen vil være, at den ’antropogene udledning’ har vidtrækkende konsekvenser for menneskeheden.

	Det vil få de færreste danskere op af stolene, for ingen har en jordisk chance for at forstå, hvad volapyk-begrebet ’antropogene udledning’ betyder.

	Det er et stort problem, at klimadebattens sprogbrug både er meget langt fra folks hverdag og til tider direkte misvisende. Ord som klimaforandring, global opvarmning og drivhuseffekt fører tankerne hen på tomatdyrkning og andet rart. Og der er akut behov for at udskifte det neutrale begreb ’klimaforandringer’ med noget mere retvisende. Et bud kunne være ’klimaødelæggelse’. Det vil både give en mere præcis beskrivelse af, hvad det drejer sig om samt gøre alvoren håndgribelig for alle.

	Spørger man en geolog, hvad begrebet klimaforandringer dækker over, vil svaret være, at det handler om temperaturudsving gennem tiden. En geolog vil forklare, at klimaændringer altid har fundet sted og har givet anledning til vejrmæssige skift, som har ført til kolde perioder (istider) og mellemistider (varmeperioder). Med den nyeste IPCC-rapport slår eksperterne endnu en gang fast, at nutidens forandringer, som giver flere stormfloder, tørker og andet ekstremt vejr, ikke er normale, men forårsagede af menneskelig aktivitet.

	Alligevel bruger vi stadig et gammelt begreb, som stammer fra tiden før den menneskelige aktivitet for alvor begyndte at påvirke klimaet, og som derfor ikke siger noget præcist om, hvad det er, der er ved at ske på vores klode.

	Sproget skaber handling

	Vores sprog er med til at forme vores forståelse af verden. Det er dermed med til at påvirke, om borgere og politikere anser noget for at være et problem, der kræver handling. Et begreb som klimaødelæggelse efterlader ingen tvivl om, at der både skal ryddes op og forebygges.

	Begrebet klimaforandringer derimod skaber ingen automatiske billeder på nethinden. Det får os ikke nødvendigvis til at tænke på olie, kul og andre fossile brændstoffer, som pumpes ud i store mængder og farver ren, klar luft grå og grumset. Det er i bedste fald et neutralt begreb og i værste fald nærmest positivt.

	Faktisk er forandring et af vor tids helt store buzzwords. Forandring er a priori noget, vi bør stræbe efter. Hvem vil ikke gerne opfattes som en dygtig forandringsleder eller forandringsagent? Forandringsparate medarbejdere står øverst på enhver arbejdsgivers ønskeliste.

	Når begrebet forandring pludselig skal lede tankerne hen på noget negativt, er det mildt sagt op ad bakke for kommunikationen.

	Det overlader et stort spillerum til klimaskeptikerne, og vi risikerer at spilde dyrebar tid på at diskutere størrelsen af problemet frem for mulige løsninger.

	Politikere er ikke teknikere

	FN’s klimachef Christiana Figueres har også fået nok af dårlig kommunikation på klimaområdet. Hun opfordrede den 5. marts i avisen The Independant direkte videnskaben og fagfolk til at holde op med at bruge weirdo words og forkortelser, som ingen uden for de lukkede diskussionskredse har en jordisk chance for at forholde sig til.

	Hvis folk skal overbevises om, at vi står over for en af verdens største trusler, skal debatten bruge begreber, som er mere præcise og lettere at forstå. Debatten skal kort sagt gøres nærværende. Det er nu et nyt klimasprog skal opfindes.

	De fleste i Europa kender en eller flere, som for nylig har stået i vand til knæene eller har haft andre typer af ekstremt vejr helt inde på livet. Forudsætningerne for en folkeliggørelse af klimadebatten er derfor til stede lige nu. Den politiske timing kunne heller ikke være bedre, da banen er kridtet op til forhandlingerne om en international klimaftale i Paris 2015.

	Og det nye sprog er afgørende, for ifølge Christiana Figueres har mange af de politikere, som deltager i forhandlingerne, svært ved at tage informerede beslutninger baseret på information smækfyldt af tekniske begreber og forkortelser.

	Listen over umulige klima-ord og forkortelser er lang og indeholder blandt andet begreber som emissionsreduktioner, UNFCCC, ’COP et eller andet’, drivhuseffekt, global opvarmning samt diverse forkortelse over gasser. Uden teknisk viden kan globalopvarmning lyde næsten rart.

	Der er med andre ord akut behov for en ny sprogbrug, hvis opråbene fra den lille informerede skare ikke blot skal forblive baggrundsstøj.

Marianne Haahr er politisk koordinator i CARE Danmark




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,31. marts 2014,"	Listen over umulige klima-ord og forkortelser er lang og indeholder blandt andet begreber som emissionsreduktioner, UNFCCC, ’COP et eller andet’, drivhuseffekt, global opvarmning samt diverse forkortelse over gasser. Uden teknisk viden kan globalopvarmning lyde næsten rart."
6274,/debat/2013/11/lad-skabe-nye-feministiske-faellesskaber,Lad os skabe nye feministiske fællesskaber,Mette Grimstrup," 
Kapitalismen har ædt vores kritik, lød det fra Nancy Fraser den 26. oktober. Hendes ærgrelse er ikke ny. Det er en evig kilde til frustration på venstrefløjen at se, hvordan al kritik af alternativer til og modstand mod den herskende orden på ingen tid opsluges af den allestedsnærværende amorfe kapitalisme, som altid formår at få et lækkert, salgbart produkt ud af selv de mest rasende protester.

	Men derfor er der jo ingen grund til at kyle barnet ud med badevandet. »Vi må generobre visionerne«, skriver Fraser. Og ja, ingen tvivl om det. Men vi gør det ikke ved at kræve udviklingen rullet tilbage, men ved at bygge videre på de kim, der er blevet sået, også selv om de lige nu vokser i en lidt anden have end den, der engang blev drømt om.

	Fraser har ret i, at kampen mod ’familielønnen’ – idealet om den mandlige forsørger/kvindelige husmorfamilie – og for kvinders indtog på arbejdsmarkedet har ført til et endnu større krav om produktion og forbrug. Men derfor var – og er – opgøret med forsørgersystemet stadig indlysende nødvendigt.

	Hendes pointe om, at et system, hvor begge parter arbejder, automatisk vil føre til stigende fattigdom og udbytning, afspejler primært, at hun taler fra et land, der hverken har fagforeninger eller noget velfærdssystem af betydning.

	At familielønnen blev afskaffet i Danmark, så kvinder fik mulighed for at klare sig selv, var ubetinget et kæmpe fremskridt.

Fanget i trættende fejder

	At der samtidig kan være gode grunde til at sætte spørgsmålstegn ved den altoverskyggende rolle arbejdet i dag har fået, som meningsgiver og selvrealiseringsarena, er en anden sag. Her er det værd at overveje, om vi er skredet i svinget. Fraser efterlyser en kamp for »en livsform, hvor vi skubber fokus væk fra lønarbejdet«. Det er et provokerende bud, for det lyder unægteligt som den tilbagevenden til kødgryderne og bagstræberiske sylte-bage-fetish, vi som feminister er opdraget til at være skeptiske overfor.

	Men spørgsmålet er, om vi – af frygt for at blive associeret med borgerlige værdier – er blevet for dårlige til at stille systemændrende krav frem for blot at kæmpe videre på nogle præmisser, andre har defineret for os.

	I 1980’erne kæmpede Kvindeligt Arbejderforbund for en arbejdsdag på seks timer. Hvad blev der af den idé? I en tid, hvor den ene halvdel af befolkningen går til af stress på grund af overarbejde, mens den anden halvdel får depression af at gå uvirksomme hen, virker det absurd at fastholde det nuværende system.

	Jeg er i hvert fald klar til at komme videre fra de uendeligt trættende fejder om karriere vs. hjemmeliv, børn vs. ikke børn. Fejder, der føres af kvinder, som tilsyneladende føler, de står alene med deres valg og må forsvare sig mod usynlige anklager om at svigte kvindesagen, børnene, samfundet, mændene, eller alle på én gang.

	Hvis vi alle sammen føler os pressede, er det ikke os, der er noget galt med. Så er det systemet. Og så må det laves om! Så meget burde vi da have fået med fra rødstrømpernes basisgrupper.

Generobring af dagsordenen

	Som nutidens røde, venstreorienterede, akademiske queerfeminister, eller hvad vi nu skal kalde os, får vi nogle gange lagt os selv i en benlås. På den ene side har vi for længst dekonstrueret os ud af det selvsikre ’vi’, som Fraser så frejdigt tager udgangspunkt i – og som Sanne Søndergaard forståeligt nok reagerer imod (26. oktober).

	På den anden side gør denne selvpålagte begrænsning os skepsis over for de store generaliseringer og alt for ofte mundlamme over for den dominerende liberalistiske dagsorden.

	Som Fraser bemærker, lader selv kvindefrigørelsen – såvel som kritikken af den, tilføjer jeg – sig nemt formulere inden for en neoliberal tankegang. Frigørelse er blevet til et spørgsmål om individuelt forbrug – af rejser, selvhjælpsbøger og coachingkurser. Og afvisningen af de store fortællinger er blevet til en bekræftelse af det liberalistiske budskab om, at ethvert individ må kæmpe for sin lykke, sin frihed til at gøre som hun vil. Men det kan bare ikke nytte noget, at vi i smertefuld erkendelse af, at alle sandheder er sociale konstruktioner, tillader liberalismens sandhed at få frit løb. For den holder jo ikke i længden.

	I den neoliberalistiske diskurs ligger en konstant bestræbelse på at afideologisere livsvalg, samfundsformer etc. Den økonomiske politik er nødvendighedens politik, de nuværende familie- og arbejdsformer er skabt af folks frie valg.

	Neoliberalismen bliver på den måde sært konservativ. Hvis man går ind for, at alle skal have lige muligheder, og at staten så i øvrigt skal blande sig så lidt som muligt i, hvordan man forvalter de muligheder, burde f.eks. kravet om alle parters lige ret til barsel jo være selvindlysende. Men det er det åbenbart ikke. Her kan Frasers appel om at nedtone identitetspolitikken til fordel for kampen for økonomisk retfærdighed måske være på sin plads. Jeg mener, at vi spilder vores tid ved at diskutere, om folk bør gå med slør eller ej, sælge sex eller ej, bo i en kernefamilie eller ej.

	Der, hvor en genopvågnet solidarisk og venstreorienteret feminisme for mig at se får sin berettigelse, er i forståelsen af, at det, det handler om, er at få skabt nogle rammer, der sikrer, at de valg så vidt muligt netop bliver taget frit, og ikke ud fra social og økonomisk tvang. Og de rammer har vi stadig til gode at skabe.

Bæredygtige fællesskaber

	Fraser begræder, at 1970’ernes drømme om frihed kun blev realiseret i kapitalismens individualiserede, forbrugsbaserede form. Det gør jeg ikke. Jeg priser mig lykkelig for de mange forskellige former for frihed, der trods alt er opnået. Men jeg mener ikke, kampen stopper her.

	Afskaffelsen af familielønnen førte ikke kun til øget frihed, men også til øget individualisering, forbrug og arbejdspres. På samme måde kan opgøret med kernefamilien også ses som en opløsning af det sidste tilbageværende ’socialistiske’ kollektiv, hvor arbejdsbyrden og økonomien blev delt solidarisk.

	Men det er en sandhed med modifikationer. Den traditionelle kernefamilie var også en effektiv produktions- og forbrugsmaskine.

	Og opløsningen af kernefamilien var – og er – frigørende for kvinden, såvel som for manden. Opløsningen har et socialistisk potentiale – den giver mulighed for nye fællesskaber, storfamilier, kollektiver, såvel som for at genopfinde familieformen, denne gang ikke af social eller økonomisk nød, men ud fra behovet for tætte og meningsgivende menneskelige relationer.

	Den øgede individualisering er på den måde en forudsætning for mere frie og meningsgivende fællesskaber. Men stærkere og mere mangfoldige sociale og økonomiske fællesskaber er også forudsætningen for en øget individuel frihed. Det gælder både på det helt overordnede plan – når velfærdssamfundet giver alle – ikke kun de økonomisk velstillede – mulighed for uddannelse, lægehjælp etc.

	Og det gælder på det mere personlige plan, når man står alene og føler sig fastlåst af sit parforhold, eller sit køn, sin opvækst etc. Så er det muligheden for at finde andre fællesskaber, end dem man er fanget i, der gør det muligt at komme videre.

	Så ja, jeg er med på at generobre visionerne for en socialt solidarisk feminisme. Ikke, fordi det er den eneste måde at være feminist på. Men fordi jeg mener og tror på, at udviklingen af bæredygtige fællesskaber er den eneste måde, vi kan sikre alle køn reel frihed til at vælge de liv, de ønsker.

Mette Grimstrup er cand.mag. i Moderne Kultur. Er desuden feminist og socialist og har tidligere blogget på Modkraft.dk




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",9.0,11. november 2013,"	Som Fraser bemærker, lader selv kvindefrigørelsen – såvel som kritikken af den, tilføjer jeg – sig nemt formulere inden for en neoliberal tankegang. Frigørelse er blevet til et spørgsmål om individuelt forbrug – af rejser, selvhjælpsbøger og coachingkurser. Og afvisningen af de store fortællinger er blevet til en bekræftelse af det liberalistiske budskab om, at ethvert individ må kæmpe for sin lykke, sin frihed til at gøre som hun vil. Men det kan bare ikke nytte noget, at vi i smertefuld erkendelse af, at alle sandheder er sociale konstruktioner, tillader liberalismens sandhed at få frit løb. For den holder jo ikke i længden."
954,/debat/2016/01/laeserbreve-11,Læserbreve,Informations Debatredaktion," Selvfølgelig er Airbnb deleøkonomi
Geert Laier Christensen, underdirektør i Dansk Erhverv
Den 15. december kunne man i et Ritzau-telegram, der blandt andet blev bragt på information.dk, læse overskriften »Organisationer: Airbnb er ikke deleøkonomi«. I telegrammet blev Dansk Erhverv interviewet om vores holdning til Airbnb. Et udmærket interview, som blev fint gengivet i artiklen. Overskriften er derimod misvisende. Den hviler på misforståelsen, at deleøkonomi er noget ikkekommercielt.
At påstå, at Airbnb ikke er deleøkonomi, er udtryk for en manglende forståelse for, hvad begrebet dækker over og for den forandringsproces, som en række brancher oplever som en konsekvens af deleøkonomiens fremvækst. Airbnb er tydeligvis en del af deleøkonomien: Tjenesten er baseret på udvekslinger imellem privatpersoner, og den er baseret på køb af adgang snarere end ændret ejerskab. Derved adskiller Airbnb sig fra det traditionelle ’B2C’-forretningskoncept, som bygger på salg mellem forbruger og virksomhed.
Danmark, jeg orker dig ikke mere
Sally Mersoumi, Aarhus
Min brune hud, mit sorte hår, mit irakiske efternavn og min religion – de fire ting gør, at jeg skal tage afstand fra terror, når medierne og politikere beder mig om det. De fire ting gør, at jeg ikke bliver kaldt dansker, men indvandrer. Der bliver snakket så meget om os ’indvandrere’, men vi bliver aldrig talt til.
For nylig var jeg til tandlægen. I venteværelset mødte jeg en syrisk flygtning, der hed Nabil. Han havde været i Danmark i to måneder. Vi faldt i snak, og han fortalte mig sin historie. Han spurgte mig, hvordan livet i Danmark var. Jeg skulle tænke mig grundigt om, før jeg svarede ham. For hvis jeg skal være ærlig, ser det ikke lyst ud for os muslimer lige nu. Jeg fortalte ham, at her er smukt; jeg fortalte ham, at her i Danmark er vi mere end villige til at hjælpe folk i nød; jeg fortalte ham, at vores politiske ledere vil gøre alt for at hjælpe ham i den rigtige retning efter alt det onde, han har oplevet som flygtning. Jeg løj. For hvis jeg føler mig hjemløs i mit eget land, hvordan må det så ikke føles at være flygtning?
Kære Nabil. Sandheden er, at det ikke ser godt ud oppefra. Men næstekærlighed og barmhjertighed forbliver i Danmark, selv om nogle vil tage det fra os. Racismen kommer nemlig fra vores politikere. Generalisering fra medierne og politikerne gør, at jeg ikke føler mig velkommen i mit eget land. Magtesløsheden rammer mig hårdt. Nogle vil undre sig over, hvorfor jeg føler mig ramt, når der bliver snakket grimt om indvandrere, for jeg er jo en velfungerende og velintegreret dansk muslim. Men alle bliver ramt. »Lad vær med at dehumanisere mig,« »lad mig være i fred,« har jeg lyst til at råbe.
Islam er en religion. Du kan tro på den, eller du kan lade være. Kampen for at fjerne en religion fra et land vil aldrig lykkes. Kampen mod muslimer i Danmark er så trættende. Jeg har givet op. Når jeg er færdig med min universitetsuddannelse, pakker jeg mine ting og flytter til et land, hvor man har accepteret, at vi nu skriver 2016. ’Skrid hjem’-kommentarerne får endelig sin effekt. Men jeg skrider ikke ’hjem’, jeg skrider hjemmefra. Jeg vil bo i et land, hvor jeg bliver behandlet som et medmenneske og ikke kommer på B-holdet. Og jeg ved, at jeg ikke er den eneste, der har det sådan. Sådan kan det gå, når politikerne ikke tænker over konsekvensen af deres udtalelser. Undskyld Danmark, jeg orker dig ikke mere. Måske kan vi blive gode venner igen en dag, og jeg vil altid elske dig, men lige nu ser det sort ud.
Videotolkning er latterlig
Elvir Peleševi?, København
Med støtte fra regeringen vil regionerne i løbet af 2016 lave fælles nationale regler for tolkeydelser, som i høj grad vil fremme video- og teletolkning. Det er bekymrende og et udtryk for, at politikerne stadig ikke forstår en dyt af, hvad god og kvalificeret tolkebistand går ud på.
Beslutningstagerne på området er i gang med at overbevise omverdenen om, at video- og teletolkning forbedrer kvaliteten af tolkningen. Det argument er direkte latterligt. Tværtimod forringer video- og teletolkningen kvaliteten og oplevelsen af tolkesituationen for alle de involverede parter. Tolken fratages indblik i parternes kropssprog, som er en af tolkens vigtigste arbejdsværktøjer, mens følelsen af utryghed hos borgeren forstærkes. En tolk oversætter ikke blot ord – han eller hun formidler også stemning og følelser. Dertil er der en række teknologiske udfordringer, der kan være med til at gøre tolkesituationen utilstrækkelig.
Tele- og videotolkning er et fint alternativ, men kun i akutte situationer og i geografiske områder, hvor adgang til tolke er begrænset. Vi skal hellere satse på tolkeuddannelse, indførelse af tolkeautorisation samt oprettelse af et landsdækkende tolkeregister.
",0.0,2. januar 2015,"Beslutningstagerne på området er i gang med at overbevise omverdenen om, at video- og teletolkning forbedrer kvaliteten af tolkningen. Det argument er direkte latterligt. Tværtimod forringer video- og teletolkningen kvaliteten og oplevelsen af tolkesituationen for alle de involverede parter. Tolken fratages indblik i parternes kropssprog, som er en af tolkens vigtigste arbejdsværktøjer, mens følelsen af utryghed hos borgeren forstærkes. En tolk oversætter ikke blot ord – han eller hun formidler også stemning og følelser. Dertil er der en række teknologiske udfordringer, der kan være med til at gøre tolkesituationen utilstrækkelig."
10696,/debat/2012/01/it-tvang-fare-demokratiet,It-tvang en fare for demokratiet,Bjarne P. Nielsen," Regeringen forbereder et lovforslag, som fra 2015 skal gøre det obligatorisk for borgerne at være tilsluttet til det digitale postsystem. Hensigten er et ønske om besparelser i den offentlige sektor.
Men kan forslaget holde til en test i demokratisk holdbarhed i forhold til princippet om borgernes lige adgang til de offentlige institutioner? It-tvangen kommer i hvert fald i konflikt med retssikkerhedslovens paragraf 4, hvor der står, at borgeren skal have mulighed for at medvirke ved behandlingen af sin sag.
Man kan spørge, hvordan den mulighed kan fastholdes, når den personlige kontakt afskaffes. Alle borgere er forpligtet til at modtage post — det må vel også gælde for myndighederne.
Alt i alt er digitaliseringen ikke helt klar til forhold om borgernes retssikkerhed, hvilket bør få ombudsmanden til at tage sagen op for en nærmere vurdering.
Digitaliseringen vil også give problemer for mange borgere. Alene i Københavns kommune er der tale om 20 procent af borgerne, der ikke er vant til at bruge de digitale kanaler, og beredskabet i kommunen er sporadisk. Der arbejdes med at uddanne medarbejderne på borgerservicekontorerne og på bibliotekerne til at kunne hjælpe borgerne til at betjene sig selv på nettet.
100.000 på biblioteket
Set fra kommunens side skal borgerne tage sig sammen og lære at betjene sig selv i den digitale verden. Men for mange ældre borgere er det at lære det digitale system det samme som at stille krav om, at de skal lære et nyt sprog fra bunden.
Det er ikke nemt, når man er kommet lidt op i årene. Og en pc med internetadgang i hjemmet vil også være nyt for mange seniorer. Har de ikke råd, må de gå på biblioteket eller borgerservice, men der kan være tale om op til 100.000 borgere, som har brug for digital hjælp.
Endelig kan det ofte være forbundet med besvær at bevæge sig rundt i byen, når man er ældre. Og hvordan har kommunen tænkt sig, at ældre medborgere med gigt og andre funktionsnedsættelser skal kunne betjene sig af tastatur og mus?
It-tvangen er en letsindig omgang med den gensidige personlige kontakt mellem borgere og myndigheder, som bør være en hjørnesten i den offentlige forvaltning.
",9.0,23. januar 2012,"Digitaliseringen vil også give problemer for mange borgere. Alene i Københavns kommune er der tale om 20 procent af borgerne, der ikke er vant til at bruge de digitale kanaler, og beredskabet i kommunen er sporadisk. Der arbejdes med at uddanne medarbejderne på borgerservicekontorerne og på bibliotekerne til at kunne hjælpe borgerne til at betjene sig selv på nettet."
1892,/debat/leder/2015/08/taktik-taager,Taktik i tåger,Christian Jensen," Alle dem, der med Mette Frederiksen havde håbet på et nyt socialdemokratisk projekt, må foreløbig stå tilbage med lange kæber. I sine første politiske formandsinterview, velorkestreret søndag i de tre morgenaviser, var det mest bemærkelsesværdige, hvor lidt Socialdemokraternes nye formand reelt sagde.
Det gav de tre aviser anledning til at udlægge den samme kvindes budskaber i tre temmelig forskellige retninger: I Politiken ville hun trække partiet i en mere venstreorienteret retning, i Berlingske ville hun ikke dreje mod venstre, og Jyllands-Posten lod hende fastslå, at Socialdemokraterne bestemt allerede ligger til venstre for midten. Bare meget lidt til venstre forstås.
Mette Frederiksen skal ikke holdes ansvarlig for avisernes udlægninger, men tilbage står et noget tåget billede af Mette Frederiksens moderne socialdemokratisme.
Størst perspektiv bibringer S-formanden derfor ved at gentage, hvad hun allerede ved sin tiltrædelsestale fastslog: Socialdemokraterne vil ikke give Dansk Folkeparti frihjul ved at indlede samarbejde med Kristian Thulesen Dahl uden om Lars Løkke Rasmussens regering.
På en række centrale politiske områder ville det ellers give god mening: Kampen mod social dumping og skattelettelser til de rigeste er to dagsordener, hvor Socialdemokraterne kan finde større forståelse med Dansk Folkeparti end med Venstre.
De taktiske årsager til socialdemokraternes DF-afvisning er nærliggende. Hvis Mette Frederiksen samarbejder med Kristian Thulesen Dahl, vil hun indirekte indfri DF’s hede drøm om at gøre sig til det moderne socialdemokrati. Det har partiet bestemt potentiale til, hvis ikke Mette Frederiksen gør op med eksempelvis sin forgængers kopiering af de borgerliges økonomiske politik, og det var netop ikke budskabet i interviewene.
Mette Frederiksen har derfor større interesse i at fastholde Dansk Folkeparti som borgerligt støtteparti ved at lade Kristian Thulesen Dahl indgå aftaler med Venstre-regeringen. Men det ræsonnement handler alene om politisk taktik mere end politisk indhold.
Imens Mette Frederiksen stiller sine brikker op på Christiansborgs store taktikbræt, kommer der formentlig ikke til at ske meget for de udsatte borgere, som Socialdemokraterne ellers historisk har ment sig forpligtet til at se i øjnene. På den måde synes intet forandret hos socialdemokraterne. Beklageligvis.
",6.0,25. august 2015,Mette Frederiksen har derfor større interesse i at fastholde Dansk Folkeparti som borgerligt støtteparti ved at lade Kristian Thulesen Dahl indgå aftaler med Venstre-regeringen. Men det ræsonnement handler alene om politisk taktik mere end politisk indhold.
2189,/debat/leder/2015/07/komiske-loekke,Komiske Løkke,Christian Jensen," Paradoksalt nok leverer Lars Løkke Rasmussen (V) selv det uafviselige argument for sin egen fejlslutning. Med let hånd nedlagde statsministeren Irak-kommissionen ved i regeringsgrundlaget at skrive, hvad de fleste ved ikke passer: at den danske krigsdeltagelse allerede er »tilstrækkeligt belyst«.
Det er en sandhed, end ikke Lars Løkke Rasmussen selv kan tro på. For netop manglende viden var i 2010 årsag til, at han som statsminister iværksatte en undersøgelse af de danske styrkers udlevering af fanger til irakiske torturfængsler. Hvis Lars Løkke Rasmussen har glemt sine egne argumenter, erindrede vi det for ham på gårsdagens forside.
»Det, der er brug for nu, det er en samlet redegørelse. Min eneste interesse er, at vi får alt frem i den her sag,« sagde Lars Løkke Rasmussen dengang.
Læs også: ’Det er en sag, som regeringen ser på med største alvor’
Siden efteråret 2010 er intet sket, og dermed fælder Lars Løkke Rasmussen sin egen begrundelse for at nedlægge Irak-kommissionen, der foruden det juridiske grundlag for dansk krigsdeltagelse skulle undersøge de danske soldaters udlevering af irakiske fanger.
Borgerlige politikere og medier synker derfor dybt, når de i disse dage bifalder kommissionslukningen med argumenter om, at der er tale om en unfair politisk eftertackling på forhenværende statsminister Anders Fogh Rasmussen om en sag, vi for længst er blevet fuldt oplyst om.
Overflødigt er det derfor desværre ikke at konstatere, at Danmarks rolle i Irak-krigen langtfra er »tilstrækkeligt belyst«.
For nej, vi har ikke fået belyst det juridiske grundlag den danske deltagelse i Irak-krigen, der ganske bemærkelsesværdigt blev ændret helt op til, at de danske styrker blev fløjet mod Irak. Da kommissionen blev nedlagt, havde formand, landsdommer Michael Kistrup netop færdiggjort de ’overordnede temaer’ for afhøring af Anders Fogh Rasmussen, daværende udenrigsminister Per Stig Møller og en række centrale embedsmænd.
Og nej, vi har endnu ikke fået afklaret de danske styrkers udlevering af fanger til irakiske torturfængsler. Denne avis kunne således i oktober 2010 godtgøre, at danske styrker ikke alene havde medvirket til at tage et højere antal irakere fanger end hidtil oplyst. Omfanget af tortur i fængslerne var ligeledes langt værre, end offentligheden havde haft indsigt i. Informations afdækning skete på baggrund af militære dokumenter lækket via Wikileaks. Vi beskrev desuden, hvordan de danske styrker sørgede for at have britiske kolleger med på operationer, så Danmark dermed slap for det folkeretlige ansvar.
Alligevel blev VK-regeringen ved med over for Folketinget at afvise kendskab til tortur, selv om den var blevet advaret om det igen og igen. Hvem er ansvarlig for denne mulige misinformation af Folketinget? Venstres tidligere forsvarsminister og nyslåede gruppeformand Søren Gade.
Læs også: Løkke løber fra løfte om åbenhed
Det var netop disse afsløringer, der fik Lars Løkke Rasmussen til at forlange »alt frem i den her sag«, hvilket dog i dag ikke synes at påvirke hans indlysende forkerte beslutning.
Åbenbart for de fleste er det, at Lars Løkke Rasmussen er ude i en politisk redningsaktion for partifællerne Anders Fogh Rasmussen og Søren Gade, der begge sidder i Irak-kommissionens saks.
Regeringens støtteparti, Liberal Alliance, har de seneste dage vist en tiltagende og fortjenstfuld skepsis over for regeringens håndtering af Irak-kommissionen.
Forleden fastslog partiets udenrigsordfører, Mette Bock, således her i avisen, at hun »principielt er for åbenhed og savner regeringens argumenter for lukkethed« i forhold til de dokumenter, Irak-kommissionen allerede har tilvejebragt.
Deri har Liberal Alliance naturligvis helt ret. Desværre tyder intet på, at partiet vil tage Lars Løkke Rasmussen på ordet og udbede sig en »samlet redegørelse« i fangesagerne. Det var det eneste rigtige i oktober 2010. Det er det eneste rigtige i dag.
For det er jo ikke bare noget sludder, når statsministeren og andre påstår, at grundlaget for og selve deltagelsen i Irak-krigen er »tilstrækkeligt belyst«. Det er så meget imod bedre vidende, at det i sin absurditet bringer mindelser om Iraks informationsminister under den amerikansk-ledede invasion i 2003. Hvad var det nu vi kaldte ham? Komiske Ali.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",4.0,9. juli 2015,"Det er en sandhed, end ikke Lars Løkke Rasmussen selv kan tro på. For netop manglende viden var i 2010 årsag til, at han som statsminister iværksatte en undersøgelse af de danske styrkers udlevering af fanger til irakiske torturfængsler. Hvis Lars Løkke Rasmussen har glemt sine egne argumenter, erindrede vi det for ham på gårsdagens forside."
10571,/debat/2012/02/giv-rettigheder-konkret-indhold,Giv rettigheder konkret indhold,Knud Foldschack," 30. januar bragte Information en artikel under overskriften ’Jurister efter dom: Vi udvander menneskerettighederne’.
I artiklen kritiserer Jacob Mchangama fra CEPOS dele af den nyligt afsagte dom, hvor landsretten fastslog, at masseanholdelserne var i strid med Den Europæiske Menneskeretskonvention. Som advokat for en del af de frihedsberøvede ved sagens behandling i både by— og Landsret, er jeg noget chokeret over at læse hans udtalelser.
Et centralt stridspunkt i sagen var om behandlingen af de personer der blev masseanholdt på Amagerbrogade var nedværdigende og derfor i strid med artikel 3 i Den Europæiske Menneskerettighedskonvention.
Den nedværdigende behandling bestod i, at de frihedsberøvede sad bagbundet i op til fire timer, i temperaturer omkring nulpunktet midt på Amagerbrogade. Uden adgang til hverken toilet, telefonopkald eller advokat. I disse 4 timer stod journalister fra dansk og udenlandsk presse og filmede de hele.
Jeg mener ikke, at det er en værdig behandling at blive uberettiget frihedsberøvet under en demonstration under disse vilkår. Både Ombudsmanden, Københavns Byret og nu også Østre Landsret er da også enig med mig på dette punkt.
Vi må selv gå forrest
Alligevel er Mchangama forundret over, at der skulle være et brud på forbuddet mod nedværdigende behandling. Jacob Mchangama udtaler, at hvis man kalder behandlingen af demonstranterne i Danmark for umenneskelig eller nedværdigende, gør man det nemmere for de lande der begår grove krænkelser, at afvise menneskerettighederne som noget luftigt.
At de danske domstole aktivt anvender menneskerettighederne, når myndighederne går for langt overfor borgerne, er med til at give disse rettigheder et konkret indhold, som kan anvendes i praksis. Menneskerettighederne går dermed fra at være indholdsløse programerklæringer til konkrete regler, som borgerne kan regne med.
Hvis vi vil gøre os håb om, at lande som Ukraine, Rusland og Tyrkiet i fremtiden skal blive bedre til at overholde menneskerettighederne, må vi selv gå forrest.
Det må ikke blive den laveste fællesnævner, der definerer noget så vigtigt som menneskerettigheder.
",34.0,11. februar 2012,"Den nedværdigende behandling bestod i, at de frihedsberøvede sad bagbundet i op til fire timer, i temperaturer omkring nulpunktet midt på Amagerbrogade. Uden adgang til hverken toilet, telefonopkald eller advokat. I disse 4 timer stod journalister fra dansk og udenlandsk presse og filmede de hele."
2968,/debat/leder/2015/03/tove-ditlevsen,Tove Ditlevsen,Peter Nielsen," Vi har en forfatter langt ud over det sædvanlige med Tove Ditlevsen. Her næsten fyrre år efter hendes død taler hun direkte til en ny generation af forfattere, der på hver deres måde henter inspiration fra hendes værker og ikke mindst fra hendes hudløse måde at være engageret forfatter på.
Kunstnerkollektivet Sort Samvittighed lader sig lige nu med stykket Tove, Tove, Tove i Skuespilhuset inspirere af alt det svigt og al den ulykkelige kærlighed, forfatteren har fortættet så stærkt og brutalt i sine tekster.
Og forfatteren og forlagsredaktøren Olga Ravn har i en ny udgivelse Jeg ville være enke, og jeg ville være digter samlet ’glemte tekster’ af Tove Ditlevsen i form af hendes klummer og brevkassesvar fra ugeblade.
Alt sammen et symptom på, at Tove Ditlevsen i kraft af den grænseløse selvudlevering i sine tekster og sit bekendelseslitterære format taler lige ind i en ny tids eksperiment med realismen og afsøgning af feltet mellem det private og det politiske.
Men stop lige en gang, for det er på ingen måde kun de unge, der nu tager patent på Tove Ditlevsen og gør hende til en allieret. Der er netop ikke tale om en traditionel rehabilitering af et stort forfatterskab, for forfattere i alle generationer har været inspireret af hende, ligesom den bekendelseslitterære påvirkning kan spores i mange værker gennem de seneste årtier.
Det centrale er derfor, at hendes værker stadig holder i forhold til en ny generation. Den sande rehabilitering af Tove Ditlevsen ligger derimod i, som Karen Syberg gør i dagens bogtillæg, ikke bare at læse Tove Ditlevsen som folkelig, socialt engageret forfatter, realist og traditionalist, men i lige så høj grad som en sprogets digter og repræsenterende sin helt egen form for modernisme.
Det er det, der giver hende holdbarhed langt ud over sin egen tid og gør, at vi til stadighed vil vende tilbage til hendes værker og finde nyt.
",1.0,13. marts 2015," Vi har en forfatter langt ud over det sædvanlige med Tove Ditlevsen. Her næsten fyrre år efter hendes død taler hun direkte til en ny generation af forfattere, der på hver deres måde henter inspiration fra hendes værker og ikke mindst fra hendes hudløse måde at være engageret forfatter på."
1216,/debat/2015/11/noerderne-sikre-klimaomstillingen,"Hvor er nørderne, der skal sikre klimaomstillingen?",Frans Ørsted Andersen," Klimatopmødet i Paris er skudt i gang. »COP21 bliver vendepunktet,« lyder det fra optimisterne, mens andre er mere skeptiske over for, om vi for alvor er i stand til at gøre noget ved klimaforandringerne.
En del af problemet med at få en klimaomstilling til at slå igennem i hverdagen har at gøre med uddannelsessystemerne. De matematiske, naturvidenskabelige og tekniske fag er under pres, for de fleste unge drages mod fag som dansk, historie og psykologi – måske fordi det er lettere at få gode karakterer i disse ’snakkefag’?
Det er problematisk i forhold til klimaomstillingen, for vi mangler netop arbejdskraft og ekspertise på det teknisk-naturvidenskabelige område.
Vi er simpelthen nødt til at gøre området relevant, interessant og prestigefyldt for børn og unge, hvis vi skal kunne tage fat i alle de udfordringer, som klimaforandringerne byder på.
Danmark vil mangle 90.000 (!) håndværkere, metalarbejdere og andre faglærte i 2030, hvis det nuværende uddannelsesmønster fortsætter, lyder det fra fagforbundet Dansk Metal. Samtidig vil der være 55.000 akademikere i overskud. Humaniora er selvfølgelig vigtig, men der skal være en balance.
Og det er slet ikke nok med ’samvittighedskampagner’ og med diverse klimaaftaler og lovmæssige tiltag. For selv om alt dette lykkes, og CO2-udledningen globalt set i 2030 er bragt ned på et acceptabelt niveau, er der faktisk ingen, der ved, om det er nok.
Tværtimod peger rigtig meget på, at løbet i et vist omfang allerede er kørt. Selv om vi kommer i mål med alle planerne, ser det ud til, at visse destruktive klimadynamikker er sat så godt i gang, at vi må indstille os på måske hundreder af år med accelererende klimaproblemer. Vi kan lige så godt begynde at vænne os til en fremtid, hvor havet og temperaturen vil stige voldsomt, og hvor vejret vil opføre sig mere kaotisk og langt mere truende. Der er behov for nye mere visionære og slagkraftige fortællinger om både det teknisk-naturvidenskabelige område og den grønne omstilling.
Udbredt skepsis
Danmark er som lavland med hav og vand overalt særligt udsat, så vi skal dræne, kloakere, lave bassiner og bygge nye og mere avancerede diger. Danmark vil blive mindre rent arealmæssigt i fremtiden, for en del land, der i dag er meget lavtliggende, vil blive for vanskeligt og dyrt at beskytte. Men også højtliggende kystområder trues, sådan som vi har set ved Lønstrup, hvor husejere har taget sagen i egen hånd for at forhindre, at deres ejendomme styrter i havet.
Samtidig ser vi udbredt skepsis blandt børn og unge over for de fag, som skal sætte dem i stand til at løse disse udfordringer. Min forskning viser, at de oplever det som sværere at opnå gode karakterer i de matematiske, naturvidenskabelige og tekniske fag, som de derfor fravælger. Strategien hos gymnasieeleverne er simpelthen at gå efter et højt karaktergennemsnit via de ’lette snakkefag’.
Som rektor Hanne Leth Andersen fra Roskilde Universitet har sagt:
»De studerende ved, at snittet er adgangsbilletten til universitetet, så de vælger en linje, hvor de kan få de høje karakterer, og så tager de derefter ud for at supplere de fag, de mangler. Det er helt absurd.«
For det er VVS-mænd, ingeniører og teknikere af enhver art, vi har brug for, hvis vi skal tilpasse os klimaforandringerne. Det teknisk-naturvidenskabelige område skal opprioriteres og gøres prestigefyldt, så de unge bliver ansporet til at give sig i kast med anstrengelserne.
Store bedrifter
Jorden og menneskeheden behøver faktisk mirakler for at klare de enorme klimamæssige udfordringer, vi står over for. Og vi har et andet ord for de mirakler, vi mennesker kan kreere, nemlig teknologi. Men teknologi er et middel, ikke et mål. Derfor behøver vi nye store samfundsvisioner, som teknologien kan spille med på. Problemet er, at store samfundsvisioner er gået af mode. Nogle vil påstå, at det skyldes Berlinmurens fald og den gamle østbloks sammenbrud i 1989. Kommunismen spillede fallit.
Men andre af det 20. århundredes visioner er måske mere gangbare. En sådan markant vision var Apollo-måneprogrammet. Fra 1961, hvor visionen blev formuleret af USA’s præsident John F. Kennedy, til 1969, hvor den blev realiseret, gik der blot otte år. Man tog på de få år et kvantespring fra et meget lavt niveau, hvor man lige akkurat kunne skyde ’blikdåser’ op over atmosfæren, til et niveau med state of the art-rumteknologi.
Det var – og er – menneskehedens suverænt største bedrift. For på trods af fortsat teknologisk udvikling, især på it-området, magter vi ikke længere projekter i Apollo-skalaen. Måske er det også derfor, at der er så forbavsende mange, der køber konspirationsteorien om, at hele måneprojektet var ét stort svindelnummer orkestreret af CIA.
Der er ingen visioner i Apollo-klassen i omløb længere, men vi har brug for, at nogen igen vil prøve. Men hvem kan og vil?
Lider under ’videnssamfundet’
Mange af de elever og studerende, der i 1960’erne fandt vej ind i de nye teknologiske områder og interesserede sig for elektronik, edb, isolering og så videre, var inspireret af auraen omkring rumprogrammerne og anden ny teknologi. Men i dagens uddannelsessystem er de samme typer marginaliserede. Min egen forskning har fokus på denne oversete gruppe, som vi er nødt til at trække på i klimaomstillingen, nemlig nørdede, skæve, nysgerrige og fandenivoldske drenge (og piger).
Forfatteren Lars Olsen såvel som økonomen Lars Andersen har påpeget, at mange af drengenes traditionelle (teknologiske og håndværksmæssige) erhverv og karriereveje har lidt voldsomt under bestræbelserne på at skabe et ’videnssamfund’ frem for et ’fremstillingssamfund’. Dertil kommer finanskrisen, den nye ulighed, nye elitedannelser såvel som det omsiggribende sikkerheds- og sundhedssamfund med regulering, overvågning og kontrol døgnet rundt. De marginaliserede kan have en mere kontant, eksperimenterende, vild og innovativ tilgang til læring og problemløsning.
Og vi skal måske have sådanne tilgange mere tilbage i uddannelses- og arbejdslivet, så vi kan formulere nye visioner for det teknisk-naturvidenskabelige område. Visioner om at bygge rumkolonier, flydende byer på vandet, stationær beboelse på havbunden og om at lave Sahara og andre ørkenområder om til grønne og frodige arealer, der kan forandre Nordafrika og Mellemøsten til vækstområder frem for at være mislykkede stater i vedvarende krig og kaos.
I 1960’erne og 1970’erne forventede alle, at dette stod lige for døren. Visionen var, at al fattigdom skulle væk, arbejdstiden ned, fritiden op og ferierejser til månen blive mulige. Men det skete ikke.
I stedet fik vi it- og videnssamfundet, der med de mange gadgets og livet online forførte os til at tro, at samfundet var i rivende udvikling. Men det er det muligvis slet ikke. Det, vi har fået, er et indadvendt, ulige, forbrugs- og underholdningsorienteret sikkerheds- og sundhedssamfund med sociale medier og endeløs, ligegyldig chat. Det hele har medført og muliggjort enorme bureaukratier og nye ledelseslag, der både i offentlige og private organisationer dræner ressourcerne og dræber innovationen.
Men det kan vi ændre på – og som med så meget andet kan vi begynde i skolen.
Frans Ørsted Andersen er lektor, ph.d. ved DPU/Aarhus Universitet og forfatter til ’Pædagogik på kanten’ (Forlaget Mindspace)




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",36.0,1. december 2015,"»De studerende ved, at snittet er adgangsbilletten til universitetet, så de vælger en linje, hvor de kan få de høje karakterer, og så tager de derefter ud for at supplere de fag, de mangler. Det er helt absurd.«"
8180,/debat/2013/01/laeserbreve,Læserbreve,," Tosprogede skal lære mere
Jesper Petersen, politisk ordfører, SF
Fire ud af ti tosprogede børn forlader folkeskolen uden at kunne læse, skrive og regne godt nok til at gennemføre en ungdomsuddannelse. Med et gennemsnitligt karaktersnit et pænt stykke under de øvrige elever får mange tosprogede ikke de samme muligheder senere i livet.
Det gab håber regeringen at mindske, ved at undervisningen tager udgangspunkt i de sprogkompetencer, børnene har med hjemmefra. Regeringen iværsætter et stort forsøg med bedre sprogundervisning til tosprogede elever i folkeskolen. Det handler bl.a. om undervisning i dansk som andetsprog.
Formålet er at sikre, at tosprogede elever lærer mest og bedst muligt. Til en start deltager knap 4.000 elever på 1. og 4. klassetrin fra 280 skoler. Ganske enkelt handler det om at finde ud af, hvordan vi giver alle børn de bedste muligheder videre i livet.
Langkildesmisforståelser
Hans Bredahl, Roskilde
Informationsdirektøren for de danske høreapparatforhandlere påstår i et indlæg 31. januar, at jeg har misforstået noget. Det må naturligvis være ham tilladt som ansat til at forsvare høreapparatsforhandlernes indtægter.
Kendsgerningerne er imidlertid, at de nedsatte tilskud til høreapparater giver to muligheder: enten holder hørehandlerne op med at annoncere for gratis høreapparater, eller også må de fra første færd præsentere kunden for en regning.
Denne sidste mulighed kan nok få folk til i højere grad at opsøge det offentlige system, hvor høreapparater udlånes efter en omfattende og grundig undersøgelse af høretabets omfang og årsag.
Jeg oplever som bruger, at man omhyggeligt vælger nøjagtigt det apparat, der er brug for til hver enkelt klient med baggrund i undersøgelser, som ikke udføres på klienter i det private system.
Langkilde glemmer af en eller anden grund at fortælle, at de forhandlere, han repræsenterer, skal have penge, ofte flere tusinde kroner, hvis klienten skal have et bedre høreapparat end det, der først blev udleveret.
Kun en ting har informationsdirektøren ikke misforstået. Det er rigtigt, at der er ventetid i det offentlige system. Men jeg kan forsikre om, at ventetiden er ulejligheden værd, både behandlingsmæssigt og økonomisk.
Flere i arbejde gavner alle
Hans Andersen, MF, Venstre
Niels Bjarne Lund beskylder i et debatindlæg i Information den. 30. januar mig for totalitarisme, men han er mildt sagt galt afmarcheret, fordi vi foreslår, at danskere uden forpligtelser knyttet til et bestemt sted rent geografisk bliver tilskyndet til at tage et ledigt job, selvom det er et andet sted i landet. Det er på den baggrund, at Niels Bjarne Lund beskylder mig for totalitarisme.
Vi har i de seneste dage kunnet læse, at der kun i tre af landets 98 kommuner er flere i arbejde, end der er uden for arbejdsmarkedet. Der er altså færre til at betale den velfærd, som alle har glæde af. Derfor er vi både som politikere og som danskere generelt nødt til at gøre alt, hvad vi kan, for at få flere i arbejde.
Vi skal dels arbejde for at skabe flere job, og findes der allerede nu ledige job i Danmark, skal vi også gøre en særlig indsats for at få dem besat.
For at få flere i arbejde eller uddannelse har Venstre bl.a. lavet et forslag til en kontanthjælpsreform, der skal øge incitamentet til, at flere får et job. Forslaget indeholder f.eks. forslag om unge, uddannelse, aktivering og mobilitet.
I Venstre siger vi, at vi ønsker at øge forventningerne til, hvor langt man skal bevæge sig for at få et arbejde, med undtagelse af dem, der har tungtvejende grunde, der taler imod (f.eks. børn). Det er ikke totalitarisme, men derimod sund fornuft, at vi forsøger at få besat ledige stillinger i Danmark, når 40.000 arbejdsparate kontanthjælpsmodtagere (matchgruppe 1) står uden job.
Vi arbejder for at få flere i arbejde for deres egen og for alles skyld. Det vil jeg godt lægge navn til.
DR hænger de svageste ud
Andreas Løppenthin, København
DR1 sender i disse uger en serie i ti afsnit, hvor man følger forskellige kommuners indsats mod socialt bedrageri.
Der er ingen tvivl om, at kommunerne bør sørge for, at ingen får penge, de ikke er berettigede til; hertil har de fået rigeligt med hjælp fra de sidste 20 års løbende stramninger i regler for overførselsindkomster. Men med programmet lægger DR sig lige op ad den diskurs, der gennemsyrer debatten om overførselsindkomster.
Som Ha-Joon Chang skriver i Information den30. januar, bliver personer på overførselsindkomst beskyldt for at væredovne og ugidelige. De nasser på os andre hårdtarbejdende skatteydere og er medskyldige i landets økonomiske problemer.
Frem for at bidrage til mistænkeliggørelsen af de svageste i samfundet, burde DR vise mod og i stedet pege på de strukturelle problemer, der er årsagerne til fattigdom og statens økonomiske problemer. Kommunerne skal nok klare ærterne uden tv-hold.
Claus Hjorts kolde hjerne
Christian Juhl, MF, EL
Claus Hjort Frederiksen (V) gentog sit efterhånden slidte mantra i Deadline mandag aften igen og igen.Problemet med arbejdsløsheden er, at det ikke kan betale sig for arbejdsløse at tage arbejde.
»Jeg fristes til at foreslå, at unge mennesker slet ingen kontanthjælp skal have,« sagde han sgu.Det er et noget fattigt bud fra den mand, der har været minister og strateg for en borgerlig regering i 10 år.
Hvis journalisten havde spurgt ham, hvor mange det ikke kan betale sig at arbejde for, ville han have været nødt til at svare 14.500 personer.Hvis journalisten havde boret lidt dybere, og spurgt, hvor stor en andel af arbejdsstyrken, de udgør, ville han have væretnødt til at svare 0,5 procent.Det betyder, at det kan betale sig at arbejde for 99,5 procent af danskerne i arbejdsstyrken.Den halve procent får en kontanthjælp, der er højere end mindstelønnen, fordi de og deres børn har store sociale problemer.
Man kunne sagtens gøre det sådan, at det kan betale sig at arbejde for alle ved at skære 30 procent i kontanthjælpen. Det vil flertallet af danskerne ikke. De har nemlig hjertet og den sociale forståelse i behold.
Men det kan kolde hjerner som Claus Hjort Frederiksen ej forstå.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,1. februar 2013,"Jesper Petersen, politisk ordfører, SF"
5405,/debat/2014/03/laeserbreve-9,Læserbreve,," 
	Staten skal forske i cannabis

Annie Hagel, medlem af Hovedstadens regionsråd (EL)

	Sundhedsminister Nick Hækkerup (S) vil ikke gøre det lovligt at bruge cannabis som medicin, fordi der ikke er tilstrækkelig dokumentation for, at det virker. Sundhedsministeren mener, at der skal flere forsøg til, men at det er medicinalindustrien, der må udføre den slags forskning og udvikling. Men hvorfor dog det? Hvorfor kunne det ikke foregå i offentligt regi?

	Enhedslisten i Hovedstadens Regionsråd har forslået, at der igangsættes kliniske forsøg med medicinsk brug af cannabis. Det bør foregå på et eller flere af regionens hospitaler, så det kan blive afprøvet, om den gavnlige effekt – som patienter både i udlandet og her i landet oplever – kan eftervises videnskabeligt. Hvis effekten kan eftervises, er vejen for lovliggørelse banet. Regions- rådet har derfor bedt det til- knyttede sundhedsudvalg undersøge, hvad der skal til for at gøre det muligt at sætte forsøg i gang.

	Til kamp mod heldagsskolen

Astrid Glavind Carlsen, København

	Jeg synes ikke, at regeringen tænkte sig godt nok om, da det blev besluttet at indføre heldagsskolen. Jeg er 12 år, og jeg kan godt lide at gå i skole – men ikke hvis vi får heldagsskole. Sådan tror jeg, mange børn har det.

	Hver tirsdag har jeg fri klokken 15.45, og det syntes jeg er hårdt – man mister koncentrationen sidst på dagen, og hvis man så har lektier for, skal man gå direkte hjem og lave mere skolearbejde. De fleste børn, jeg kender, har en hobby, de dyrker i fritiden, men når vi skal have heldagsskole, kan vi ikke selv bestemme, hvilken hobby det skal være. Der kommer jo idræt i skolen, men det er ikke det samme. Vi får heller ikke tid til at være sammen med vores venner, når der skal være heldagsskole. Det kan godt være, at børnene i Kina går i skole til klokken 17 hver dag, men tror I, at de har det godt? Tror I ikke, at de får stress, og er de virkelig så meget klogere end os?

	Der er i forvejen ikke nok plads i skolegården til, at alle børn kan være udenfor i frikvartererne, så med heldagsskolen ender vi med at være indenfor hele dagen. Derfor siger jeg på rigtig mange børns vegne, at det er forkert, at vi skal have heldagsskole.

	Patentdomstol bliver en succes

Frank Jæger Nielsen, Sønderborg

	Den 25. maj afholdes der folkeafstemning for at afgøre, om Danmark skal gå med i aftalen om en fælles europæisk patentdomstol. Det er en vigtig afstemning, for hvis Danmark kommer med i det fælles patent, vil det blive lettere for vores hurtigt tænkende, innovative virksomheder at søge patenter i hele Europa på én gang.

	De små virksomheder, der i dag drives på bankernes nåde, har ikke råd til fordyrende ansøgninger og til at forfølge eventuelle patentrøvere i forskellige lande.

	Det er derfor godt, at man på forhånd har sagt, at der kommer en lokal afdeling af domstolen i Danmark. Sagerne vil blive ført på dansk, og hvis en sag kræver retsforfølgelse i andre lande, stilles danske tolke til rådighed. Det er et stort skridt i den rigtige retning for et lille land, der dog er nummer to i Europa inden for innovation.

	Der er danske arbejdspladser i at udvikle nye ideer. Derfor er det min påstand, at virksom- hederne i Danmark har brug for at kunne beskytte deres egne pat-enter til et økonomisk ansvarligt prisniveau, der ikke belaster driften mere end højst nødvendigt. Jeg stemmer derfor ja til den fælles europæiske patentdomstol.

	Økonomiske mål er enøjede

Claus Cornelius Hansen, Hørsholm

	Dagbladet Politiken bringer den 18. marts en kronik af tidligere overvismand Christen Sørensen, som i indledningen skriver: »Produktivitetsmaksimering bør aldrig blive et overordnet mål. De overordnede økonomiske mål bør være at maksimere folks levevilkår og en rimelig fordeling heraf«. Man måtte mene, at ingen ansvarlig økonom eller politiker kunne mene noget andet – jeg fornemmer dog, at det ikke er tilfældet.

	Giftig laks på gaflen

Ingelise Vinther Andersen, Silkeborg

	De norske opdrætslaks fra de dybe norske fjorde er så giftige, at det skriger på øjeblikkelig reaktion.

	Giften kommer dels fra medicin, som drysses ud i havet, fordi de alt for mange fisk i lakse- brugene bliver syge. Giften kommer desuden fra fiskefoderet, som er tilsat dioxin – hvilket kan have alvorlige konsekvenser: Det drejer sig om stoffer, som er regelsat, når det gælder frugt, grøntsager og kød – men ikke fisk.

	Danske politikere skal beskytte os mod giftstofferne, der blandt andet er kræftfremkald-ende og skader hjernen.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,20. marts 2014,"	Enhedslisten i Hovedstadens Regionsråd har forslået, at der igangsættes kliniske forsøg med medicinsk brug af cannabis. Det bør foregå på et eller flere af regionens hospitaler, så det kan blive afprøvet, om den gavnlige effekt – som patienter både i udlandet og her i landet oplever – kan eftervises videnskabeligt. Hvis effekten kan eftervises, er vejen for lovliggørelse banet. Regions- rådet har derfor bedt det til- knyttede sundhedsudvalg undersøge, hvad der skal til for at gøre det muligt at sætte forsøg i gang."
6539,/debat/2013/10/laeserbreve-23,Læserbreve,," 
	Landbrug slår eksportrekord

Niels Vestergaard Salling, formand for LandboNord

	Holger Øster Mortensen har åbenbart et lidt anstrengt forhold til landbruget. I et læserbrev den 27. september skriver han, at landbruget er en økonomisk ruin, at gældssætningen er enorm og at de urentable landbrug er skyld i banklukninger.

	Men bare de sidste par år har landbruget med 148 milliarder kroner slået eksportrekord, og rekorden ser ud til at blive slået igen i år. Så det er ikke korrekt, når Holger Øster Mortensen skriver, at landbruget er en økonomisk ruin.

	Tværtimod bidrager landbruget til samfundskagen. Antallet af tvangsaktioner er lavt, og landbrugets gæld udgør kun 4 procent af bankernes samlede udlån.

	Det er i øvrigt dyrlægerne og staten, der bestemmer, hvilke typer antibiotika og planteværnsmidler, vi må bruge. Og da Danmark har en af verdens allerskrappeste godkendelsesprocedurer, må vi jo stole på, at det, vi bruger, er acceptabelt. Bare rolig – der bliver holdt øje, noteret, kontrolleret, testet og så videre.

	V kæmper mod social dumping

Hans Andersen, beskæftigelsesordfører (V)

	Det er helt forkert, når den nye forbundsformand i 3F, Per Christensen, den 18. september anklager Venstre for at ignorere social dumping. Vi mener nu som tidligere, at der skal slås hårdt ned på det mindretal, der udnytter systemet og snyder på arbejdsmarkedet.

	Social dumping er konkurrenceforvridende, ødelæggende for arbejdsmarkedet og et problem for de enkelte ansatte. Derfor skal det bekæmpes.

	Vi gennemførte allerede i december 2003 Østaftalen om adgangen til det danske arbejdsmarked for arbejdstagere fra nye EU-lande.

	Desuden var vi med til at indføre et register, hvori udenlandske virksomheder skal registrere sig, hvis de udfører midlertidigt arbejde i Danmark.

	Venstre vil også fremadrettet kæmpe mod social dumping, hvor vi ser på mulighederne for administrative bøder, fortsat myndighedskontrol, øget politiindsats og flere midler til skattemyndighederne.

	Forældre er ikke handymen

Dorthe Boe Danbjørg, næstformand for Forældrenes Landsforening

	Forældre skal involvere sig i deres børns hverdag i vuggestue og børnehave. Det mener både regeringen og KL. Og det mener jeg også.

	Vi skal samarbejde og involvere os. Men skal vi anlægge udearealer, male stakit og gøre hovedrent? Nej, vel?

	En ny undersøgelse udarbejdet for FOLA og FOA viser, at 60 procent af forældrene hjælper til med at vedligeholde den udvendige del af daginstitutionerne, mens 38 procent hjælper med den indvendige vedligeholdelse.

	Undersøgelsen viser desuden, at forældrene erstatter det pædagogiske personale. 16 procent af forældre med børn i børnehave bliver bedt om at vikariere, når der eksempelvis er pædagogiske dage. Og det er 16 procent for meget.

	Vi vil gerne involvere os. Men vi skal ikke udføre den lokale håndværkers arbejde eller erstatte institutionens pædagogiske personale.

	Psykiatrienskal styrkes

Martin Locht Pedersen, Sygeplejestuderendes Landssammenslutning

	I Folketingets åbningstale understregede statsministeren, at Danmark skal hjælpe de psykisk syge, der er nogle af de mest sårbare mennesker i vores samfund.

	Statsministeren sagde, at udviklingen er gået i den forkerte retning på trods af gode intentioner.

	Men man må undre sig over, at regeringen ikke tager fat om problemets kerne: Der er ikke nok kvalificeret arbejdskraft omkring patienterne.

	Det har i mange år været et problem, at de psykisk syge ikke er blevet prioriteret og derfor ikke har haft lighed i sundhed på niveau med en patient med en brækket hånd.

	Specialuddannede psykiatriske sygeplejersker kan sikre, at indsatsen over for psykisk syge styrkes, og at det øvrige sundhedspersonale kan trække på kompetent rådgivning i deres daglige arbejde.

	Mere tysk debatkultur

Vivian N.T. Brodthagen, Strib

	Tak for Georg Metz’ Intermetzo den 28. september om den politiske samtalekultur i tysk tv og afviklingen af samme i dansk tv.

	Frenetisk afbrydelsesmani og selvfremstilling er ødelæggende for enhver seriøs, politisk debat og hermed for tv’ets public service-funktioner.

	I ARD og ZDF’s nyhedsudsendelser og politiske debatprogrammer står sagen og argumentationen i centrum. Der lyttes og svares respektfuldt på medkombattanternes lange indlæg.

	Tyskland har ikke kun udviklet sig til Europas stærkeste økonomi, men også til mønsterbilledet på voksen, dannet politisk kultur i EU.

	Politikere prioriterer byer

Carsten Abild, formand for Landsbyerne i Danmark

	Planloven skal ændres, så der igen kan skabes arbejdspladser, beboelse, vækst og udvikling i vore landsbyer og landdistrikter. I dag er kun landbrug, skovbrug og fiskeri tilladt.

	Politikerne siger, at de ønsker udvikling af landområderne i Danmark, men ikke desto mindre er det i byerne, al udvikling sker.

	Denne centralisering undrer i EU, hvor Danmark er det eneste EU-land, der har en aktiv lovgivning for at få folk til at bo i byer.

	Stop den illegale indvandring

Thure Barsøe-Carnfeldt, Dronninglund

	Det fremgår af Politiforbundets fagblad, at man dagligt tillader mellem 10 og 70 illegale indvandrere at komme ind i Danmark.

	Politiet er blevet bedt om at vende det blinde øje til, da man ikke har ressourcerne til det juridiske efterspil.

	Et lignende scenarie udspiller sig dagligt ved den dansk-tyske grænse. Men af en eller anden grund ønsker regeringen ikke at forhindre de illegale indvandrere i at komme ind, selv om de på lang sigt koster det danske samfund store summer og giver mange problemer.

	Det er på tide, at vi strammer kravene til grænsebevogtningen.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,3. oktober 2013,	Psykiatrienskal styrkes
