,links,titles,names,text,comments_no,date,paragraffer
1100,/debat/2015/12/laeserbreve-5,Læserbreve,Informations Debatredaktion," Ydmygende proces for statsborgerskab
Gudrun Knape, Lyngby
Jeg har oplevet præcis det samme, som Catherine Poher beskriver i sit debatindlæg »Du kan vel høre, at jeg både taler og forstår dansk« (den 7. december).
Det er næsten tre år siden, at jeg har ansøgt om dansk statsborgerskab, og jeg har bestået alle prøver med højeste karakter – men jeg har stadig ikke fået dansk statsborgerskab.
Jeg har boet og arbejdet i landet i 45 år, jeg er velintegreret og taler og skriver perfekt dansk. Jeg har ikke modtaget ydelser fra den danske stat, og jeg har betalt skat.
Men sagen har nået nye højder: Jeg har nu modtaget et brev fra Integrationsministeriet, hvori der står, at jeg skal love troskab og loyalitet over for Danmark, erklære at ville overholde dansk lovgivning og respektere grundlæggende danske værdier. Jeg vil nærmest kalde det en uforskammethed, hvordan den danske stat behandler sine nye borgere.
Ligesom Cathrine Poher har også jeg fortrudt at have skrevet ansøgningen.
Bagstræberisk modstand mod reinkarnation
Tove Kristine Nielsen, Hundested
Det var virkelig med forbløffelse, at jeg hørte, at sognepræst Annette Berg er sat fra sit arbejde, fordi hun tror på reinkarnation (Kristeligt Dagblad den 20. november). Jeg kan virkelig ikke fatte, at det er muligt her i 2015.
Jeg er selv stadig medlem af folkekirken, fordi jeg er kristen. Store dele af verdens befolkning tror i dag på reinkarnation, og det gjorde de vist også på Jesu tid – og det var sandsynligvis også, hvad Jesus prædikede. 300 år senere, da hans lære var udbredt til kirker verden over, blev der holdt et fælles kirkemøde i Nikæa i året 325, hvor det blev vedtaget, at man ville bandlyse reinkarnationstanken for at give kirken magt: Hvis man tror på, at man er en evig sjæl, der har forbindelse til Gud, så behøver man jo strengt taget ikke kirken.
Måske har kirken stadig en angst for, at den kan blive overflødig eller miste magt, hvis folk tror på reinkarnation? Og den angst er vel så årsagen til, at det i dag er muligt at fyre en præst, der er virkelig afholdt og lever for at forkynde Guds ord, fordi hun har udtalt, at hun tror på reinkarnation? Velkommen til nutiden. I dag kan intet holdes skjult – heller ikke af kirken.
Vi går rundt og synes, at nogle af de største årsager til ufred i verden er muslimernes blinde tro på deres bibel. Hvad med vores hellige bog? Hvordan opstod den? Og hvad er tro for en størrelse? Tro er ikke viden, og man kan ikke tvinge sig til at tro – så er man en hykler. Tro er noget, der kommer indefra, noget som er. Så at kræve af nogen, at de ikke må tro på reinkarnation, er en umulighed. Den slags er forsøgt i totalitære samfund, og mange har siddet i fængsel eller er blevet henrettet, fordi de har troet på noget, som magten ikke ønskede. Så vidt jeg har hørt og læst, har Annette Berg ikke i embeds medfør søgt at pådutte andre sin tro på reinkarnation. Tak til I præster, der tør være ærlige!
Kaotisk udlicitering
Finn Andersen, Hårby
Intet lokalkendskab, et velordnet arbejdsmarked i opløsning og dårligere service til borgerne. Det er resultatet af ambulanceudbuddet i Region Syddanmark. Det kan godt være, at politikerne i Region Syddanmark kan prale af, at de har brudt Falcks monopol på ambulancekørsel. Men prisen ved at vælge det lille hollandske ambulanceselskab BIOS har været stor.
I de første tre måneder er beredskabet kun opretholdt med nød og næppe. Nu falder regningen til BIOS for de mange manglende beredskaber, og fra årsskiftet har regionen varslet bod, når BIOS ikke stiller med de beredskaber, de er forpligtet til ifølge kontrakten. Så oven i millionudgifter til overarbejde skal BIOS altså både betale for den vare, de har lovet, men ikke leveret, og oven i det betale en klækkelig bod til regionen for misligholdelse af kontrakten. Det ser ud til, at BIOS har forregnet sig.
Nytår uden brag
Annette Wium, Risskov
Kære medmennesker i Danmark.
Jeg er 74 år, og jeg har et sidste stort ønske i mit liv: Vil I ikke nok være med til at fejre vores første danske nytårsaften i stilhed – altså uden fyrværkeri? Det kan de i Østrig. Den korte fornøjelse, som nogle – vel især unge – får, er så uendeligt lille i forhold til de lidelser, som denne enaftenskrig påfører de tusindvis af fortvivlede dyr, gamle mennesker, skadede soldater, flygtninge med PTSD med videre. Og tænk, hvad vi kunne spare.
Skal vi ikke med dette afkald både hylde klimasuccesen i Paris og for en gangs skyld vise, at vi danskere ikke behøver et forbud for at tage hensyn til andre og til miljøet? Og tænk at tænde for radioen næste morgen uden at frygte for at høre, hvor mange døde børn, ødelagte hænder og øjenskader nytårsaften så krævede i år?
Tak til dem, der vil være med, så vi alle kan få en god nytårsaften!




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,19. december 2015,"Annette Wium, Risskov"
8824,/debat/2012/10/store-dagpengebluff,Det store dagpengebluff,Michael Leif Larsen," Det er i politik som i poker: Hvis man skal bluffe, skal det se ud af noget. Derfor var alle regeringens tunge drenge og piger i fuldt sving fra, da regeringen onsdag bekendtgjorde, at den i samarbejde med offentlige og private arbejdsgivere havde konstrueret en »hel og dækkende løsning« for de arbejdsløse, som risikerer at ryge ud af dagpengesystemet på grund af dagpengereformen.
Den såkaldte løsning består i al væsentlighed af en hensigtserklæring fra arbejdsgiverne om, at de vil se velvilligt på ansøgninger fra dagpengemodtagere, som er på vej ud af dagpengesystemet. Arbejdsgiverne har altså ikke forpligtet sig til at ansætte èn eneste dagpengemodtager, som er på vej ud. Carl Holst er næstformand for Danske Regioner og repræsenterede de offentlige arbejdsgivere ved forhandlingerne. Han sagde onsdag eftermiddag på TV 2 News:
»Vi laver nu en forskelsbehandling mellem ledige nyuddannede og ledige, som er på vej ud af dagpengesystemet.Så giver vi en første ansøgningsrunde til dem, og hvis de er kvalificerede, så får de jobbet, og hvis de ikke er kvalificerede, så får de ikke et job. Jeg er meget, meget tilfreds med, at man har lavet en aftale, men jeg er utilfreds med, at man glemmer, at det ikke er 12.500 nye jobs, at det ikke er en juridisk bindende aftale, og at den er midlertidig. Det er vigtigt at holde fast i, for ellers bliver folk skuffede.«
Beskæftigelsesminister Mette Frederiksen var tilsyneladende helt på det rene med betingelserne, og sagde: »Der gives ikke garantier på det danske arbejdsmarked.« Arbejdsmarkedsekspert Mikkel Mailand er helt enig i. Han sagde torsdag til Politiken: »Der er ingen garanti for, at der bliver oprettet 12.500 akutstillinger. Beslutningen ligger stadig hos arbejdsgiverne. De er ikke tvunget til at tage nogen.«
Arbejdsgiverne er vinderne
Carl Holst lagde ikke skjul på, hvad der var den egentlige årsag til, at arbejdsgiverne indgik aftalen: »Nu giver vi en chance, fordi vores omsorgsgen, det omfatter folk, som er på vej ud af dagpengesystemet, og på den måde så glæder det mig, at vi med den her aftale får understreget, at dagpengereformen faktisk står ved magt, og ikke bliver ændret i forbindelse med f.eks. en finanslovsaftale.« Dansk Arbejdsgiverforenings direktør Jørgen Neergaard Larsen lagde heller ikke skjul på, hvorfor de private arbejdsgivere var gået med til at garantere ingenting: »Vi får det ud af det, at vi får afsluttet diskussionen om dagpengereformen,« sagde han til TV 2 News.
Det er således oplagt, hvad det meget omtalte håndslag, som beseglede onsdagens studehandlen, indebærer. Arbejdsgiverne forpligter sig til – ja, til hvad egentlig? – og regeringen forpligter sig til at frede dagpengereformen i finanslovsforhandlingerne og formentlig i al fremtid.
Fremragende bluf
Det er efterhånden også oplagt, at det ikke alene er Margrethe Vestager, som synes at dagpengereformen er en rigtig god idé. Når den samlede regeringstop i den grad lægger sig i selen for at fremstille en lappeløsning til beskedne 115 millioner kroner som den endegyldige løsning på alle dagpengeproblemer, så man konstatere, at den selvsamme dagpengereform, som statsministeren i maj 2010 kaldte »nærmest udansk«, nu støttes helhjertet af Socialdemokratiets top. Og af SF´s nye ledelse.
Det ændrer ikke ved, at reformen er et taktisk mesterstykke. Hele diskussionen har været koncentreret om de mennesker, som står til umiddelbart at ryge ud af dagpengesystemet. Og dem har vi jo gjort noget for nu, ikke sandt? Så vær nu så venlige at holde kæft, ikke sandt, så vi kan komme videre! Det er utvivlsomt den besked, eventuelle kritikere i baglandet og i fagbevægelsen vil få, hvis nogen vover at anfægte blufnummeret. Og de fleste vil sikkert tie. Dermed kommer onsdagens dagpengeaftale til at fungere som den glasur, der får den største forringelse af de arbejdsløses vilkår i nyere tid og en dramatisk udhuling af den danske flexicurity model til at glide ned hos de tvivlende.
Usikker gambling
Hvis dagpengebluffet skal lykkes, kræver det to ting. For det første skal arbejdsgiverne rent faktisk opfylde deres del af aftalen, og ansætte noget der ligner 12.500 af de dagpengemodtagere, som er på vippen. Om det vil ske, kan man kun gisne om. Arbejdsgiverne har reelt ikke forpligtet sig til noget som helst.
Og i hvor høj grad den enkelte virksomhed har lyst og overskud til at skele til arbejdsløshedsperiode i stedet for kvalifikationer hos den enkelte ansøger er det, som man kalder for et rigtigt godt spørgsmål. Men regeringen skal ikke regne med, at de private arbejdsgiverorganisationer står på nakken af deres medlemmer for at få dem til at ansætte bestemte ansøgere. Jørgen Neergaard Larsen sagde torsdag til avisen.dk, at hans medlemmer er fuldstændig frie til at vælge den kandidat de ønsker, og tilføjede: »Der er ingen i den private sektor, der blander sig i, hvem den enkelte virksomhed ansætter.«
For det andet, så skal den danske økonomi komme i sving i et omfang så beskæftigelsen stiger og problemet dermed mere eller mindre løser sig selv. Både finansministeren og økonomiministeren har skønnet, at der kommer gang i økonomien i 2013. Stort set alle fagøkonomer er uenige og med god grund. Økonomisk usikkerhed har fået det private forbrug til at gå i stå og kun en solid vækst i eksporten har holdt beskæftigelsen på et nogenlunde niveau. Men meget tyder nu på, at væksten i Danmarks to største eksportmarkeder, det svenske og det tyske, er bremset op. Hvis det viser sig at være rigtigt, vil det få negative konsekvenser for beskæftigelsen.
Hvis ikke der kommer gang i det private forbrug eller hvis økonomien på vores eksportmarkeder bremser op, vil arbejdsløsheden stige og endnu flere vil på grund af dagpengereformen stå foran en social deroute. Så vil det vise sig om glasuren rent faktisk fik den bitre dagpengereform til at glide ned hos bagland og tvivlere. Det er langt fra sikkert, men sådan er spillet jo. I både politik og poker er der stor risiko for at blive afsløret og tabe potten, når man bluffer.
Michael Leif Larsen er cand.scient.pol.
",63.0,29. oktober 2012,"Carl Holst lagde ikke skjul på, hvad der var den egentlige årsag til, at arbejdsgiverne indgik aftalen: »Nu giver vi en chance, fordi vores omsorgsgen, det omfatter folk, som er på vej ud af dagpengesystemet, og på den måde så glæder det mig, at vi med den her aftale får understreget, at dagpengereformen faktisk står ved magt, og ikke bliver ændret i forbindelse med f.eks. en finanslovsaftale.« Dansk Arbejdsgiverforenings direktør Jørgen Neergaard Larsen lagde heller ikke skjul på, hvorfor de private arbejdsgivere var gået med til at garantere ingenting: »Vi får det ud af det, at vi får afsluttet diskussionen om dagpengereformen,« sagde han til TV 2 News."
12393,/debat/2011/04/traek-pinen-gaddafi-maa-vaek,Træk ikke pinen ud: Gaddafi må væk nu,Uri Avnery," Napoleon sagde engang: »Det er langt at foretrække at kæmpe imod en koalition end at kæmpe som del af én.«
Koalitioner betyder problemer. At gennemføre en vellykket militæroperation uden én samlet kommando og ét klart, aftalt mål er altid vanskeligt. Begge dele er sjældne i koalitioner. En koalition er sammensat af lande, som har egne nationale interesser og indenrigspolitisk pres. At nå til enighed om alle detaljer kræver tid. Dette vil enhver resolut fjende forstå at udnytte til egen fordel.
Dette er nu den for udfordring, som den NATO-ledede koalition står overfor i sin krig mod Muammar Gaddafi. Det er blevet åbenlyst, alene militær magtanvendelse kan skaffe libyerne af med deres ’excentriske’ tyran. 
Gal, men ikke skør
For nu at genbruge et hebraisk bonmot: Det kan godt være, at Gaddafi er gal, men han er ikke skør. Han vil øjne hver en sprække i koalitionen og søge at udnytte dem. Og han vil spille på det forhold, at mange en del af den venstreorienterede opinion rutinemæssigt fordømmer alt, hvad USA og/eller NATO gør, uanset hvad det er.
Nogle fordømmer ’den libyske intervention’, fordi det ikke tegner til lignende interventioner imod Bahrain eller Yemen. Men det svarer til at kræve, at en morder slipper for straf, fordi to andre mordere kan vandre frit rundt. Nok giver to minusser giver et plus, men to mord giver ikke et ikke-mord.
Hvorfor så lige præcis falde over Gaddafi? Tja, nu er det jo ham, der har provokeret verden og stillet sig i vejen for arabernes demokratiske vækkelse. Der er så afgjort behov for et opgør med mange andre tyrannier, men dette bør ikke på nogen måde tjene som et argument mod at løse den nuværende krise. Vi kan ikke vente på en perfekt verden, det vil for lang tid. I mellemtiden vi i det mindste gøre verden en smule mindre ufuldkommen. 
For hver dag der går, hvor Gaddafi og hans banditregime kan holde stand, vokser koalitionens kvide. Det aftalte mål om ’at beskytte Libyens civilbefolkning‘ tager sig stadig mere tyndslidt ud – og var da også en høflig løgn fra starten. Det virkelige mål må nødvendigvis være at fjerne den morderiske enehersker, hvis blotte eksistens ved magten, repræsenterer en vedvarende dødstrussel imod hans folk. Blot var dette mål ikke præciseret i koalitionens mandat. 
Det står nu klart, at ’oprørerne’ ikke har nogen reel militær magtkapacitet. De er ikke en samlet politisk bevægelse, og de har ingen fælles politisk – endsige militær – kommando. Alene vil derfor vil de ikke være i stand til erobre Tripoli, uanset om koalitionen leverer dem våben eller ej. Der er simpelt hen ingen umiddelbar udsigt til, oppositionens sammenskrabede styrker kan blive til en regulær, organiseret og effektiv hær.
Nu kan den omstændighed, at der ikke findes nogen egentlig oprørshær for så vidt udmærket være et positivt fænomen. Det viser nemlig, at der ikke lurer en eller anden skjult og uhyggelig kraft i kulissen, der kun venter på at erstatte Gaddafi med et lige så undertrykkende regime. Det viser, at vi vitterlig har at gøre med et demokratisk græsrodsoprør.
Men for koalitionen skaber dette en hovedpine. Hvad nu? Kan vi efterlade en såret og derfor så dobbelt så farlig Gaddafi i sin hule, klar til at angribe oprørerne i samme øjeblik vi slækker presset på ham? Eller er vi nødt til selv at gøre arbejdet og gå ind og fjerne ham? Og hvis ja, hvor meget længere kan vi så vente?
Et af de mest hykleriske – for ikke at sige rent ud latterlige – forslag er at ’forhandle’ med ham. Forhandle med en irrationel tyran? Om hvad dog? Om at udskyde massakreringen af oprørerne i seks måneder? Om at oprette en delt stat, der er halvt demokratisk, halvt brutalt diktatur?
Selvfølgelig skal der være forhandlinger – men uden og efter Gaddafi. Libyens forskellige dele, ’stammer’ og politiske kræfter må forhandle om deres lands fremtid, helst under FN’s auspicier. 
Ligaen er uduelig
Et andet argument lyder, at vi bør overlade det hele til araberne. Trods alt var det Den Arabiske Liga, der opfordrede til at indføre flyveforbudszone.
Ak, det er en trist vits. 
Den Arabiske Liga (som rettelig hedder ’Ligaen af Arabiske Stater) har lige præcis alle de svagheder – og nogle af de stærke sider – som kendetegner en koalition. Grundlagt på britisk opmuntring i slutningen af Anden Verdenskrig er den en løs – meget, meget løs – sammenslutning af stater med vidt forskellige interesser.
På en vis måde repræsenterer den nok Den Arabiske Verden som den er – eller rettere var indtil i går. En verden, hvor to (eller måske tre) modstridende tendenser er i spil.
På den ene side er der de arabiske massers evige længsel efter arabisk enhed. Denne er reel og dyb og næret af minderne om fortidens arabiske glans. Den finder sin mest konkrete aktuelle udtryk i solidariteten med det palæstinensiske folk. 
På den anden side er der de enkelte medlemslandes kyniske kalkuler. Fra første færd har Ligaen afspejlet en labyrintisk verden af gensidigt antagonistiske og konkurrerende regimer. Kairo har altid kappedes med Bagdad om for at påtage sig det arabiske lederskab, mens gamle Damaskus har konkurreret med dem begge. Hashemitterne – det tidligere dominerende dynasti – hader stauderne, som fordrev dem i Mekka. Føj hertil de utallige ideologiske, sociale og religiøse spændinger, og billedet bliver endnu mere broget.
Arabisk katastrofe
Ligaens første større aktion var at gribe ind i den israelsk-palæstinensiske krig i 1948. Det endte med en arabisk katastrofe, især fordi Egyptens og Jordans hære forsøgte at komme hinanden i forkøbet. Dette blev israelernes regning. Siden da har næsten alle arabiske regimer spændt den palæstinensiske sag for sine egne interesser med det resultat, at det palæstinensiske folk er blevet brik i kyniske spil.
Den nuværende arabiske demokrativækkelse er ikke drevet frem af Ligaen – den retter sig tværtimod alt, hvad Ligaen står for. I Bahrain støtter saudierne de samme slags kræfter, som oprørerne kæmper imod i Tripoli. Som en faktor i den libyske krise er det klogest at ignorere Ligaen. 
Der er findes for så vidt også et tredje niveau af inter-arabiske relationer – det religiøse. Islam har et stærkt tag i de arabiske masser næsten overalt, men som enhver anden stor religion har Islam mange ansigter. Den betyder vidt forskellige ting for wahhabierne i Riyadh, for Taleban i Kandahar, for al-Qaeda i Yemen, for Hizbollah-krigerne i Libanon, for royalisterne i Marokko og for den jævne mand ved Nilens bredder. Alligevel findes der en vag følelse af fællesskab.
Enhver muslimsk araber føler, at han eller hun tilhører tre forskellige, men overlappende identiteter med dårligt definerede indbyrdes grænser – wotan, som er nationen eller folkefællesskabet (f.eks. Egypten eller Palæstina), kaum, som er den panarabiske identitet, og ummaen, som er det almuslimske trosfællesskab. Jeg tvivler på, om der kan findes bare to forskere, som kan blive definitivt enige om de præcise afgræsninger mellem disse tre identiteter. 
Væbnet intervention imod den truende katastrofe i Libyen var det rigtige – og eneste humane og anstændige – at gøre. Sagt med behørig – og oprigtig – respekt for alle dem, der kritiserer denne position.
På hebraisk siger vi: Den, der begynder på at gøre en god gerning, må også føre den til ende. Gaddafi skal fjernes, og det libyske folk skal have en rimelig chance for at tage sin skæbne i egne hænder. Så også det syriske folk, yemenitterne, bahrainerne og alle de andre kan gøre det samme.
Jeg har ikke nogen klare forestillinger om, hvor dette vil føre de arabiske folkeslag hen i hver af deres egne lande. Jeg kan kun ønske dem alt godt – og håbe på det bedste.
Herunder håbe på, at Napoleons ord ikke igen bliver til sandhed. 
Uri Avnery er israelsk fredsforkæmper
© Gush Shalom og Information. Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",16.0,8. april 2011, Napoleon sagde engang: »Det er langt at foretrække at kæmpe imod en koalition end at kæmpe som del af én.«
8609,/debat/2012/11/laeserbreve-4,Læserbreve,Informations Webredaktion," En pervers løgn
Niels Engelsted, København
I hele den vestlige verden må befolkningerne gå ned i løn og pension, arbejde længere eller døje med arbejdsløshed med reduceret understøttelse, og skoler, hospitaler og plejehjem må acceptere nedskæringer. Men mens befolkningen betaler prisen, kan man i Information 23. november læse, at der er over 23.000 milliarder dollar gemt i skattely verden over. Befolkningerne må holde for, fordi vi er i en økonomisk krise, og alle må bære byrder, lyder det.
Alt det er en pervers løgn og blodig hån, så længe disse gigantiske bjerge af sorte penge i skattely findes, accepteres og forties.
Inden Corydon, Vestager eller Hjort Frederiksen næste gang åbner munden om den økonomiske nødvendighed, bør de udtale deres fordømmelse af disse forhold højt og længe. Ellers burde journalisterne afbryde dem og vi andre bare vende ryggen til i foragt.
Regeringen på rette spor
Simon Emil Ammitzbøll, politisk ordfører, LA
Det er positivt, at regeringen har valgt at løbe fra sit løfte om at forbyde købesex, efter Straffelovsrådet i en ny betænkning har vurderet, at et forbud vil have negative konsekvenser for de prostituerede.
Jeg håber dog, at regeringen står fast på beslutningen og ikke lader tvivlen komme den til gode, efter den svenske ekspert på området Kajsa Wahlberg i Politiken har været ude og afvise den danske regerings argumenter for at droppe forbuddet. I Norge, hvor det er forbudt at købe seksuelle ydelser, har der nemlig været en række negative konsekvenser på grund af det forbud mod købesex, der blev indført i 2009.
Tidligere i år var jeg på studietur med Folketinget Ligestillingsudvalg i Norge, hvor vi besøgte organisationen Pro-Sentret, som er et hjælpetilbud til prostituerede oprettet i 1983 af Oslo Kommune. Organisationen kunne berette, at man på trods af forbuddet har oplevet en stigning i gadeprostitution og den mere skjulte prostitution.
Tilhængere af forbud mod købesex som den svenske ekspert, der også er national rapportør om menneskehandel ved Rikspolisen i Stockholm, bruger ofte menneskehandel som argument mod at legalisere prostitution, men faktum er blot, at prostituerede udgør en meget lille andel af menneskehandlen.
Der foregår langt større handel med mennesker, der tvinges til at være hushjælp, ligesom børn i stor stil handles til at tigge og stjæle.
Hvad må vi ikke vide, Storm?
Finn Rudaizky, medlem af Region Hovedstadens psykiatriudvalg, DF
Afsløringen af, at psykiatriske patienter på centret i Glostrup og andre afdelinger i hovedstaden, i flere år, har fået overdoser af stærk antipsykotisk medicin, fik formanden for Region Hovedstaden, Vibeke Storm Rasmussen (S), til at kræve en ’kulegravning af psykiatriledelsen’. Et privat konsulentfirma blev sat på opgaven. Af de signaler, som blev sendt ud, måtte offentligheden gå ud fra, at der selvfølgelig var tale om en uvildig undersøgelse.
Inden undersøgelsen var startet op, blev resultatet faktisk offentliggjort. Såvel Vibeke Storm Rasmussen som psykiatriudvalgets formand, Arly Eskildsen (SF), mente, at løsningen på patienternes problemer var at ansætte endnu en direktør. Hvordan forholdene for patienterne i psykiatrien forbedres, fortælles der intet om.
Konsulentfirmaet får kun lov til at tale med ansatte personer, som Vibeke Storm Rasmussen og hendes ansvarlige direktør har udpeget. For at gøre undersøgelsen mere ’troværdig’, vil man også interviewe politikere i Region Hovedstadens psykiatriudvalg. Ikke alle politikerne, men udelukkende dem, der står bag i Vibeke Storms budgetflertal.
Dermed undgås at få politikere med megen kritisk holdning til overdoseringen til at indgå i ’undersøgelsen’. I denne måned skal Region Hovedstadens psykiatriudvalg drøfte ’kulegravningsrapporten’. Det er rent fup at kalde det kulegravning.
Dansk Folkeparti vil arbejde for, at en undersøgelse, hvor man undersøger sig selv, ikke kommer til at danne grundlag for beslutninger, som vedrører patienter, der er blevet misrøgtet i Region Hovedstadens regi.
Ghettoer er det reelle problem
Robert Kroll, København
Det reelle problem i debatten om folkeskolen er, at vi har fået ’etniske’ kvarterer. Det deraf følgende ’integrationsproblem’ hverken kan eller skal de lokalefolkeskoler løse.
Hvis beboersammensætningen var mere blandet, ville mange af folkeskolens problemer, som f.eks., at etniske danskere forlader skolen til fordel pfor privatskoler, forsvinde. Sagen er jo, at man navnlig i et fremmed land klumper sig sammen med dem, man ligner. Sådan er det også med f.eks. skandinaver og europæere i kulturelt anderledes lande ude i verden.
Vi har desuden at gøre med nogle almenmenneskelige mekanikker, og tvang duer ikke til at løse sådanne problemer.
New Deal er ikke vejen frem
Esben Bøgh, Aarhus
I Information 20. november kræver den den østrigske økonom Stephan Schulmeister, at Europa får en New Deal, som den man så i 1930’erne.
Ja, lad historien gå baglæns og indfør 1930’ernes New Deal, som selv var et historisk produkt, frembragt til at løse bestemte modsigelser inden for kapitalismen på netop dette tidspunkt.
Opgøret med neoliberalismen bør ikke kigge tilbage på en eller anden romantiseret forestilling om ’realkapitalisme’, men derimod fremad mod en demokratisk og decentralt planlagt økonomi.
Men det kræver selvfølgelig et opgør med kapitalismen som sådan, hvilket er helt udenfor den herskende ideologiske tænknings rammer.
Tak for kampen
Bodil Cermak E. Nielsen, Taastrup
Mange tak til Jens Hørby Jørgensen, Andreas Markert, Thomas Meinert Larsen og Sofie Bjerregård for jeres gode kronik ’Klimakrisen kræver ny frontal kurs’ 20. november. Ligeså stor tak til Informations journalister for at holde gang i kampen for et bedre klima.
Som artiklen melder, skal der et folkeligt pres på politikerne og de fossile selskaber til, hvis nutidens børnehavebørn skal undgå at leve i et saunaklima i 2050.
Vi kan alle melde os ind i Greenpeace og sammen med andre miljøorganisationer demonstrere af og til, som vi gjorde det i sin tid imod atomkraft og atomvåben. Og ja; det haster.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,26. november 2012,"Inden undersøgelsen var startet op, blev resultatet faktisk offentliggjort. Såvel Vibeke Storm Rasmussen som psykiatriudvalgets formand, Arly Eskildsen (SF), mente, at løsningen på patienternes problemer var at ansætte endnu en direktør. Hvordan forholdene for patienterne i psykiatrien forbedres, fortælles der intet om."
6779,/debat/2013/08/laeserbreve-0,Læserbreve,," 
	Kampfly eller velfærd?

Tobias Clausen, København

	Regeringen vil sammen med et flertal i Folketinget købe nye danske kampfly for 30 milliarder kroner. Det sker efter et år, hvor man med henvisning til den økonomiske nødvendighed har skåret 3,5 milliarder på førtidspensions- og fleksjobområdet og gennemført en SU-reform, der beskærer området med 2,2 milliarder kroner.

	Jeg har svært ved at finde logikken i det. En ting står dog helt klart. Økonomi er ikke en objektiv størrelse. Økonomi er politik, og grundlæggende handler det om prioriteter. Spørgsmålet er, om vi vil have kampfly eller velfærd? Jeg er ikke i tvivl, jeg vælger velfærd.

	Trawlfiskeri er ikke problemet

Hans Frost, Greve

	I to artikler den 20 og 21. august, fulgt op af et læserbrev af Per Clausen (EL) den 23. august, berettes om det bæredygtige fiskeri fra Thorupstrand og dansk fiskeriregulering.

	Fiskeriet fra Thorupstrand er bæredygtigt, men det er forkert at beskylde trawlfiskeriet og den nuværende regulering med individuelle omsættelige kvoter som fartøjskvoteandele (FKA) for at være skyld i problemet.

	Per Clausens ønske om statslig kontrol med kvoterne er allerede imødekommet. Med FKA kan enken efter den afdøde fisker beholde kvoten. Det havde hun ikke kunnet uden. Kystfiskerne har med den nuværende regulering en fortrinsstilling fremfor andre fiskere, da de kan få tildelt en kvote, som er cirka 1,5 procent højere end ikke-kystfiskere. I gennemsnit svarer det til et tilskud på 50.000 kroner per fartøj.

	Alligevel er der ingen målbar forskel på kystfiskere og andre fiskere, når der måles på indikatorer som pris på fisk, kvalitet, fangstrater, indtjening og omkostninger.

	Det fremgår af rapporten Dansk kystfiskeri: Struktur og økonomi af IFRO fra 2013. Man lever på illusionernes overdrev, hvis man tror, at bæredygtigt fiskeri kan fremmes ved at forbyde alt trawlfiskeri og lave FKA-reguleringen om. Der skal andre ting til.

	Her er man godt på vej inden for EU’s fælles fiskeripolitik med forslag om at indføre omsættelige kvoter for hele EU og lave økosystembaseret fiskeriforvaltning.

	Hjælp mandlige sygeplejersker

Martin Locht Pedersen, Aarhus

	Nu er spillet i gang igen på landets sygeplejerskeuddannelser. Vi skal endnu en gang gøre boet op i klasserne efter en ferie.

	Frafaldet blandt mandlige studerende er omkring 50 procent. Derfor er studiet er nødt til at blive gjort attraktivt for mandlige studerende. Ikke kun når man søger, men i særdeleshed mens man studerer.

	Det kan være svært for mænd at finde sig til rette på landets sygeplejerskeuddannelser. Hvis der ikke er et fællesskab, der holder en oppe i perioder, hvor studiet er svært, er det nemmere at falde fra, hvis eneste alternativ er snak om tøj, makeup og nye sko.

	Otte mænd begynder på min årgang efter ferien. Nogle er allerede væk, og statistisk set vil flere falde fra. Den negative statistik skal vendes, og de gode politiske intentioner omsættes til handling.

	Der skal skabes et studiemiljø, der tiltaler mænd, så sygeplejersker ikke bliver et ensartet kvindeerhverv.

	Løftebrud i psykiatrien

Jane Heitmann, psykiatri- og forebyggelsesordfører, V

	Patienter i psykiatrien og deres pårørende må være skuffede efter, at have læst regeringens nye finanslovudspil. Inden valget i 2011 lovede regeringen, at opprioritere psykiatriområdet med hele 2 milliarder kroner, ligesom regeringen lovede danskerne, at psykiatrien skulle sættes på finansloven.

	Ingen af regeringens løfter er blevet indfriet. Regeringen nedsatte for to år siden et psykiatriudvalg, som skal komme med ideer og forslag til, hvordan man kan styrke hele psykiatriområdet. Siden er der ikke sket noget på psykiatriområdet.

	Sundhedsminister Astrid Krag (S) har igen og igen henvist til psykiatriudvalget og ikke ønsket, at forholde sig konkret til psykiatriens udfordringer. Derfor undrer det, at regeringen nu med finansloven lægger op til en opfølgning på psykiatriudspillet, et udspil, som ingen rigtig ved hvad indeholder. Der er elles udfordringer nok at tage fat på.

	Antallet af psykiatriske patienter, som tvangsfikseres i mere end to døgn er steget under den røde regering, ventelisterne på behandling af depression og angst er steget med hele 45 procent på bare tre måneder ifølge artiklen Udgiftsloft bremser psykologhjælp bragt i ugebrevet A4 28. april 2013.

	Samme udvikling ser vi i antallet af mennesker med stress, som også er kraftigt stigende. Dette er blot for at nævne nogle få områder, hvor der er store udfordringer, der ikke bliver behandlet forsvarligt.

	Kom nu ind i kampen, minister, og sæt psykiatrien i centrum, som du lovede.

	Legal hash giver hoste

Finn Rudaizky, København, DF

	Niels Graverholt spørger mig den 29. august, om sundhedsministre Astrid Krags (S) oplysning om, at cannabisrus kan øge ulykkesrisiko i trafikken, skal forstås sådan, at jeg mener, at »legal hash er farligere i trafikken end illegal hash«. Svaret er nej.

	Men jeg mener, at borgmester Frank Jensens (S) legalisering af hash er sundhedsskadelig og at det »vil give et øget forbrug af hash og dermed øge risikoen for hoste, bronkitis, rygerlunger og formentlig også kræft i luftvejen«, ligesom Astrid Krag har udtalt.

	Velfærd er kun for IT-nørder

Holger Lindgreen, Græsted

	Efter nedlæggelsen af 16.000 stillinger i den offentlige sektor hævdes det, at velfærden i Danmark ikke er væsentligt berørt.

	Dette er en sandhed med modifikationer, idet velfærd er blevet selvbetjent og forbeholdt dem, der har en velfungerende PC og en viden, som gør, at det er muligt at bruge den til kontakt med offentlige myndigheder.

	Velfærden er blevet berøvet dem, der i virkeligheden har mest brug for den. De komplekse offentlige IT-funktioner er vanskelige at bruge, selv for mere øvede IT-brugere.

	Det er uacceptabelt, at IT-nørderne i den offentlige sektor og sparekniven har fået lov at gøre kontakten mellem borgere og det offentlige til et uoverstigeligt problem for mange.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,30. august 2013,"	Efter nedlæggelsen af 16.000 stillinger i den offentlige sektor hævdes det, at velfærden i Danmark ikke er væsentligt berørt."
2067,/debat/2015/07/68erne-bare-bourgeoisiets-nyttige-idioter,Var 68’erne bare bourgeoisiets nyttige idioter?,Ejvind Larsen," Sammen med Preben Wilhjelm og nu afdøde Andreas Jørgensen var jeg medindbyder til et stævne fra 31. juli til og med 4. august 1968 på Ryslinge Højskole på Fyn med fri tilmelding for alle og enhver. Seminar, kaldte vi det, men da det også havde programsat både jazz, sommermødebal og afsluttende selvlatterliggørende revy, er den rigtigste betegnelse for arrangementet vel samvær. Røret hele foråret, som allerede blev kaldt '68-oprøret, var i hvert fald mødets emne(r).
Ganske vist var vi indbydere for gamle til at være studenteroprørere mod professorvældet m. m., mens arbejdernes overenskomststridige og stadig flere strejker blev organiseret af dem selv, derfor blev de kaldt vilde. Ikke engang chefideologer var vi – for vi havde sandt at sige ikke speciel forstand på hverken fri porno eller fri hash eller fri LSD, fri homoseksualitet, fri abort, fri sex, fri børnemagt, fri rock, beat og folkemusik, fri dans, gadeteater og happenings, fri Marx, Mao og Marcuse, frie u-lande, vietnamesere og græsrødder, fri natur (under brostenene gror græsset, som det lige havde lydt fra maj-opstanden i Paris), fri for reklamer, forbrugerisme og fri for hovedkvarterer i Peking som i København, Moskva og Washington, fri krop, transcendental meditation, yoga, hjemmestrik, mikro-makro mad, brøndkarse og urtete, fri opdragelse og fri uddannelse fra hjem over vuggestue, børnehave, skole, SFO til doktorgrad, frie kollektiver og frie kvinder... Spring kammerat, den gamle verden er efter dig, brølede vores (betalende) gæster, men var vi tre indbydere ikke selv nogle gamle mænd? I forhold til de unge tøser og fyre, der erklærede, at alle over 30 var fulde af løgn?
Ungdommen har ret
Selv om Jørgensen og Wilhjelm unægtelig havde lod og del i tidsskriftet Politisk Revy, der på mange måder kom til at stå som hovedorgan for det nye venstre og 1960'ernes frigørende tendenser - indtil bl.a. Information tog over... Og samme Andreas og Preben havde spillet hovedroller under SF's forudgående sprængning, som seks måneder forinden, den 16. december 1967, havde ført til dannelsen af Venstresocialisterne, VS.    
Til gengæld var to års arbejderflertal i Folketinget, det første i Danmarks-historien, blevet ødelagt, ikke af højrefløjen men af Andreas Jørgensens og Preben Wilhjelms yderste venstrefløj, som jeg var inde på sidste gang. Da jeg også erindrede om, at danske studenter slet ikke var for sløve til at gøre oprør mod systemet, skønt jeg selv ellers sort på hvidt havde forventet det. Nu ville vi tre med gæster dag og nat en uges tid prøve at finde ud af, hvad i Marx’s navn der egentlig foregik. Ikke blot i Danmark, men all over the world. Og Ryslinge og Grundtvig var nu pludselig også selv en del af det. Søren Baggesen præsenterede Herbert Marcuse, Ragnar Frisch den demokratiske planøkonomi, Curt Sørensen folkestyre og magtelite, Benito Scocozza statsmagten i de skandinaviske velfærdsdemokratier, Werner Jacobsen den tredje verden og vor egen, Jørgen E. Petersen Danmark og Europa, Jørgen Bonde Jensen den socialistiske taktik, Preben Wilhjelm partiet som instrument, Andreas Jørgensen fagbevægelsen som instrument og jeg selv utopien om det klasseløse samfund. Ved opførelsen af revyen havde Bente Hansen påtaget sig at repræsentere professorvældet, som studenteroprørerne under anførsel af Henning Prins skulle løbe stormløb imod, hvad Henning udnyttede til at give Bente en sådan gang læsterlig klø, at hun begyndte at skrige af ærlig smerte, så vi andre måtte gribe ind, og Ole Krarup i egenskab af statsminister Hilmar Baunsgaard måtte søge tilflugt på den amerikanske base i Thule, hvorfra han oplæste, hvad Ritzaus Bureau netop i medierne havde citeret den rigtige Baunsgaard for: »Ungdommen har ret – og pligt – til at kritisere mig og min generation sønder og sammen. Men jeg advarer den mod at provokere gennem overgreb mod samfundsordenen. Det vil give bagslag, og de revolutionære tilbøjeligheder vil blive mødt med tilsvarende reaktionære tilkendegivelser, og det bliver reaktionen, der kommer til at sejre, Hvorfor? Fordi den repræsenterer det besiddende. Der er noget at forsvare.«    
Det grinede vi meget af den sommer. For næppe var vores uge forbi, før højskolelærerne i Ryslinge gjorde oprør mod deres forstander, trods alle statsministerens advarsler, hvad vi fik skylden for, skønt vi på det indstændigste frasagde os æren. Lærerne havde bare set på – og så slog 68-frihedssmitten også ud der, som røde hunde. 
Forbrugerismen
Formiddagen før afrejse nogle timer senere blev tilbragt på højskoleplænen i bagende sol. Da tog en af udbryderne fra SF's tidligere folketingsgruppe og nu medstifter af VS, Pia Dam, ordet for et indlæg, jeg aldrig har glemt.    
Fordi jeg husker (erindringsforskydning eller ej) det sådan: ’Der kan gå forbrug i al vores grænseløse frihed,’ sagde hun. Naturligvis var hun ikke imod hverken seksuel frigørelse, fjernelse af pornoforbuddet og de grimme love mod homoseksuelle, eller mod fri abort, mod kvinders rettigheder osv., ’men målet er vel ikke, at vi og naturgoderne blot skal efterlades som forbrugsvarer til hver enkelts individuelle, ubegrænsede behovstilfredsstillelse og selvrealisering?’ spurgte Pia.
'68 må forstås som begyndende mætning af det inhumane og naturskadelige jag efter forbrug,’ håbede hun. Forbrugerismen er i virkeligheden det, kapitalismen lever af og på med sin akkumulationstvang til evig økonomisk vækst. I også kapitalismens socialdemokratistiske og statssocialistiske (sovjetiske) udgaver. ’Skal vi sejre, må vi bekæmpe vores egen forbrugerisme, men det var vel også, hvad der forklarede 68-oprøret: Vi var ved at brække os over vores egen forvandling af alle ting og også hinanden til rene og skære forbrugsobjekter’.    
Preben Wilhjelms replik glemmer jeg heller aldrig. Jeg kan se det for mig den dag i dag, som var det i går, og vi sad der på plænen musestille: Er det muligheden af blot og bart at kunne forbruge hinanden, vi kalder frigørelse? Er vi i virkeligheden bare bourgeoisiets nyttige idioter? Er vi endnu engang ofre for de fremskridtsillusioner, som vi ellers hylder Marx for at have afsløret i Det kommunistiske Manifest: »Bourgeoisiet har, hvor det er kommet til magten, ødelagt alle feudale, patriarkalske, idylliske forhold. Det har ubarmhjertigt sønderrevet de brogede bånd, der i feudaltiden knyttede mennesket til dets naturlige foresatte, og har ikke ladet andet bånd tilbage i menneskenes forhold til hinanden end den nøgne interesse, den følelsesløse ""kontante betaling"". Det fromme sværmeris, den ridderlige begejstrings, det spidsborgerlige føleris hellige stemning har det druknet i den egoistiske beregnings iskolde vand. Det har opløst den personlige værdighed i bytteværdi, og i stedet for de utallige tilsikrede og velerhvervede friheder har det sat den samvittighedsløse handelsfrihed som den eneste. Det har, kort sagt, i stedet for den udbytning, der tilsløres af religiøse og politiske illusioner, sat den åbne, skamløse, direkte, beregnende udbytning.
Bourgeoisiet har taget helgenglorien fra alle de hverv, som man tidligere betragtede med hellig ærefrygt. Det har forvandlet lægen, juristen, præsten, digteren og videnskabsmanden til sine betalte lønarbejdere. Bourgeoisiet har revet det rørende sentimentale slør af familieforholdet og reduceret det til et rent pengeforhold.« Og nu kommer vi 68’ere og fuldender bourgeoisiets frigørelse. Under betegnelsen: Oprør mod kapitalismen! Det grinede vi ikke meget af den sommer. 
Brødrene Rockefeller
Nogle år efter fortalte jeg myten om brødrene Rockefeller. David og Nelson, der sidder en sur novemberaften på Fifth Avenue på Manhattan i begyndelsen af tresserne og glor på hinanden. – Hvad gør vi nu? spørger Nelson. Der er ikke flere, vi kan sætte til at akkumulere kapital til stadig højere lønninger og materielle levestandarder. Selv bønder og fiskere, der før var mere eller mindre indbyrdes selvforsynende, har vi nu drevet ud på markedet som stadig bedre aflagte lønmodtagere og merværdiproducenter. Hvem skal så akkumulere kapital, for uden økonomisk vækst bryder kapitalismen sammen? Vi er færdige, David. – Hov, hov, svarede broderen, vi har stadig langt mere end halvdelen af menneskeheden tilbage. – Hvad mener du? – Kvinderne og børnene, svarede David.
De tror, at der er andet, der betyder noget her i tilværelsen end at komme ud på arbejdsmarkedet og tjene stadig flere penge og forbruge stadig mere. Kvinderne tror, det gælder om at passe på mandens børn og huske ham på hans mors fødselsdag og holde hans sutter varme, når han kommer hjem fra arbejde, og give ham kærlighed og omsorg, som de kalder det og ser i alle deres Hollywood-film. Og børnene tror, at det er vigtigere at lege med hinanden end at kræve stadig flere og større gaver til sig selv jul og fødselsdag. Kunne vi nu frigøre dem fra disse tvangstanker – om kærlighed og leg som det vigtigste i stedet for økonomisk vækst til sig selv (og andre, selvfølgelig) – ville kapitalismen være reddet. – Nå, og hvem skal gøre det? spurgte Nelson surt. Frigøre kvinder og børn? – Ja, det overgår ganske rigtigt selv Rockefeller-koncernens samlede formåen, indrømmede David mørkt. Brødrene så længe på hinanden. – Pludselig sprang David op: – Venstrefløjen! Den kan! – Ja, råbte Nelson begejstret: Venstrefløjen! Venstrefløjen kan frigøre kvinder og børn. Og så grundlagde Rockefeller-koncernen 68-oprøret! Hellere end gerne ville Preben give Pia ret.
Men han var bange for, at forbrugsbehovet var blevet anderledes dybtgående internaliseret og indoktrineret. Og nu blevet umætteligt. Uafbrudt stimuleret af ikke blot reklamer og reklamer og reklamer alle vegne, men også af politiske ledere og førende økonomer fra alle lejre. Også de såkaldte venstreorienterede. Nu havde de f.eks. i Holland opfundet en selvskærende, elektrisk brødkniv, man bare skulle holde let i et par fingre, så foretog kniven resten. For en tid gik efterspørgslen gnistrende(!), det samme gjorde profitten. Og så gav kniven jo beskæftigelse til ingeniører og arbejdere, hvad der passede fagforeningerne og socialdemokratiske, SF'ske partier rigtig godt.    Vi tog fra Ryslinge nogle timer efter uden at have fundet ud af, om – og i så fald hvordan og hvornår – jaget efter forbrug af hinanden og naturgoder kan standses. Hvad der med andre ord overhovedet kan sættes ind som modstykke til kapitalismen.
Rødstrømpebevægelsen
Halvandet år efter brød kvindefrigørelsen løs i form af rødstrømpebevægelsen. Forvarslet fik jeg lige i ansigtet et halvt års tid forinden en efterårsaften 1969 under en universitetsbesættelse, hvor solenitetssalen var stoppet med Marx, Mao, Marcuse og hashtåger. Frisk luft søgte jeg af bagdøren ud til brandtrappen for at brase lige ind i fire kvindelige studerende, som åbenbart holdt deres eget møde derude på reposen. Hvad gør man befippet i den situation? Opfører det galante pindsvins høviske ritualer, hvad ellers? Du skal aldeles ikke stå der og gøre dig lækker, skar den ene af de yndige mig af, med en kulde kun en gammel udhaler har gjort sig fortjent til. Vi er nemlig ikke i brug, slog hun fast. Nu fik Pia Dam sandelig sin vilje, røg det igennem mig. Hvad står du der og griner ad? hvislede en anden skønhed. Vi er ikke sexobjekter, så gå du bare ind igen og lav din revolution, mors dreng. Sveden sprang ud af alle porer, for det var alligevel for ydmygende. En af dem læste sammenlignende litteraturvidenskab, vidste jeg, så desperat kastede jeg Shakespeare op med henvisning til Marx’s betagelse af ham: – Ja, her skulle jeg jo lige ha’ en Shakespeare-replik klar, men… – Men det kan du godt spare dig, for Shakespeare er mandschauvinist. Har du forstået det, dengse? – Jamen, Marx er jo så… – Ved du hvad? Du må godt gå ind til din revolution igen. Vi kan faktisk godt undvære dig. Skrid!
Vi, kvinderne, er færdige med at servere te til revolutionen, lød det senere, og i april 1970 marcherede det første rødstrømpeoptog ned ad Strøget i København, udstafferet med voluminøse brystattrapper iklædt sorte bh’er, lækre, store parykker, lange kunstige øjenvipper og ludderstrømpebånd, karikerende deres samfundsroller som sexobjekter, modererstatninger og elskerinder  for mænd, hvad enten de gør karriere og tjener penge på kapitalistisk vis eller laver revolution og kræver fri sex på progressiv manér. Et udbytning, som den traditionelle kvindebevægelse, Dansk Kvindesamfund, havde savnet blik for. Medierne var adviseret og kunne om aftenen i tv og dagen efter i pressen bringe billeder af Danmarks første rødstrømper, opkaldt efter søstrene over there, New York Redstockings. Nogle dage efter fulgte så billederne af politiet, som bar og slæbte dem ned fra en bus, hvor de havde nægtet at betale mere en 80 procent af billetprisen, fordi kvindelønningerne i gennemsnit lå 20 procent under mændenes for det samme arbejde. Da de også havde nægtet at forlade bussen, var politiet – og pressefotograferne – blevet tilkaldt.  Og igen nogle dage efter, den 6. maj – dagen efter frihedsdagen  – kunne vi på Information bringe rødstrømpernes første manifest – om ventetiden, før prinsen, ridderen på den hvide hest, dukker op:    
»Derfor tilbringer vi ventetiden med at hækle smarte trøjer og sjaler, som vi ser labre ud i. Nød lærer nøgen kvinde. Derfor snakker vi med højskoleveninderne om, hvordan vi skal få det (os) til at lykkes, hvilken make-up, hvilken frisure, hvilken attrap. Vi stiver hinanden af med gossip om alle vores erfaringer med mænd, vi sidder og prøver sammen at beregne situationen og lægge strategien. Vi udvikler en umådelig psykologisk sans i kærlighedsanliggender – kvinder har nu mere forstand på følelser – vi spinder et psykologisk net, som vi snedigt forsøger at sænke ned over vores stakkels omkringfarende og rænkeløse helt, hovedperson og bedre halvdel. Det plejer oven i købet at lykkes. Vi er frigjorte. Endelig er vi blevet fri for at simulere kyske og kostbare, endelig tør vi tilstå, at vi har lyst til sex. Vi tør faktisk ikke mere tilstå, at vi ind imellem rent undtagelsesvis måske ikke lige har lyst til sex. Hvis vi f.eks. har mere lyst til at snakke med ham end absolut have noget med hans pik at gøre. Men vi vil hellere alt andet end misforstås og opfattes som bornerte, ufrie og (venstrefløjens væmmeligste smædeord) frustrerede. Vi sætter alt ind på at holde positionen som venstrefrontens frigjorte damer, og paneldrengene (de ledende studenteroprørere og de ledende direktører, der altid sidder i panelerne, el) elsker os, fordi vi vil, når de kan.«
Uafsluttet revolution
Men nu ville de altså ikke mere, og vi blev lukket totalt ude fra deres basisgruppe- og sludresøstre-komsammener og det var – en alvorlig sag. Kan jeg godt betro jer, på alle leder og kanter, f.eks. blev Information simpelthen nødt til på grund af nærmest inkvisitorisk læserpres en overgang at praktisere kønskvotering for at kunne opvise en redaktion med flere kvinder. Ellers havde vi kunnet risikere at miste over halvdelen af vores abonnenter. Hvad dog er for intet at regne mod rødstrømpebevægelsens omvæltende, til tider dramatiske, nogle gange tragiske  følger for det, der blev kaldt intimsfærerne, i omfang der i næste omgang rystede og stadig ryster selve samfundsfundamentet: Kernefamilien blev sprængt. Og erstattet af – af hvad? Ja, af hvad?  
Det er den revolution, stadig uafsluttede revolution, 68-oprøret udløste eller i hvert fald blev katalysator for.   Langt ud over hvad der kan aflæses af skilsmissestatistikkerne, kønsrollefordelingerne i hjem og i private såvel som offentlige virksomheder, kvindernes andel af disse virksomheders ledende stillinger, deres andel af beskæftigede i arbejdsmarkedets forskellige fag og af studerende i uddannelsessystemets forskellige studieretninger og deres indkomst-, løn- og indflydelsesniveauer i forhold til mændenes rundt om i samfundet. Langt ud over alt dette indtraf i 68 og årene efter en stadig pågående revolution, for hvordan ser et samfund ud, der ikke bygger på den såkaldte traditionelle kernefamilie? Hvor manden passer, ja, går på arbejde, og kvinden tager sig af hjemmet, børnene, svigermor og –far og sine egne forældre og manden selv, når han er syg eller på anden måde skadet. Nu skulle kvinden også uddannes til andet end de traditionelle kvindesysler og ud arbejdsmarkedet for at  tjene sin egen løn eller profit, så hun kunne klare sig selv og børnene, hvis manden af den ene eller den anden – eller tredje – grund ikke længere – hvad skal vi sige: betød noget. Som socialdemokraten Helle Degn nogle år efter konkluderede: Egentlig kan vi sådan set totalt undvære mændene. Med den moderne teknik kan vi jo bare fryse en bunke sæd ned og ved fosterdiagnostik sikre os, at der i flere århundreder kun fødes pigebørn. Eller som det skete ved et rødstrømpe-basisgruppe-møde, da en af søstrene kommer hvid og skælvende tilbage til stuen efter et besøg på toilettet med skriget til værtinden: – Den er helt gal, din dreng står derude og er ved at skære sin tissemand af. Ganske rigtigt, lille Peter på syv havde deltaget så heftigt i rødstrømpebevægelsen, at han nu stod med en af sin mors neglefile for at få den skåret af, den patriarkalske chauvinist, som kvinder ifølge Freud så brændende misunder os.
Det kunne også anskues noget mere humoristisk, som da Tiderne Skifters og Ebbe Kløvedal Reichs bogforlægger Claus Clausen oprettede sin matadorklub for os marxister til trøst og adspredelse, mens kvinderne var til rødstrømpe-basisgruppe-sammenkomst, og vi så hoverende erklærede, at her havde til gengæld ingen kvinder adgang. Som om de overhovedet var interesseret, hvad vi var, for vi var mænd og marxister, og som marxister vidste vi alt om kapitalismen, og derfor spillede vi matador.
Indtil Ebbe spurgte, om en eneste af os kom fra et hjem, hvor der herskede den mindste tvivl om, hvem der havde bukserne på og bestemte, hvor skabet skulle stå? Og da det viste sig, at det var der ikke en eneste af os, der gjorde, og han så spurgte, om der var en eneste, der kom fra et hjem, hvor det ikke var moderen, der suverænt bestemte alt, og det så viste sig, at vi alle og enhver kom fra hjem, hvor moderen ganske rigtigt havde bestemt alt – af betydning, mens faderen bare var gået på arbejde for at tjene til husholdningspengene, konkluderede han: Se, venner, her står vi over for noget aldrig før sket i verdenshistorien: den undertrykte skal bede sin undertrykker om tilgivelse. Hvad vores elskede rødstrømper forlanger er ikke alene, at vi skal fortrænge og fornægte, at vi og vores fædre sidder og har siddet på træhesten, nu skal vi som en anden livegen bonde oppe på træhesten også bede herremanden og ridefogeden om tilgivelse for al den undertrykkelse, vi og vores køn har forvoldt dem i tusinder af år. Dette er aldrig før sket i verdenshistorien. Og dette øjeblik, da historikeren omsider bragte sandheden for en dag, udløstes et langvarigt jubelskrig fra de marxistiske matadoreksperter, men da det havde lagt sig, var værten, Claus Clausen, forsvundet. Aldeles væk, hverken at finde i stuen, i køkkenet eller på lokummet.  Indtil han langsomt begyndte at vise sig op over bordkanten, for han var blevet svimmel og gledet ned på gulvet. –Dette, Ebbe, kommer aldrig, aldrig nogen sinde uden for disse fire vægge. Langt hovedparten af dine læsere er kvinder. Og rødstrømper!
Søstersolidaritet
Selv begik jeg den 8. februar 71 en leder under overskriften »Søster-solidaritet«, Nu havde vi hørt nok om lighed, frihed og broderskab. Nu gælder det søsterskabet. Det gjorde jeg selvfølgelig af hensyn til oplaget, men jeg gjorde det også, fordi jeg mente det. Jeg mente, at den mandlige åndsform havde hersket så længe og så enerådende i vores, den kristne og efterkristne, verdensdominerende, kapitalistiske og stalinistiske del af verden, at det var på tide, på høje tid, at den kvindelige måde at være og anskue på blev frigjort. Ikke på mandssamfundets vilkår, som den klassiske, traditionelle kvindebevægelse mere eller mindre havde affundet sig med, men på kvindens egne betingelser, sådan som jeg mente rødstrømperne kæmpede for.    
»Søster-solidaritet«, som jeg fik megen anerkendelse og mange hånsord for, I kan selv gætte af hvem og hvem, var foranlediget af, at det omsider var lykkedes at stable en demonstration på benene, der både omfattede 68ere og Kvindeligt Arbejderforbund. Som ellers med nogen undren og til tider megen skepsis havde set på, hvordan disse pigebørn fra læge- og højesteretsadvokathjemmene i Nordsjælland nu rendte rundt og krævede ligeløn for syersker i Herning og rengøringsdamerne på landets hospitaler. »30 kvinder fra forskellige samfundsgrupper,« noterede jeg, »har afsluttet et tre dages debatmøde på Hindsgavl.
Det er karakteristisk, at deltagerne var enige om, citat: ’at det økonomiske grundlag skal laves om for at gennemføre kvindernes befrielse’, citat slut. På trods af – eller måske netop på grund af – rødstrømpernes basisgruppestruktur, der sigter mod at give hver enkelt selvtillid og handlemuligheder, er bevidstheden om det videregående perspektiv ikke blevet ødelagt. I sidste instans kan kvinderne så lidt som andre grupper sikre sig ligestilling før hele samfundets økonomiske grundlag laves om. Men netop fordi man har dette perspektiv, kan man også kæmpe for delmålene: ’Kom alle søstre, vis hvor vi står,/ nu har vi slumret i tre tusind år’. Som der synges ved demonstrationerne i dag.«
Fra feminisme til nyliberalisme
Det var dengang. I dag skriver en af de fremmeste rødstrømpe-pionerer fra dengang, Ninon Schloss, som i 1975 meldte sig ind i Socialdemokratiet: »Markedsideologien er nået til feminismen. Nu hedder argumentet for ligestilling ikke lighed, men at kvinder som ledere giver en bedre bundlinje. På en måde er de regerende kvindelige politikere bevis på, at kvindebevægelsen har sejret, om end ad helvede til. Ikke bare har de selv nået toppen, de driver videre på den hovedstrøm i kvindebevægelsen, der gik ud på, at kvinderne skulle ud i ræset, arbejde lige så meget og tjene lige så meget som mændene. Status og forbrug blev den altdominerende måde at få anerkendelse på – også som kvinde. Markedet skal gennemtrænge alt. For så vidt en nyliberalistisk version af feminismen. Suk.«
Og så er vi fremme ved alt det, der gik galt og stadig går galt.
Det slutter jeg i dag med nogle bemærkninger om. Hvilket ikke betyder, at jeg har glemt EF/EU-afstemningen den 2. november 1972, Vietnamkrigens afslutning(er), USA’s første militære nederlag nogensinde 1973-1975 og kampagnerne for de to supermagters, Sovjets og USA’s, nedrustning af især de uhyggelige kæmpelagre af atomvåben, kollektiv-, BZer-bevægelsernes og rundkredspædagogikkens udbredelse, jordskredsvalget 4. december 73 med de fire gamle partiers forsmædelige nederlag og Glistrups indtog i Danmarkshistorien som formand for – i løbet af et år – landets næststørste parti og største arbejderparti (som i dag Kristian Thulesen Dahl og Dansk Folkeparti er ved at gøre ham og Fremskridtspartiet efter, men denne gang ikke på samme måde som dengang i form af et angreb på Den satans Stat, som min bog i den anledning kom til at hedde), dommerkendelsen af mig som den, der skulle have rejst hele 68-oprøret, og undervisningsminister Helge Larsens på mange måder uretfærdige udhængning som »Onde Helge«, for ikke at tale om OOA’s kampe mod indførelse af civil udnyttelse af atomkraften og OVE’s kampe for – i stedet for atomkraft og andre fossile energikilder som kul, olie og naturgas  – de vedvarende energikilder i nær tilknytning til den stadig stærkere økologi-bevægelse og i 1972 i Stockholm det første globale FN-topmøde om det moderne projekts naturødelæggelser og Romklubbens påvisninger af Grænser for Vækst samme år, der fremkaldte alternative energiplaner og inspirerede til Oprør fra Midten, Grundtvigs indblanding på den socialistiske venstrefløj ved blandt andre Ebbe Kløvedal Reich og undertegnede og sprængningen af Nordens førende højskole, Askov, 1970-71, voldsomt stigende statslig og privat gældsætning fulgt af såkaldt oliekrise med bilfrie søndage 1973, igen efterfulgt af galopperende tocifret inflation og samtidig gigantarbejdsløshed, kaldet stagflation, altså på én gang stagnation og inflation, over hele den vestlige verden i flere år, hvad ifølge lærebøgerne sådan set slet ikke skulle kunne lade sig gøre, Socialdemokratiets og fagbevægelsens/fagforsteningens  bestræbelser for at opnå Økonomisk Demokrati, ØD, og gennemførelsen af vores egen andelsorganisering  på Information, ’det mest vidtgående demokrati i en privat virksomhed på rene markedsvilkår’, som eksperterne på Handelshøjskolen i København, i dag CBS, overhovedet kendte til, og som de beskrev indgående. 
Hvor meget af al denne 70’er-arv vi når næste gang (eller de næste gange), må tiden jo vise. Men hvad angår Grundtvigs indblanding, andelsorganiseringen af Information, LO-formanden Thomas Nielsens forbitrede kampe for Økonomisk Demokrati og miljø- og naturkampene for at redde de sidste og snart helt ødelagte rester af Jordens grundlag for højerestående planter og dyr (herunder menneskearten),  fire begivenheder jeg var og er opslugt af med hud og hår, så lover jeg, at dem når vi i hvert fald. Men i forlængelse af Ninon Schloss’ karakteristik af studenter- og kvindeoprørets, den radikaliserede venstrefløjs, socialismens nederlag til den i dag helt enerådende kapitalisme i den vestlige verden vil jeg imidlertid nu afslutningsvis prøve at skitsere nederlagets årsag eller årsager. Vel vidende, at entydige nederlag er og var det jo ikke: Der kom betydelig mere ligeløn mellem kvinder og mænd på de offentlige og private arbejdsmarkeder, kvinder trængte frem på hidtil totalt mandsdominerede fag- og arbejdsområder, stadig flere kvinder nåede lederposter og, hvad der er allervigtigst, unge mænd tog og tager nu hånd om deres egne børn og bleer i et omfang, der kan få en morfar som jeg til at fryde sig over sine svigersønner. Som aldrig før. Slet og ret.
Men pasningen af hjemmet, børnene, svigermor og –far og ens egne forældre og manden og konen selv, når han eller hun bliver syg eller på anden måde skadet – hvor er det blevet af? Opslugt af markedsideologien, som Ninon Schloss konstaterer. Kvinder som ledere giver en bedre bundlinje, lyder fanfaren nu.  Make love not war? Du må jo være gal, eller rettere  senil. Flygt kammerat, den gamle 68’er er efter dig. De regerende kvindelige politikere driver videre på den hovedstrøm i kvindebevægelsen, der gik ud på, at kvinderne skulle ud i ræset, arbejde lige så meget og tjene lige så meget som mændene. Status og forbrug blev den altdominerende måde at få anerkendelse på – også som kvinde. Markedet skal gennemtrænge alt. For så vidt blev nyliberalismen resultatet af feminismen. Og af studenteroprøret. Hvis arv dog heller ikke er entydig. 
Terror Malerrapporten er den første danske fagkritiske rapport, som studenteroprørerne udarbejde om arbejdsmiljøet i Danmark. Malerne led af det, man kaldte ""malersyndromet"", men deres arbejdsgivere hævdede, at skaderne skyldtes et stort alkoholforbrug. Men de studerende påpegede, at malerne gik rundt i opløsningsmidler dagen lang. De fik lavet og trykt en rapport på 48 sider, og fagforeningerne stod derefter i kø for at få lavet den slags undersøgelser. Malerrapporten blev oprindeligt trykt på en primitiv spritduplikator på Studenterrådets kontor i Århus i 1971, men blev året efter genoptrykt af Forlaget Modtryk, som forlagets første udgivelse. Som følge af malerrapporten blev Aktionsgruppen Arbejdere Akademikere dannet i 1975 af arbejdere og fagforeninger samt de studerende, som havde lavet de første fagkritiske rapporter som – foruden Malerrapporten – f.eks. Bryggerirapporten, Skæreolierapporten, Kloakarbejderrapporten, Murerrapporten, Lærlingerapporten og sikkert er par stykker flere. Som alle, der kun er grund til at være stolte af. Alene den indsats er hele ens bidrag til 68-røret værd. Men hvorfor skejede det ud i terror? Og her tænker jeg ikke alene eller specielt på Rothe Armee og lignende, men på, at pædagogstuderende oplevede deres lærer springe op på katederet for at hvæse ud over klassen, at Marx havde ret, uimodsigeligt ret, videnskabeligt ret, naturvidenskabeligt ret, og kapitalens stigende organiske sammensætning ville med en Newtonsk tyngdekrafts determination føre til profitratens tendentielle fald, hvorefter kapitalismen ville styrte samme og op af ruinhobene skyde den rene, ubesmittede socialisme, og det var ikke til diskussion, thi det var Sandheden. Og musikstuderende skulle påvise de kapitalistiske ledetoner i Beethovens værker. Og  Autorenkollektiv Marx-Arbeitsgruppes skidengule  »Introduktion til Kapitalens første bind« med tonsvis af dobbelte ablativer skulle gengives på de første mindst 30 sider af hver eneste skriftlige opgave i masser af fag, hvad enten opgaven sigtede på krokusblomstens farveskalaer eller Shakespeares blankvers. Hvis det da ikke kapitallogikken og Hans-Jørgen Schanz kultbog ""Til rekonstruktion af kritikken af den politiske økonomis omfangslogiske status"", skulle læres udenad.    
Hvorfor ødelagde rødstrømperne og marxisterne det i den grad for sig selv i deres forbrugsræs og magtbegær?    
Fordi de åbenbart ikke anede, da det kom til stykket, hvad Thorkild Bjørnvig erindrer om, når han som optakt til det vigtigste af alt, kampen for at redde selve naturgrundlaget for nogenlunde værdigt liv, skriver: »Deponerer vi hele vor menneskelighed, meningen med livet i magtudøvelsen, den stadig voksende metropol, i videnskab og teknik som midler til magtudøvelse, så alt er godt, blot de fungerer – fungerer så fuldkomment, at de kan fritage os for personlig menneskelig indsats, fritage os for at gøre barnet i os voksent, fritager os for omkostningerne ved en ægte følelse, så er den gal, så bliver disse midler værdiløse, ja, værre end det – og vi bliver kedet ihjel eller grusomme af kedsomhed, naturløshedens sidste konsekvens…«    
Derfor gik det galt. For når det drejer sig om naturløshed, om udelukkelse af tvangfrie kræfter i krop og sind og mellem levende væsener, slår kapitalismen alt, med sin kedsomhed og grusomhed. Oprøret endte i status og forbrug, for hvad er der ellers at sigte efter? Preben Wilhjelm fik i sin replik til Pia Dam ret i frygten for, at forbrugsbehovet nu er blevet så dybtgående internaliseret og indoktrineret, at det er blevet umætteligt. Eller er der stadig en fremtid og et håb?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",5.0,29. juli 2015,Fra feminisme til nyliberalisme
8951,/debat/2012/10/verden-set-privatskolens-saerlige-helle,Verden set fra privatskolens særlige helle,Suzette Frovin," Privatskolerne sejrer, og imens kigger vi med skeptisk mine over på folkeskolen. Kan de overhovedet finde ud af det derovre?
Problemet er bare, at mens lige børn leger bedst i privatskolerne, løfter lærerne i folkeskolen en kæmpeopgave med at få de svageste børn gennem skolesystemet. Og lige om lidt får de også travlt med at inkludere de børn, der ikke længere må være i specialtilbud.
Resultatet er let at forudsige: Flere ressourcestærke børn vil flytte over i private tilbud, og folkeskolen vil igen få på puklen over, at den ikke formår at løfte en umulig opgave.
Eksempelvis kunne vi i TV 2 Nyhederne fredag den 26. september igen møde en ressourcestærk familie, der har flyttet deres barn til en privatskole, hvor hun nu trives bedre end nogensinde før. Det var ikke kun en historie om privatskolernes sejrsgang, men også endnu en anledning til at pege fingre ad kvaliteten i folkeskolen.
At være en del af folkeskolen er ikke mere en selvfølgelighed, men en beslutning af særlig alvorlig karakter for forældre til kommende skolebørn. For vi stoler ikke længere på, at folkeskolen er det bedste sted for vores børn at gå i skole. I hvert fald ikke sammenlignet med privatskolernes langt mere attraktive tilbud.
Folkeskolen får resterne
Det, vi imidlertid ikke hører i hverken det aktuelle indslag eller i debatten i øvrigt, er, at der er himmelvid forskel på privatskolernes og folkeskolernes opgaver. At det er næsten umuligt at sammenligne de to. For mens privatskolerne servicerer de ressourcestærke curling-forældre, samler folkeskolen resterne op.
For hvert ressourcestærkt barn, der forsvinder ud af skoleporten med sine ressourcestærke forældre i hånden, bliver den pædagogiske opgave og sociale udfordring for lærerne i folkeskolen større.
Det er en ond spiral, fordi kvaliteten i folkeskolen ser ud til at falde og sakke bagud i forhold til privatskolerne, hvilket kun får endnu flere forældre til at vælge den fælles skole fra.
Så mens eleverne i privatskolerne hygger sig, og deres forældre sætter endnu et socialt arrangement i søen, sørger lærerne i folkeskolen for, at de svageste børn med de mindst ressourcestærke forældre kommer bare nogenlunde gennem skolesystemet.
Ingen Pisa-undersøgelse vil nogensinde give et retvisende billede af, hvad der foregår i de to skoler. Den for de ressourcestærke og den, der tager sig af dem, der blev tilbage.
Presset på folkeskolen er allerede stort, og derfor kan hele inklusionsprojektet vise sig at være en katastrofe for danskernes skole (og for de elever, der retteligt burde være i et specialtilbud), for det vil gøre folkeskolens ry endnu dårligere og lærernes opgave endnu vanskeligere, mens de ressourcestærke børn fortsætter med at sive ud af systemet.
Privatskoler favoriseres
Skaden er allerede sket. Jeg må jævnligt forsvare min beslutning om at vælge folkeskolen til, for det er sådan, det er i de ressourcestærke familier.
Folkeskolen er et aktivt tilvalg, og indimellem kommer jeg selv i tvivl, om jeg i virkeligheden gambler med mit barns fremtid, når jeg insisterer på, at folkeskolen er det rigtige sted for mit gennemsnitlige middelklassebarn at opholde sig. Det ærgrer mig, at det er blevet sådan, for jeg er stor tilhænger af en mangfoldig skole, hvor børn møder børn på tværs af alle former for sociale og kulturelle skel. Sådan er virkeligheden bare ikke længere.
Ingen behøver pege fingre ad forældrene i privatskolerne, for folkeskolen er virkelig udfordret mange steder.
Problemet er, som jeg ser det, ikke lærerne, eleverne eller rammerne, men derimod økonomien. For den nuværende tilskudsordning til privatskolerne trækker langsomt, men sikkert tæppet væk under folkeskolernes økonomi. Det er jo ganske enkelt vanvittigt, at min egen kommune betaler 34.000 kr. til en privatskoleelev, men kun 24.000 til en folkeskoleelev. Hvis det offentlige skoletilbud i Danmark skal hænge sammen, må de ressourcestærke forældre i privatskolerne til lommerne.
Den nuværende model favoriserer privatskolerne, mens folkeskolen bliver bedt om at løfte en stadig større social og specialiseret opgave.
Jeg hepper på folkeskolen, fordi vi – samfundet, fællesskabet – har brug for en skole for alle. Folkeskolens mangfoldighed udvider og udfordrer børnenes horisont, medmenneskelige forståelse og tolerance, og den sikrer den sociale sammenhængskraft i Danmark. Vi har brug for begge dele.
 
Suzette Frovin er freelancejournalist




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",7.0,12. oktober 2012,De 5 artikler I har brugt mest tid på
2664,/debat/2015/04/laeserbreve,Læserbreve,Redaktionen," Det lugter af pamperi
Pernille Skipper, MF for Enhedslisten
Alle partierne fra SF til V har været med til at afskaffe efterlønnen. Men deres politikere fastholdt lukrative pensionsforhold til sig selv, da Enhedslisten den 24. april havde et forslag i salen om, at politikere skal kunne gå på pension i samme alder som alle andre og til knap så gavmilde satser. 
Partierne afviste forslaget blankt med henvisning til, at en kommission aktuelt ser på sagen. En kommission, hvor der tilfældigvis sidder seks tidligere politikere og embedsmænd – mon ikke, de synes, at privilegier til politikere er en fremragende idé? 
Partierne fra S til V har aftalt at stemme for kommissionens anbefalinger, selv hvis anbefalingerne peger på endnu mere lukrative forhold. På den måde kan politikerne luske højere løn og pension igennem til sig selv uden en forudgående debat. Det lugter af pamperi.
Regeringens klimabenspænd
Thomas Medom (SF), rådmand for Sociale Forhold og Beskæftigelse, Aarhus Kommune
Solceller kan bringe samfundet et stort skridt videre i den grønne omstilling. Men kravet om statsafgifter på den energi, som kommunernes solceller producerer, gør solcelleprojekterne økonomisk umulige. 
I Aarhus Kommune har vi måtte opgive solcelle-projekter for 200 millioner kroner. Projekter, som sammen med energirenoveringer af vores ejendomme kunne reducere kommunens udledning af CO2 med 40 procent. Det er uforståeligt, at regeringen spænder ben for de kommuner, der gerne vil gøre en indsats for at løse klimaudfordringerne. Og det er endnu mere kritisabelt, at der ikke gælder samme regler for alle. Det er nemlig kun kommunerne, der lægges hindringer i vejen, mens staten og regionerne har frit spil. Regeringens benspænd betyder, at Aarhus Kommune sænker sin ambition om CO2-reduktion fra 40 til 30 procent. Det er rigtig ærgerligt og sker ikke med SF’s gode vilje. I stedet bør vi hente de 10 procentpoint på andre former for energioptimering og energi-renoveringer af kommunens ejendomme. Det vil give god mening økonomisk og klimamæssigt og vil samtidig understøtte beskæftigelsen. Derfor fortsætter vi også de planlagte energiforbedringer på social- og beskæftigelsesområdet, hvor SF har rådmandsposten. Der skal lyde en opfordring til resten af Aarhus Kommune om at følge vores eksempel – en opfordring, der også gælder alle bygningsejere i Danmark.
Familien er velfærdsstaten
Isabella Arendt Laursen og Jacob Rabjerg, folketingskandidater for KD
Alle er enige om, at velfærden er under pres. Men som mange fejlagtigt tror, er løsningen ikke besparelser i form af ’12 minutter mere om dagen’ eller reformer. Det er familien og det civile samfund, der er grundlaget for velfærdsstaten.
Kristendemokraterne går til valg på at styrke familien. Mange familier går i stykker i dagens Danmark, og det vil vi forebygge. Det skal ske igennem tilbud om gratis parrådgivning og genindførelse af separationsperioden. Vi vil give 85 procent af prisen på en institutionsplads til forældre, som selv vil passe deres børn. Det vil styrke børnenes opdragelse og komme samfundet til gavn. Det kræver en investering i familien og det civile samfund at fastholde velfærdsstaten på det høje niveau, den har i dag.
Utilstrækkelig stressindsats
Peter Raben, næstformand i HK Stat
Universitetsansatte er hårdt ramt af stress, skriver Information den 27. april. En undersøgelse viser, at næsten tre ud af fire universitetsansatte oplever stress på arbejdspladsen især i det offentlige. Og en undersøgelse fra HK Privat viser, at hver anden privatansat HK’er også plages af stress.
Tallene taler deres tydelige sprog. Arbejdsbetinget stress er i voldsom vækst. Hvilket understreges af, at anmeldelserne af stress, depression og andre psykiske erhvervssygdomme er steget med 170 procent på 10 år. Alligevel hævder Dansk Arbejdsgiverforening og andre arbejdsgiverorganisationer, at stress-problemerne overdrives. De henviser til, at Arbejdstilsynet giver meget få påbud. Men de få påbud er netop blevet kritiseret af Rigsrevisionen, der betegner indsatsen på området som utilstrækkelig. Arbejdstilsynet skal klædes bedre på til at håndtere det psykiske arbejdsmiljø. I stedet for flere nedskæringer i Arbejdstilsynet, der risikerer at miste 80 millioner kroner i 2016, må der tilføres ressourcer. Det betaler sig, for et dårligt arbejdsmiljø har store omkostninger både økonomisk og menneskeligt.
",0.0,30. april 2015,"Partierne afviste forslaget blankt med henvisning til, at en kommission aktuelt ser på sagen. En kommission, hvor der tilfældigvis sidder seks tidligere politikere og embedsmænd – mon ikke, de synes, at privilegier til politikere er en fremragende idé? "
8063,/debat/2013/02/ideen-almendannelse,Ideen med almendannelse,Jakob Friis Andersen,"  
I disse tider tales der uophørligt om vores uddannelsessystem. Det kan selvfølgelig være meget godt, men det virker dog, som om debatten angående gymnasieskolen ikke blot er præget af ren og skær nysgerrighed eller glæden ved at udøve konstruktiv selvkritik – det virker faktisk, som om man famler efter noget. Det virker, som om man ikke helt kan redegøre for, eller blive enige om, hvorfor de unge skal gå i gymnasiet. Det vil sige, at gymnasieskolen ikke blot ’debatterer’ med sig selv: Den søger efter sin identitet. Derfor må vi på ny stille spørgsmålet: Hvad skal der forstås ved almendannelse? Eller: Hvorfor almendannelse?
Den nuværende diskussion angående gymnasieskolen kan naturligvis antage vidt forskellige former, men først og fremmest synes man at være optaget af, hvordan der kan gennemføres ’helt nye’ og ’radikale’ omstruktureringer af undervisningen, det vil sige nye undervisningsformer, som skal ’gentænke’ gymnasiet for at gøre det mere sjovt, vedkommende og lignende.
Som eksempler på ’nye undervisningsformer’ eller ’omstruktureringer’ i gymnasieskolen, der er blevet implementeret for nylig, vil jeg i denne forbindelse fremhæve: (a) selve gymnasiereformen selvfølgelig. (b) den populære og omsiggribende undervisningsmodel cooperative learning samt (c) det helt nye interaktive og ’elev-engagerende’ undervisningstiltag i Region Hovedstaden, hvor de involverede lærere blandt andet ikke må tale ’mere end syv minutter ad gangen’.
Det virker, groft sagt, som om størstedelen af vor tids nye undervisningsinitiativer snarere har karakter af sygdomstegn end af ’nytænkning’ – det forekommer mig simpelthen, at man er bange for, at ’forlystelsen’ (det vil sige gymnasieskolen) skal gå i stå, og man derfor hele tiden må holde sig travlt beskæftiget med at skubbe til den, puste på den og finde på nye metoder, hvormed man kan holde den kørende.
Når tiderne forandrer sig …
Det kan sågar nærmest virke, som om man ’nytænker’ blot for at fedte for de af eleverne, der ikke gider alt ’det der gamle, klassiske og kedelige noget’ (som f.eks. bøger). Det kunne man naturligvis ikke drømme om at indrømme, så i stedet tvinges vi til at høre på formuleringer af denne art: ’Ja, eftersom jo tiderne konstant forandrer sig, må vi jo også sørge for hele tiden at forandre og forny os, så de unge får mest muligt ud af deres uddannelse, for i sidste ende drejer det sig jo bare om, at vi skal gøre de unge konkurrencedygtige og effektive på det globale marked, og derfor …’. Det er efterhånden svært at vide, hvem der egentlig siger sådan – eller hvem der siger, at man skal sige sådan – men det er altså noget, man siger og hører for tiden. Der er dog ikke mange, der taler om, hvad der egentlig er grundtanken – det vil sige den egentlig bærende tanke – i uddannelsessystemet generelt og i gymnasieskolen mere specifikt.
Et samfund af idioter
Formålet med gymnasieskolen – og dette er i sandhed dens ædleste og højeste formål – er at forhindre, at de unge vokser op og bliver idioter. Dette kan lyde som en morsomhed, men lad os se på den oprindelige betydning af ordet idiot. ’Idiot’ kommer af græsk (idiotes) og betyder oprindelig privatmand, lægmand, en udannet person.
’Idiotes’ kommer af ’idios’, der betyder ’privat’ eller ’egen’. Et samfund af idioter er, kort fortalt, et samfund, hvor alle individer går rundt og tror, at alle har deres ’egen private fornuft eller sandhed’. Denne tilstand kan vi kalde det totale mørke eller den totale blindhed.
Gymnasieskolens fornemmeste opgave er ikke ’hele tiden at forny sig’ eller at ’skærpe de unges kompetencer og effektivitet, så de i fremtiden kan indtage topplaceringer i den frie konkurrence på det globale marked’. Gymnasieskolens fornemmeste opgave er at sørge for, at idiotien ikke løber af med sejren. I dette, og i intet andet, består gymnasieskolens sande identitet.
Uddannelsessystemets opgave er – gradvist og faktisk helt fra de små klasser i folkeskolen – at hive eleverne ud af det ’private’ mørke og ind i fornuften; det vil sige det fælles eller det almene. Det første og sikreste tegn på dannelse hos et individ er, at det har forståelse for det almene. Det primære formål med almendannelse er at bidrage til fuldbyrdelsen af individets trinvise opgivelse af den private sfære og indtrædelse i den fælles, almene, sfære.
Gymnasiet må holde fast
Gymnasieskolen behøver derfor ikke hele tiden at kigge sig panikslagen omkring efter sin identitet: Denne rådvilde – og nærmest undskyldende – tilstand er et bedrøveligt syn, og sandheden er, at gymnasieskolens opgave er den samme, som den altid har været.
Tilsyneladende er mange af nutidens unge først og fremmest optaget af forestillinger og drømme om ’selvrealisering’, ’selvpromovering’, ’individuel frihed’ osv. – de mest tåbelige variationer af denne slags drømme findes i populære reality shows og lignende. Så vidt jeg kan se, er det ikke mere kompliceret, end at vi i højere og højere grad bevæger os i retning af et samfund, der er præget af egoisme og dyrkelse af selvet. ’Selvet’ – det ’private’ – er for alvor kommet på mode; det vil sige: det ’idiotiske’.
Magtesløse lærere
Mon ikke man kan blive nødt til at indrømme, at der i større grad end tidligere er begyndt at gøre sig en ’du-skal-ikke-komme-her-og-fortælle-mig-noget-attitude’ gældende blandt nutidens unge? Er en del gymnasielærere rundt omkring i landet ikke oprigtigt chokerede over nogle af elevernes fremtoning og holdning? Og føler lærerne sig ikke ofte magtesløse over for disse elevers attitude, fordi der tilsyneladende ikke er noget sted, hvortil man kan rette sin klage eller sine beklagelser?
Jo. Mange af landets gymnasielærere har faktisk erfaringer med disse mindre charmerende sider af det, man kunne kalde de unges individkultur – men den undervisningsmæssige opgave er og bliver den samme. En undervisningstime i gymnasiet burde ikke behøve at bestå i andet, end at et fornuftigt voksent menneske (læreren) træder ind ad døren, beder om ro i klassen og begynder at fortælle om sit fag og stille spørgsmål til eleverne. Beklageligvis er vores tid sådan, at selv gode undervisere går rundt og er alvorligt bekymrede for, at deres undervisning er for ’kedelig’ og ’gammeldags’, fordi den ikke er spækket med powerpoint shows, medrivende lege til cooperative learning eller stroboskoplys.
Den fælles fornuft
De fleste af de nye undervisningstiltag eller ’indlæringsstrategier’ repræsenterer ofte ikke meget andet end et forsøg på at fedte for de unge og for visse tendenser i det moderne samfund. Fra læreren træder ind ad døren til klasseværelset, og til han eller hun går ud af den igen, er der én opgave, der overskygger alle andre; nemlig i tale og handling at forsøge at få eleverne til at indse, at der findes noget sådant som fornuft, at vi er fælles om den, og at det ville være fornuftigt at indse det. Dette er opgaven, lige meget om man underviser i fysik, biologi, musik, dansk, billedkunst eller filosofi, og derfor er den dannelse, der gennemføres i gymnasieskolen i sandhed en dannelse, der angår hele elevens karakter; og dermed også kulturens skæbne.
Hvad skal der ændres i gymnasieskolen? Ærlig talt; helst så lidt som muligt. Der er i en vis forstand allerede blevet ændret nok. I en af sine erindringer skriver Villy Sørensen, at han lærte mange ting i gymnasiet, men at han først og fremmest »lærte at lære noget«. Det er derfor, vi går i gymnasiet; for at lære at lære noget, for at lære, at der er noget at lære, og for at lære, at vi kan være fælles om det.
 
Jakob Friis Andersen er cand.mag. i filosofi og litteraturvidenskab og gymnasielærer i filosofi




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,18. februar 2013,"Gymnasieskolens fornemmeste opgave er ikke ’hele tiden at forny sig’ eller at ’skærpe de unges kompetencer og effektivitet, så de i fremtiden kan indtage topplaceringer i den frie konkurrence på det globale marked’. Gymnasieskolens fornemmeste opgave er at sørge for, at idiotien ikke løber af med sejren. I dette, og i intet andet, består gymnasieskolens sande identitet."
8615,/debat/2012/11/vores-perkerdansk-aldrig-godt-nok,‘Vores perkerdansk bliver aldrig godt nok‘,Nanna Bøndergaard Butters," Tosprogede elevers sprogkundskab bliver ikke opfattet som en ressource i folkeskolen. Det føler de ikke selv, som det fremgår af citatet i overskriften. Den bemærkning faldt i et interview, jeg som integrationsvejleder lavede i 2010 med elever i 9. klasse om deres oplevelser i skolen.
Den fornemmelse bliver bekræftet i skolesystemet. De bliver betragtet som ressourcesvage, eller for at have sproglige og sociale mangler i forhold til en norm om, hvad elever skal kunne. De holdes op imod et idealbillede af ‘den gode elev‘, og der gøres alt for at kompensere for forskelle og ophæve mangler.
Der bliver talt om, hvor mange procent tosprogede elever en klasse eller skole kan rumme, og man spreder de tosprogede elever i busser, via sprogscreeninger og distriktsændringer eller forsøger at udligne forskellene ved at arbejde på at tiltrække etsprogede etnisk danske elever. Den pædagogiske indsats er kompensatorisk og kommer til at handle om at fylde ‘hullerne‘ op og sprogbade de tosprogede elever i dansk fra, før de kan kravle i vuggestuen.
På Blågård Skole er vi i gang med et opgør mod den tankegang. Vi arbejder i stedet på at udvikle og bedrive interkulturel pædagogik, der bygger på en forventning om, at alle børn kommer med vigtige ressourcer, kompetencer, kundskaber og en evne til at lære, som det er uddannelsessystemets opgave at bygge videre på og kvalificere.
Ikke fordi andelen af tosprogede elever udgør et flertal på skolen, og at det er synd for dem, at deres perkerdansk ikke er godt nok, men af den simple årsag, at vi tror på, at alle elever i den danske folkeskole er tjent med viden om, hvordan man navigerer i en inter- eller transnational, global verden.
Dannelse gennem uddannelse
Skal vi skære det ud i pap, så mener vi, det er et plus, hvis eleverne - alle elever - ved endt skolegang kan tale flere sprog, er blevet sprogligt nysgerrige og har fået en metasproglig forståelse. Vi tror på, at alle elever er tjent med et historisk kendskab til hele verden.
De er godt tjent med at blive nysgerrige på, hvordan transnationale relationer mellem stater, grupper og individer indvirker på hinanden. Og vi tror på, at både lærere og elever, skal lære at være nysgerrige på, hvordan identiteter forhandles og forvandles, når mennesker interagerer – også i skolen.
Blågård Skole deltager løbende i interessante forskningsprojekter som ‘Tegn på Sprog‘ og ‘Styrkelse af tosprogedes faglighed‘. Ikke ud fra en devise om at tosprogede elever har mangler skolen skal reparere på, eller kompensere for, men på baggrund af en filosofi om, at alle elever har brug for flersproglige kompetencer, interkulturelt udsyn - og en på alle måder mere global og interkulturel skole.
Tager udgangspunkt i forudsætningerne
Den interkulturelle pædagogik bygger grundlæggende på en forventning om, at alle børn kommer med vigtige ressourcer, kompetencer, kundskaber og en evne til at lære, som det er uddannelsessystemets opgave at bygge videre på og kvalificere.
Derfor handler det også om at gentænke uddannelsen (rammer, metoder, organisering og indhold) i forhold til de samfundsmæssige forandringsprocesser og som resultat heraf forandrede behov for hvad eleverne har brug for at vide og kunne. Mest af alt handler det om, at udvikle bevidsthed om og refleksioner over, hvordan vi alle sammen er med til at gøre kultur i vores interaktion med hinanden. Det er dannelse gennem uddannelse.
Det handler ikke kun om den etnicitet, der ofte er i fokus, når man taler om Blågård Skole. Eleverne opfordres til at udforske, hvordan kultur skabes i forskellige sammenhænge og til at undersøge, hvordan sociale kategorier som fx køn, seksualitet, klasse, kultur, etnicitet og religion krydser hinanden og spiller sammen – nu og over tid. Fx kan det undersøges, hvordan eleverne selv anvender nogle af de ovenstående kategorier til at positionerer sig i forhold til hinanden, skolen, lærerne og undervisningens indhold. Det handler om sproglig og kulturel refleksion.
Interkulturelle kompetencer ikke på skolepolitisk dagsorden
Når vi forsøger at udvikle interkulturel pædagogik og tager udgangspunkt i elevernes sprogkompetencer som en ressource og ikke bare en udfordring, er det op af bakke og imod strømmen af den overordnede skolepolitiske dagsorden og retning. Selv om både den tidligere regering, den nuværende regering og Dansk Industri har udpeget interkulturelle kompetencer som væsentlige i en globaliseret verden, har centralisering, standardisering og ensliggørelse, kanons, nationaltest og PISA-undersøgelser ikke fået mange skoler til at bedrive interkulturel pædagogik.
Fokus på færdigheder i at blive opmærksom på, hvordan kultur opstår og bruges i forskellige sammenhænge, fylder uendelig lidt. Tværtimod opereres der i Folkeskolens formålsparagraf og en række fagformål med et statisk kulturbegreb, hvor eleverne forventes at erhverve sig kendskab til egen og andres kulturer. En forståelse, der fastholder eleverne i en opfattelse af kultur som noget man kan have, være og findes indenfor afgrænsede kulturelle enheder som fx nationer eller etnicitet.
Denne forståelse trækker på grove generaliseringer af, at alle i en kultur deler værdier og normer og at menneskers adfærd kan forklares på baggrund af deres tilhørsforhold til en bestemt kultur. ‘Det er også, fordi han er muslim‘, er udsagn, der hører denne tænkning til.
En anden forhindring i forhold til at bedrive interkulturel pædagogik er de dansk nationale præferencer, som ligger indbygget i fagformålene og folkeskolen som institution. Et er, at der skabes ulige betingelser for tosprogede og etsprogede etnisk danske elevers læringsprocesser, når skolen bygger videre på normer, værdier og viden, der ofte vil ligge nærmere på de etsprogede etnisk danske elevers erfaringsverden.
Noget andet er, at de dansk nationale præferencer faktisk også forhindrer etsprogede etnisk danske elever i at blive udfordret på deres interkulturelle, intersproglige og globale viden og kundskaber. Ingen af eleverne forberedes således ordentligt til at agere i det samfund de skal ud i efter endt skolegang. Det er et åbent spørgsmål, om Ny Nordisk Skole og de kommende skolereformer råder bod på dette.
Når alt kommer til alt handler det om hvilke dannelsesidealer, der opstilles i den skolepolitiske dagsorden, og hvordan de enkelte skoler selv tænker dannelse indenfor de rammer, der opstilles. Blågård Skole har kastet sig ind i kampen for ikke alene at forbedre elevernes perkerdansk, men for at danne globale borgere, der kan deltage i et dansk nationale, såvel som globale fællesskaber og demokratier. Vil I politikere, uddannelsesforskere, skoleledere, lærere og forældre være med?
 




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",160.0,24. november 2012,De 5 artikler I har brugt mest tid på
9507,/debat/2012/07/gule-mangler-indsigt-vilje,De gule mangler indsigt og vilje,Morten Thiessen," Det rumler på arbejdsmarkedet efter, at trepartsforhandlingerne brød sammen. Det danske arbejdsmarked er baseret på en pagt med lav jobsikkerhed for lønmodtagerne, til gengæld har vi økonomisk sikring og hjælp til ledige, så de kan komme tilbage i arbejdegennem aktiv beskæftigelsespolitik.
Udgangspunktet for den model og for dialogen mellem arbejdsmarkedets parter er, at de repræsenterer klart definerede grupper og interesser. På arbejdsgiversiden er det f.eks. håndværksmestre, landmænd og industri, mens det på arbejdstagersiden f.eks. er kontoransatte, metalarbejdere og ingeniører. Fordelen er, at fagforeningerne har et dybt kendskab til deres faggruppes arbejdsmarked, uddannelsesbaggrund, efteruddannelsesbehov etc., så de kan målrette arbejdet for at forbedre forholdene for deres medlemmer.
Det samme gælder ikke for de såkaldt gule fagforeninger. De er netop ikke fagforeninger med et fagligt tilhørsforhold, men blot foreninger for medlemmer med mange forskellige fagligheder. Den detalje bliver overset, og det er ærgerligt! For disse foreninger undergraver den danske model, der gennem dialog mellem parter med indsigt og interesse i forskellige fagområder resulterer i et stabilt og fleksibelt arbejdsmarked.
I forhold til at sikre stabilitet og indgå strategiske aftaler på arbejdsmarkedet, så er der ikke brug for flere organisationer til at repræsentere lønmodtagerne. Den holdning deler arbejdsgiverne heldigvis også.
Manglende indsigt
Som eksempel består Dansk Ingeniørforening af alle slags mennesker, hvis eneste fællestræk er en teknisk naturvidenskabelig uddannelse og faglighed, og det er omdrejningspunktet for vores arbejde. På samme måde bør den traditionelle fagbevægelse fokusere på det, der samler deres medlemmer, nemlig et godt arbejdsmarked med gode vilkår.
Det kommer os alle på arbejdsmarkedet til gavn, hvis vi har stabilitet og stærke arbejdstager- og giverorganisationer, der kender deres medlemmers forhold. Det fokus skal LO tilbage til, så de igen kan blive en naturlig forhandlingspartner. Selv om akademikerne ikke er med i LO, så kan udviklingen i de overenskomstmæssige resultater i sidste ende smitte af på os.
Den faglige viden kan de gule foreninger aldrig tilbyde deres medlemmer, derfor kan de ikke overtage rollen som en reel forhandlingspartner. Mon det er det, de er gule af misundelse over? De gavner i hvert fald ikke det fleksible arbejdsmarked, som vi har brug for i Danmark nu – og i fremtiden.
",51.0,24. juli 2012,"Det samme gælder ikke for de såkaldt gule fagforeninger. De er netop ikke fagforeninger med et fagligt tilhørsforhold, men blot foreninger for medlemmer med mange forskellige fagligheder. Den detalje bliver overset, og det er ærgerligt! For disse foreninger undergraver den danske model, der gennem dialog mellem parter med indsigt og interesse i forskellige fagområder resulterer i et stabilt og fleksibelt arbejdsmarked."
6005,/debat/2013/12/naa-gaar-nok-koebebarn,"Nå, der går nok et købebarn",Christina B. Larsen," 
	Jeg er adoptivmor til en pige fra Etiopien. Nu har jeg fået nok. Ikke mindst på mit treårige barns vegne. Jeg skriver især til jer, Maja Lee Langvad og Malin Schmidt, fordi I stod bag den seneste adoptionsartikel (Information, den 10. december). Endnu en artikel med generaliseringer og forudsigelser om min families følelsesliv.

	Mit opråb er dog også til jer, der skriver den samme type enøjede artikler i blandt andet Politiken, dig, Katrine W. Kjærs, som bag dit kamera forblev tilskuer til Mashos families sammenbrud, og ikke mindst til alle jer, der efterfølgende har fyldt Facebook, middagsselskaber og netaviser med jeres ytringer og antagelser om adoption.

	Hensigten med dette indlæg er på ingen måde at anfægte, at adoptionsområdet har bidraget med nogle triste aktuelle sager; at området bør undersøges og reguleres; at verdens goder kunne fordeles anderledes; eller at adopterede har oplevet et helt unikt tab og har behov for et stort tilknytningsarbejde.

	Mit ærinde er heller ikke at sætte spørgsmålstegn ved Majas Lee Langvads frustrationer eller måden at bearbejde dem på.

	Men det gør mig indigneret og ked af det, at I, Maja og Malin, tillader jer at gøre Majas oplevelser af ensomhed, påtvungen taknemmelighed og vrede til alle adopterede børns historie. Med få linjer har I generaliseret Majas kommende bog til at gælde alle i en bestemt gruppe i samfundet.

	Til at være fortællingen om mit barns fortid, fremtid, motivation og følelser. Det er en fornærmelse mod mine og en stor del af mine medadoptanters forældreevner. Mod mine og min mands evner til at tale med vores barn og arbejde med tilknytning, traumer, håb og identitet. I er med til alt for skarpt at definere, hvad læserne kan mene om mit barn og min i øvrigt meget synlige familieform. Dermed er I indirekte med til at forme de muligheder, mit barn har for at leve en anden historie end Majas. Paradoksalt i øvrigt, fordi Maja netop er så vred over at være blevet »påtvunget« en bestemt identitet.

	Godt klædt på

	Adoptionsområdet er ikke længere, som da Maja Lee Langvad blev sat af flyet i Kastrup.

	I dag henter man altså ikke sit barn i lufthavnen, men oftest – og heldigvis for det – tilbringer man mange uger i afgiverlandet. Man klædes på med kurser og litteratur, og i dag ved forældrene langt mere om tilknytning, omsorgssvigt og kropsterapi. Der er også langt flere familieformer og hudfarver på villavejen og i børnehaven, end da Maja var barn. Og der findes kompetent vejledning på området. Alt det udelader artiklen fra den 10. december.

	Hvorfor har der i denne strøm af adoptionskritiske medieindslag ikke været interesse for vejledningen hos terapeuter og psykologer, der har specialviden om adoptivfamilier? Den medvirker ellers til, at mange familier føler sig godt klædt på til at rumme netop den angst og de tab, vores børn tumler med. Familier med almindelige glædesfyldte liv med legeaftaler, bilferier, forsvundne vanter og pasning hos morfar.

	Jeg ved, der desværre er en Masho og en Amy. Men de færreste adopterede er narret fra ulykkelige forældre af griske agenter. De er i stedet blev efterladt på en trappesten den dag, de blev født. Bl.a. fordi Etiopien også er et samfund med ofte meget konservative holdninger til graviditet uden for ægteskab.

	Helt særligt og helt almindeligt

	Mange etiopiske børns største potentielle traume er måske den ensidige mediedækning og generalisering, der har været på området.

	De er små mennesker, der vokser op en dag og møder en omverden, der nu ikke kan frigøre sig fra tanken om, at alle etiopiske børn er tyvstjålne, købte, vrede og utilpassede samt pressede ud i taknemmelighedsgæld.

	Taknemmelighedsrelationen – og forstillelsen – mellem børn og forældre, som Maja Lee Langvad refererer til, er i øvrigt ikke unik for adopterede. Den florerer i mange familier: ’Jeg kunne have valgt at få en abort!’, ’Vi bliver sammen for børnenes skyld!’, og hvad med: ’Du skal ære din far og mor’? Måske er fællesskabet med ikkeadopterede større, end Maja Lee Langvad tror?

	Som adoptivforældre færdes vi ofte i grænselandet mellem det helt særlige og det ganske almindelige.

	Vi ved, at vores barns historie er helt særlig, og vi ønsker samtidig, at barnet kan få lov at spejle sig i det almenmenneskelige. Det særlige og almindelige, som er hendes og vores historie. Vi bilder os ikke ind, at hun altid er vores. Men hun får mulighed for at være det. Hvilket føles sværere, når offentligheden konstant lurer på, om vi opfylder dommedagsprofetierne. Det er som en dødvægt af negative forventninger oveni alt det, som vi da godt ved er svært.

	Belæres jeg om, at »børn bare er så fleksible«, eller »det er hun da for længst kommet sig over«, er jeg den adopteredes beskyttende mor, der beretter om kroppen, som husker, og om den iboende længsel.

	Omvendt er jeg på vagt, når omverdenen leder efter særlige tegn på, at min datter har tilbragt sine første syv måneder på et børnehjem og vil gøre den tid til altings årsag og begrænsning i vores daglige samliv. Jeg glædes, når børnehavens dygtige voksne har øje for den treåriges almindelige handlinger frem for kun adoptivbarnets. Når de bare ser et barn, der både er almindeligt og særligt.

	Traumatiseret eller bare tre år

	På et uddannelsessted var jeg engang til foredrag med en velmenende underviser. Fokus var at klæde ansatte i institutioner på til kontakten med adoptivfamilier – ikke adopterede, der havde det svært, men adoptivfamilier defineret som en gruppe, der de facto har det svært. Tænk, hvis man anlagde samme stigmatiserende og kategoriserende tilgang til samtlige skilsmissefamilier eller donorbørn.

	Undervejs i foredraget fik jeg den fornemmelse, at en række pædagoger nu var klar til gå hjem til deres børnehaver og behandle adopterede med tilhørende familier som rådne æg i stedet for at give børnene den støtte netop de havde brug. Ved min side sad en sukkende sygeplejestuderende med mørk hud:

	»Min fætter og jeg er adopterede,« sagde hun.

	»Jeg kan ikke genkende det. Du gør os sygelige!«

	Foredragsholderen ville ikke tage imod kommentaren.

	Tvivlen om, hvorvidt det er den hysteriske treårige eller den forladte adopterede, der smider sin tallerken på gulvet, kommer ofte. Vil hun en dag råbe, at hun hader os, fordi hun er adopteret, eller fordi hun er teenager? Det vil hun sikkert. Måske hun vil rejse til Etiopien og være stolt af at være både dansk og afrikansk. Og være i stand til at rumme at vi er de taknemmelige.

	Tvivlen er et vilkår. Det er vores synlighed som netop adoptivfamilie også. Især hvis det gulv, den treårige smider sig på, er gulvet ved chokoladen i Netto. Så er det, jeg har lyst til at stille mig op i indkøbsvognen og råbe:

	»Jeg har fod på det her. Og nej, jeg har ikke købt hende. Hun har det skide godt for det meste. Hun er et helt almindeligt adopteret barn, der elsker sin børnehave!«

	Den lyst har mange forældre nok, hvis unger får et hysterisk anfald i fuld offentlighed. Forskellen er bare, at jeg er sikker på, at de andre kunder har set udsendelsen om Masho og læst aviserne.

	 

Christina B. Larsen er adoptivmor, uddannet lærer og journalist og arbejder som freelancer i den socialpædagogiske og den kommunikative branche




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,19. december 2013,	Godt klædt på
8716,/debat/2012/11/hold-oeje-usa-kommer-praktiske-politik,Hold øje med USA - Nu kommer den praktiske politik,Annegrethe Rasmussen," Nu gider vi ikke høre et eneste ord mere om USA, selv ikke om Obama.« Cirka sådan har det lydt i min telefon, i min indbakke og på Facebook lige siden dagen efter det amerikanske valg fra danske venner, som ikke ved, om de skal være mest trætte af medierne eller det faktum, at så store dele af den danske politiske elite benyttede lejligheden – altså valget – til lige at få sig en tur til USA under dække af at skulle lære noget.
Hvorom alting er, så forstår overtegnede godt, at det må være røvsygt at få så meget information om, hvad verdens førende supermagt foretager sig på de indre linjer (et ofte fremført kritikpunkt handlede om, hvorfor danskerne ikke kunne komme til at høre mere om de udenrigspolitiske konsekvenser af valget, men i stedet skulle trækkes med amerikansk indenrigspolitik), når nu samfundsforhold og indenrigspolitik her i verdens bedste og ikke mindst lykkeligste velfærdssamfund er så meget mere spændende.
Hvis man griber tilfældigt ned i godteposen fra sidste uge var der f.eks. rig mulighed for at føre animerede diskussioner i samtalekøkkenet både om boligforeningers muligvis ikkeopførte juletræer, kældernotater om statsministerens skattesag, og om hvilken slags socialdemokrater, der skal bære finansloven igennem. P.t. ser det ud til at blive de lyserøde, og ikke de lyseblå.
Nå, men det skal da i retfærdighedens navn siges, at der også var røster fremme i den forgangne uge, der foreslog, at medierne burde interessere sig meget mere for Tyskland – hvor valget til Forbundsdagen nærmer sig med stormskridt – for EU eller for Kina, hvor magtskiftet i det kommunistiske kæmpeland er i fuld gang. Uheldigvis giver danskerne ikke meget for, hvad der foregår i eller rundt om Berlin (vi snakker også elendigt tysk), og vi er kun interesserede i Kina på den måde, amerikanerne også er: vi er noget bange for Beijing og især for konkurrencen, der stammer derfra. Deres kultur kender vi ikke, og forstår vi derfor endnu mindre af. Og det er jo nok der, hunden ligger begravet. »Vi er alle amerikanere,« skrev Politikens kulturredaktør, Anita Bay Bundgaard i sidste uge i en frisk klumme, der slog vort historisk-kulturelle slægtskab med Amerika fast. Den salve gjorde hende prompte upopulær blandt kernelæserne, der ikke kan lide det ulighedsskabende, krigsførende, overvægtige og platte USA, et træk de i øvrigt deler med flertallet af nærværende avis’ læsere. Nuvel – desværre er det sådan, at der er meget mere grund til at holde skarpt øje med USA og de amerikanske politikere lige nu, end dengang Obama og Romney sloges om retten til at bo i Det Hvide Hus. Altså langt mere end dengang der var valg.
For nu kommer den praktiske politik. Hvis amerikanerne ryger ned i den sorte gryde 1. januar – også kendt under det malende navn, ’the fiscal cliff’, den fiskale afgrund, hvor skatten ryger betragteligt i vejret for alle indkomstgrupper og en række barske automat nedskæringer træder i kraft for den offentlige sektor – så skal I bare se løjer derovre i Europa.
Det scenario bliver til virkelighed, hvis ikke der opnås en stor og forkromet aftale hen over den politiske midte i Washington inden jul. Sker det ikke. vil vi få udløst en kæmpe recession uden lige i USA, der får de forgangne års krise til at ligne et teselskab. Og så går det også galt i Europa – og i Danmark. Helt galt. Og som sædvanligt vil det gå hårdest ud over samfundets svageste.
Jeg siger det bare. Og undskylder forlods til alle dem, der hellere vil koncentrere sig om løftebrud, forberedelsestimer til folkeskolelærere, flerårige aftaler i kriminalforsorgen, fortsat gratis adgang til de faste udstillinger på Statens Museum for Kunst i København samt en ny statsbetalt cirkusuddannelse i Århus.
Det er svært at undslippe den amerikanske, globale realitet. Til gengæld lover jeg hermed officielt nærværende avis’ læsere, at jeg ikke vil ytre et eneste ord om, hvorvidt Hillary Clinton mon vil stille op til præsidentvalget i 2016. Ikke et ord. Før altså i 2014.
Annegrethe Rasmussen er udenrigskorrespondent i Washington DC og blogger på USAnu.dk
Ugens personlige klummer: 
Mandag: Derudefra
Tirsdag: 10’erne
Onsdag: I medierne 
Torsdag: I kulturen 
Fredag: Kampzoner
Lørdag: Borgen
",12.0,12. november 2012,Lørdag: Borgen
10454,/debat/2012/02/42-graensen-normale,42 er grænsen for det normale,Marie Spliid Clausen," Når langbenede, fladbrystede smalhoftede mænd, som supermodellen Andrej Pejic viser brudekjoler, bademode og lårkort kjolemode på alverdens catwalks er der tale om en leg med køn. En leg, der i sig selv er interessant, hvis man interesserer sig for queer studies og det heteronormatives hegemoni.
Men kæder man trenden sammen med frigjorthed og rummelighed, er sagen dog en anden. Her forekommer den ranglede størrelse 32-krop som et vidnesbyrd om, at selv de tyndeste kvinder ikke er tynde nok til at leve op til skønhedsidealet. Vil man være en rigtig kvinde i modehusenes kritiske øjne, skal man være en mand.
Det er et budskab, der får tæerne til at krumme sig under min kvindekrop, som let kan fylde en størrelse 46. Og problemet er, at det ukvindelige kvindeideal ikke nøjes med at vandre rundt på catwalken; det går søreme igen i modebutikker landet over.
Går jeg på tøjjagt i SOLO i Århus, mødes jeg af to trapper. Én går op, én går ned. Over trapperne hænger skilte, der oplyser, at hvis man skal se på tøj op til størrelse 42, skal man gå ovenpå. Fra størrelse 44 og op bliver man sendt ned i kælderen. Detailhandlens evner ud i yndig symbolik er beundringsværdig. Her ser vi virkelig Nietzsches metaforiske übermensch und untermensch kørt helt ud i den allermest bogstavelige konsekvens.
Også H&M gemmer kunder af hunkøn med former af vejen i specielle afdelinger. Big is beautiful hed den giftigsødt indtil for ganske nylig. Selv om man egentlig ikke vidste, at man var big, men troede at man så ud som flertallet, da man tog hjemmefra, var H&M klar til at sætte verden i system for én. Det skal bemærkes at ’BiB’-kollektionerne i H&M for nylig er blevet rebranded til H&M+. Selv om der kan argumenteres for, at det i det mindste er en anelse mindre patroniserende, er der stadig ikke noget at misforstå. Budskabet er klart: ’Det er ikke almindeligt H&M-tøj, du køber. Vi har været nødt til at flikke noget ekstra-plus-ordinær beklædning sammen specielt til dig. Og ja, du må hen i de særlige afdelinger, for bevares, vi kan jo ikke associere de ’naturligt slanke’ piger med dig ved at have tøj til de slanke hængende på samme stativ som kreationerne over størrelse 42.’
Tag til takke med et telt
Så vidt så skidt. Efter i fuld offentlighed at være blevet sorteret fra bukkene, bliver man både i SOLO og H&M præsenteret for to forskellige sortimenter af tøj. Som størrelse 46 har man ikke adgang til det samme tøjdesign som de naturlige slanke piger. Ofte synes tøj over størrelse 42 at være syet og designet ud fra en grundantagelse om, at man har noget at skjule snarere end at vise frem. Med andre ord: Det ser komplet åndssvagt ud.
Men man må tage til takke med, hvad man kan finde. Man kan kun håbe, at man er så heldig, at der netop den dag er ét af de sjældne stykker tøj, der er pænt og omhyggeligt designet. Et, som ikke ligner en slags villatelt, i hvilket man skal skjule sin krop for at skåne sig selv og sin omverden for synet.
Symptomatisk nok er det også sådan, at man skal være hurtig. Smukt tøj i de størrelser bliver nemlig revet ned af hylderne i løbet af ganske få dage. Eller timer.
Dén størrelse har vi ikke
Jeg går ud fra, at mine penge er lige så gode som tyndere kvinders. Ikke desto mindre må jeg som betalende kunde over størrelse 42 finde mig i, at butikkerne på alle tænkelige måder fastslår, at den strandede hval under Vejlebroen er en sylfide i sammenligning med mit eget ydmyge jeg.
Jeg tænker af og til over, hvorfor detailhandlen ikke bare går hele vejen og instruerer de unge ekspedienter i med stor bramfrihed at fornærme ens kropsform verbalt. Det ville i grunden være så dejlig ærligt, og ydermere have den fordel, at man kunne tage til genmæle og bede dem klappe gællerne i.
Men faktisk er tøjekspedienterne ikke helt uefne. De er som regel iført noget af tøjet fra afdelingen for de saliggjorte, og det er helt utroligt, hvor meget hån der kan ligge i et usikkert ’ne-ej den har vi vist ikke i de størrelser’. Beskeden bliver ofte fulgt op af et bedømmende blik ned over ens helt almindelige leverpostejsdanskerkrop, om hvilken det mest lyriske, der kan siges, er, at den er komfortabel og bundloyal.
Der er penge i former
På trods af ovenstående må man alligevel endda være glad for både SOLO og H&M. De er nemlig nogle af de få main street tøjbutikker, hvor det overhovedet er muligt at købe tøj større end størrelse 42.
Jeg kan også godt se, at det kan være en udfordring for butikskæderne at hænge tøj til alle størrelser på samme bøjle, når kollektionerne afviger så meget fra hinanden. Og eftersom størstedelen af sortimentet i denne type ’blandede’ butikker stadig er rettet mod ’under 42’-segmentet, er man også nødt til at ansætte nogle ekspedienter, der har kropsform til at fremvise produktet.
Spørgsmålet er imidlertid, om ikke man med en ganske lille indsats kunne skabe en butik, hvor alle kvinder ville føle sig velkomne?
I Storbritannien har tøjkæden Evans knækket koden. Her er de veldesignede og klædelige kollektioner ophængt på stativer i størrelsesrækkefølge. Fra lille til stor. Og vi snakker både rigtig lille og rigtig stor. Her er det også muligt for kvinder, som min underskønne valkyrieveninde, der er 180 cm høj og følgelig bruger en sund størrelse 42 – i SKO – at finde et udvalg af lækkert fodtøj, som hun rent faktisk kan være i.
Selv i Evans er det dog typisk sådan, at størrelserne 16-20, som svarer til de danske størrelser 44-48, hurtigst bliver udsolgte. Ofte har jeg stået ved det halvtomme stativ med en størrelse 8 eller XS i hånden og grublet over, hvorfor dette indlysende fyldige kundesegment tilsyneladende skyes som pesten af modebranchen. Der må jo være tale om pengestærke kvindfolk, når nu de bisser hen til hylderne og river udvalget væk på den måde.
Tænk, hvor meget der ville være at tjene ved at rette en seriøs markedsføring mod dette segment – og producere størrelserne i et oplag, der virkelig svarede til efterspørgslen!
I stedet står man tilbage med indtrykket af, at markedsanalyser bare ikke er noget, modebranchen giver sig af med. Markedsanalyse er åbenbart ikke tres chic. Ord som ’kundesegment’ har ikke det dér je ne sais quoi.
Tøj til kvinder
Det kan godt være, at det er gået modebranchens opmærksomhed forbi, men det er faktisk ikke unaturligt – slet ikke her i Norden – at være 180 cm høj eller have lange slanke fødder til at balancere højden på. Veninden fra før er en langlemmet og slank pige, men pga. sin statur er hun alligevel en størrelse 44.
Og kom nu ikke og sig, at almindelige kvindekroppe bare ikke er in. I er modebranchen! Det er jer, der bestemmer, hvad der er in. At diktere moden er jeres første, sidste og eneste eksistensberettigelse. Derfor ville det klæde (!) jer at bruge energien på os – jeres kunder.
Det er ikke rimeligt, at modebranchen bidrager til sygeliggørelsen af kvinder, der har en fin synlig talje, lækker røv og aldrig har haft problemer med at tiltrække kavalerer. En afsluttende tanke: min anden veninde, en petit og spinkel sag på 150 cm, har også betroet mig, at hun går for at være en størrelse medium! Hun må så som regel lægge bukserne 20 cm op, før hun kan tage dem i brug.
Det naturlige er så moderne for tiden – folk flokkes om uldtrøjer og økogarn. Spørgsmålet er, hvorfor I ikke laver et naturlige tøj til naturlige kvinder, men til ranglede mænd.
 
Marie Spliid Clausen er studerende




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",102.0,1. marts 2012,"Tænk, hvor meget der ville være at tjene ved at rette en seriøs markedsføring mod dette segment – og producere størrelserne i et oplag, der virkelig svarede til efterspørgslen!"
3366,/debat/2015/01/soens-moede-sundhedsvaesnet-absurd-teater,Min søns møde med sundhedsvæsnet var absurd teater,Rasmus Iver Agesen," Min niårige søn har været forkølet i fem år. Han har altså i sit lille liv haft flere dage med snot end uden. Vejrtrækningsproblemer, efterhånden 8.000 km brugt kleenex, snotfjæstilråb i skolen. Vores femårige forløb i det danske sundheds- væsen er på den kommunikative side lige med samtalen med stegepanden. Glat og tæt på meningsløs.
Den røde tråd i min søn Villads’ forløb er, at den ikke eksisterer. Af en simpel grund: Lægerne læser åbenbart ikke journaler. Fra den ene private øre-næse-hals-læge til den anden privat øre-næse-hals-læge, fra Gentofte Hospital til Hillerød Hospital til Rigshospitalet over penicillinkure, hormon-sprays, polypoperationer, kikkertundersøgelser, bihuleoperationer, blodprøver, lungefunktionsundersøgelser og mere endnu. Én ting er gået igen: Når man som patient turer fra en afdeling til en anden, begynder man helt forfra. Man møder sygeplejersker og læger, som ikke har læst journalen, eller i det bedste fald kun skimmet den.
»Er du forkølet i dag?« er et spørgsmål, der nu på femte år, vækker min indre meget primitive hulemand, der kun får lyst til at skrige: »Ja, det er for fanden derfor, vi er her – det har stået på i fem år, og det står forhåbentlig 1.000 gange i den journal, du tydeligvis ikke har læst!«
Der kan naturligvis være en vis logik i, at man laver en grundig vurdering ved opstart af et forløb. Men det kan da aldrig være en bagdel at sætte sig ind i den sag, man skal til at forholde sig til, inden den kommer ind af døren. Som patient eller pårørende føler man nærmest, at man skal veje sine ord med ufattelig omhu for at undgå, at den travle læge griber det forkerte ord i luften og insisterer på at begynde et undersøgelsesforløb, som man lige har været igennem på nabohospitalet med en nulbon som resultat.
Hvad mere uhyggeligt er: Dette fænomen er også eksisterende inden for den enkelte afdeling. På en enkelt dag på et hospitals øre-næse-hals-afdeling kan man være så heldig at møde op til seks fagpersoner, der alle sammen imponerer ved at få os patienter til at tænke, at journalen kunne være bedre tjent som snotklud. »Er du forkølet i dag? … Er du forkølet i dag? … Er du forkølet i dag?« og derudaf.
40 minutter forsinket
Hvorfor tager det så lang tid at implementere en fælles elektronisk patientjournal, der fungerer? Et system, der nemt og hurtig transporterer patientens oplysninger mellem fagpersoner? Og hvorfor har lægerne ikke tid til at læse tingene ordentligt igennem inden konsultationer? Hvorfor transporterer man journaltekst rundt på sygesenge i plastikposer og med 20 forskellige klistermærker og stenalderagtige papirark med håndskrift, som ingen kan læse? Det er lige før, jeg vil anbefale, at man går all in og tilbage til stentavlen og hammer og mejsel. Stentavlen kan da i det mindste ikke blive væk.
Klokken 08.45 ankommer vi til Riget.
»Sekretæren er her ikke i dag – henvend Dem venligst i det ambulatorium, hvor De hører til,« står der på et skilt. Ja, tak – men der står ikke noget i brevet om, hvilket ambulatorium vi hører til. Gad vide, om en af de fem personer i hvide kitler, der sidder inde på det der kontor og griner og spiser morgenmad, ved, hvor vi skal gå hen? Ja, det er på den anden side af gangen.
Ok, så er vi da i gang. Kl. 08.50 har vi tid. Kl. 09.00 ankommer sekretæren. Kl. 09.20 går jeg forsigtigt op til sekretæren og spørger, hvornår vi mon kommer til? Det vidste hun da virkelig ikke, men hun vil da gerne lige spørge lægen. Hvad er det nu, en sekretær laver, tænker jeg.
Kl. 09.30 spørger jeg nysgerrigt sekretæren, hvornår dagens program begynder – hvor mange der er før os, siden der kan opstå så megen ventetid. Vi er de første! 40 minutters forsinkelse til patient nummer 1. Jeg kigger mig rundt i et ret fyldt venteværelse. Wauw.
»Hvordan kan I blive 40 minutter forsinket inden første patient?« spørger jeg. Det må jeg virkelig ikke klandre hende, hun er jo bare sekretær. Jeg er ét stort spørgsmålstegn. Hvad foregår der? Hvad er denne sekretær ansat til?
Lægen er i gang med at læse journalen, da vi bliver kaldt ind kl. 09.40. Han kan ikke hjælpe Villads med forkølelsen, men vil gerne henvise videre og sørge for personlig overlevering af Villads sag. I stedet taler vi en del om, hvordan jeg skal forstå den situation, at vi intet havde hørt fra afdelingen i tre måneder – siden den dag vi fik taget et hav af test og blodprøver. Ingen svar på prøver, ingen melding om, hvornår vi ville få svar, om vi selv skulle ringe. Intet. Ikke før, der kom et brev om »indkaldelse til ambulant kontrol«. Ja, lægen medgiver gerne, at de kan blive lidt bedre på den kommunikative side.
Ingen kommunikation
Her en måned senere har vi stadig intet hørt om næste skridt. Dette er bare et eksempel fra fem års absurd teater. Der er rigeligt flere at tage af, og Riget er hverken værre eller bedre end andre hospitaler.
Hvorfor er der ikke en sekretær, der informerer om ekstraordinær ventetid?
Hvorfor er det så svært at skrive et brev, der fortæller, hvad der skal ske, når man ankommer? Hvorfor er kommunikation om næste skridt i forløbet ikke eksisterende? Det er, som om lægeverdenen ikke har opdaget, at patienterne ikke selv er læger. Vi kan altså ikke regne det hele ud selv.
Kunne man forestille sig det her teflonagtige absurdteater i andre industrier?
Hvad ville der ske, hvis man fjernede al meningsfuld kommunikation og planlægning og almindelig respektfuld behandling af kunder i eksempelvis restaurationsbranchen? Menukort, hvorpå der står »Spis middag ved et eller andet bord«; tjenere, der ikke aner, hvorfor man er kommet: »Nå, skal du have repareret din cykel i dag?«; tjenere, der bare lader være med at give bestillingen fra bordet videre til køkkenet. Billedet er vel ret tydeligt.
Pengene fosser ud
Det kan godt lade sig gøre at dele viden og planlægge i rigtig mange industrier. Også i store komplekse organisationer, hvor akutte ting kan opstå.
Jeg kan godt forstå, at der kan opstå ventetid, hvis akutte tilfælde opstår – men det giver nul mening, at der er 50 minutters ventetid til første konsultation. Eftervirkningerne heraf varer jo hele dagen. Det handler om folk, der har taget fri fra arbejde uden at vide hvor længe. Det kan umuligt være en god forretning for samfundet. Det må kunne gøres smartere. Det håner alle involverede parter, og det er hamrende ineffektivt.
Villads er stadig forkølet. Og nu også kronisk syg af lægebetændelse. Betændelse over for lavpraktisk dumhed. Teflonsk meningsløshed. Hans far ligeså. Måske mest ham. Den håbløse planlægning, håbløse informationsdeling og fattige kommunikation til patienterne er en åben hane, som sundhedsvæsnets penge fosser ud af.
Min svigerfar fik i sommer en indkaldelse til scanning af albuen. Han fik en tid i oktober 2015. Halvandet år. Flot.
Rasmus Iver Agesen er organisationspsykolog




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",34.0,15. januar 2015,Leave this field blank 
13206,/debat/2010/11/store-gaetteleg,Den store gætteleg,Lasse Jensen," Det er altså svært. Først var der den svære, men nødvendige beslutning og undfangelse. Så kom alle undersøgelserne, ultralydsscanningen, overvejelser om, hvordan livet nu ville forme sig, bækkenbundsøvelserne og diskussionerne om børneværelsets indretning og opdragelsesstrukturen.
Men lige pludselig, efter smertefulde veer, bliver en generaldirektør født!
Vi ved fra DR's bestyrelsesformand, Michael Christiansen, at fødslen er sat til marts 2011. Vi ved også, at kulturministeren og de politiske partier i løbet af ganske kort tid skal (gen)udnævne en ny bestyrelse for landets store statsejede medieinstitution, og vi ved med dødelig sikkerhed, at Kenneth Plummer ikke længere er generaldirektør. Til gengæld ved vi ikke helt, om han er blevet fyret, eller han selv sagde op. Men vi ved, at han nu svæver i en millionfaldskærm, som giver ham en lang og forholdsvis velhavende tilværelse frit svævende i luften, indtil han lander et eller andet sted.
Det vi ikke aner noget om, er, hvem der bliver hans efterfølger. Men det forhindrer ikke medierne i at gå i et helt rutinemæssigt selvsving. Uden nogen form for seriøs research fastslår det ene medie efter det andet, hvem der er i spil til topposten i DR, hvem der er favoritter, outsidere, runner-ups og hanger-ons.
Gætværk
Det er en såre interessant journalistisk sportsgren. Startskuddet lyder, hver gang der er en vigtig stilling ledig. Morten Olsens efterfølger som landstræner, den kommende vinder af X Factor, eller generaldirektørstillingen i DR. I nogle tilfælde beder man en række såkaldte eksperter gætte, hvem det bliver. Man kan også citere en velanbragt pressemeddelelse fra et bookmakerfirma om odds på forskellige navne - man vinder mange penge, hvis f.eks. Don Ø bliver DR's næste chef. Umærkeligt glider navnene fra bookmakeren over på automatlisten over kandidater. En anden metode er at lade web-brugerne stemme om, hvem de tror bliver ny chef. Så har man en ny historie uden anden bund i virkeligheden end nogle tusinde tilfældige borgeres tilfældige gæt.
Tidligere DR-direktører med eller uden fast arbejde for tiden, som den tidligere programproduktionsdirektør Mette Bock, Berlingskes chef, Lisbeth Knudsen, og Ritzaus direktør, Lars Vesterløkke, tildeles automatisk kandidatstatus, og forhenværende mediefolk med tidsbegrænsede job som f.eks. klimakommissær Connie Hedegaard er indlysende 'kandidater', og nuværende medlemmer af DR's direktion som Morten Hesseldahl, Ulrik Haagerup og Mikael Kamber er selvskrevne som seriøse kandidater. For en sikkerheds skyld nævner man så også indehavere af andre topjob, som man måske synes har siddet så længe, at de trænger til luftforandring: JP/Politikens Lars Henrik Munch eller TV 2's Merete Eldrup.
Fælles for de første kandidatlister er, at ingen journalister har spurgt nogle af de såkaldte kandidater om de er kandidater. Det er, som det hedder i jargonen 'at researche en historie ihjel'. Næ, man spørger dem hen ad vejen, og når de afviser tanken, kan man skrive en ny historie. Som torsdag, hvor de tre DR-direktører meddelte, at de ikke ville søge.
Det betyder naturligvis ikke, at de er ikke er i betragtning. Man kan godt få en stilling uden at søge den. Men den journalistiske fødekæde er sikret, spaltepladsen udfyldt og spekulationerne kan fortsætte i en uendelighed, indtil en ny generaldirektør fødes i marts 2011, hvor vi så - som for fem år siden - måske endnu engang kan konstatere, at den nye generaldirektør er et helt nyt og overraskende navn, som ingen havde spekuleret sig frem til.
Hvad med Ulrik Wilbek?
",3.0,20. november 2010,"Det er en såre interessant journalistisk sportsgren. Startskuddet lyder, hver gang der er en vigtig stilling ledig. Morten Olsens efterfølger som landstræner, den kommende vinder af X Factor, eller generaldirektørstillingen i DR. I nogle tilfælde beder man en række såkaldte eksperter gætte, hvem det bliver. Man kan også citere en velanbragt pressemeddelelse fra et bookmakerfirma om odds på forskellige navne - man vinder mange penge, hvis f.eks. Don Ø bliver DR's næste chef. Umærkeligt glider navnene fra bookmakeren over på automatlisten over kandidater. En anden metode er at lade web-brugerne stemme om, hvem de tror bliver ny chef. Så har man en ny historie uden anden bund i virkeligheden end nogle tusinde tilfældige borgeres tilfældige gæt."
8545,/debat/2012/12/kandestoeber-laegger-fladt,En kandestøber lægger sig fladt ned,Ejvind Larsen," Nu står verden ikke længere. Trofaste, ufatteligt udholdne læsere går – om ikke Gud være lovet så dog naturen være det samme – nok ud fra, at denne konstatering om verden sikkert har noget at gøre med dels Jesper Løvenbalk Hansens løbende reportager fra klimatopmødet, COP18, i Qatar. Dels Jørgen Steen Nielsens bagsideleder i går om kapitalismens – den for tiden suverænt sejrende verdensøkonomis – stadig mere ’kreative destruktioner’ til fremkaldelse af stadig mere af DØV, Den Økonomiske Vækst. Og den sig ifølge naturvidenskaben stadig mere nærliggende sandsynlighed af, at økonomen bag udtrykket, Joseph Schumpeter, også får ret i sin forudsigelse af, at kapitalismens ’kreative destruktion’ til sidst vil destruere også det fundament, den selv står på: Naturen for højerestående planter, dyr og mennesker. Som netop COP’erne år efter år konstaterer stadig mere ødelagt af menneskearten selv uden hidtil at have kunnet standse destruktionen trods opbuddet af alverdens topledere.
Men nej: I dag står verden ikke længere, fordi en af medieverdenens utallige politiske kandestøbere omsider har fundet et guldkorn. Forhåbentlig med forbindelse til COP og verdensøkonomiens kreative (selv)destruktion, men her først guldkornet, nippet af forstå-sig-på’eren fra TV 2 Henrik Qvortrup. Som for et par dage siden skrev:
»Enhedslisten topper ugens ’Momentumeter’. Vi kan passende toppe ugens ’momentumeter’ med at lægge os fladt ned. For stik imod forudsigelser fra såkaldt kloge hoveder som undertegnede har Enhedslisten faktisk fået tur i den. For få uger siden fastslog kommentator-Danmark, at Enhedslisten havde grebet kommunikationen af årets finanslov ’elevrådsagtigt’ an. Hvorfor dog highlighte nederlag frem for at betone sejre? spurgte vi. Personligt står jeg ved vurderingen. Det ændrer dog ikke på, at Enhedslisten ser ud til at have ramt en vælgermæssig åre ved åbent og nærmest selvpinerisk at erkende egen begrænsning. Enhedslisten er således ugens absolutte topscorer i Megafon. Det må således være første gang i nyere dansk, politisk historie, at vælgerne præmierer et parti, der åbent erkender, at man er blevet løbet om hjørner med. En ny trend er født.«
Julehumør
Vi gentager: Vælgerne præmierer et parti, der åbent erkender, at man er blevet løbet om hjørner med. En ny trend er født.
Det er – trods COP18 og Schumpeter – ikke til at undgå at komme i julehumør af. Tænk, det er ved at gå op for mediernes såkaldte politiske eksperter og analytikere, eller i hvert fald en enkelt af dem i et enkelt øjeblik – disse politiske kandestøbere, der hele tiden skal forklare seere og lyttere og læsere, hvad den og den samfundsaktør ’egentlig’ mener og ’egentlig’ burde have gjort for at erobre magten, fastholde magten, undgå at tabe magten (da det jo alene er magten, der betyder noget) – at der faktisk er vælgere, som foretrækker aktører, der holder sig til sagen:
Hvorfor skulle den berømte/berygtede Johanne fra Enhedslisten dog stå sammen med regeringen og lade sig hylde for en finanslov, som hun og hendes parti – og vælgere og potentielle vælgere – fandt elendig? Bare for at lade sig hylde som magthaver? Bare for at foregive sejr? Ja, hvorfor prale med et nederlag? Som efter Enhedslistens skøn dog var blevet endnu større, hvis regeringen havde indgået det forlig med Venstre, som den i ramme alvor truede med?
Trods folkefordummelsen er der vælgere nok, som spurgte. Og kvitterer for, at der blev svaret af Enhedslisten i overensstemmelse med sagen og på bekostning af magtliderligheden. Så Qvortrup må lægge sig fladt ned.
Det parlamentariske grundlag
I det indtrufne julehumør er det derfor også Johannes parti vel undt – til en vis grad – at det i disse dage rister en kulturminister over en stille ild, fordi regeringen pludselig er kommet i den situation, at det her ikke længere bare kan true sit parlamentariske grundlag, Enhedslisten, med at indgå forlig med sin arve- og ærkefjende Venstre.
Allermest spændende er dog Qvortrups forkyndelse tilslut: »En ny trend er født.«
Første reaktion er, at den aldeles ikke er ny. Nyt er derimod, at der åbenbart (igen) er kommet politiske eksperter, analytikere, forstå-sig-på’ere, kandestøbere (i hvert fald en enkelt), som er i stand til at opfatte, er der stadig er demokrater, for hvem kampen om magten ikke totalt overskygger ethvert spørgsmål om, hvilken sag der kæmpes om magt over.
Anden reaktion er, at ’trenden’ forhåbentlig har med indledningen at gøre. At det – stadig forhåbentlig – er ved at gå op for stadig flere, at det nu i den grad haster med at få standset verdensøkonomiens kreativitet. At efterstræbelsen af magt og forbrug og økonomisk vækst ikke længere kan tilsidesætte sagen – forsvaret for naturgrundlaget, selve fundamentet for højerestående planter, dyr og menneskearten selv.
Så når Enhedslisten her på Qvortrups givne foranledning har fået så positiv omtale, må det være på sin plads at udtrykke ønske om, at Johanne nu også tager regeringens afvisning af en bæredygtighedskommission med i sine beklagelser over alt det, som ’hendes’ regering skal skældes ud for.
",13.0,4. december 2012,"»Enhedslisten topper ugens ’Momentumeter’. Vi kan passende toppe ugens ’momentumeter’ med at lægge os fladt ned. For stik imod forudsigelser fra såkaldt kloge hoveder som undertegnede har Enhedslisten faktisk fået tur i den. For få uger siden fastslog kommentator-Danmark, at Enhedslisten havde grebet kommunikationen af årets finanslov ’elevrådsagtigt’ an. Hvorfor dog highlighte nederlag frem for at betone sejre? spurgte vi. Personligt står jeg ved vurderingen. Det ændrer dog ikke på, at Enhedslisten ser ud til at have ramt en vælgermæssig åre ved åbent og nærmest selvpinerisk at erkende egen begrænsning. Enhedslisten er således ugens absolutte topscorer i Megafon. Det må således være første gang i nyere dansk, politisk historie, at vælgerne præmierer et parti, der åbent erkender, at man er blevet løbet om hjørner med. En ny trend er født.«"
12413,/debat/2011/04/koster-erhvervslivet,Hvad koster erhvervslivet?,Jo Falk Nielsen," Det er fantastisk, hvad vi borgere koster det danske samfund. De politiske økonomer på universiteterne, businessskoler, i banker, finanseringsinstitutter og tænketanke kappes om at regne ud, hvad vi koster.
Indvandrere, børn, skoleelever, kvinder, for ikke at tale om vi gamle, der tynger det danske statsbudget, så staten snart går bankerot, hvis vi ikke skærer ned i velfærdsgoderne. Men vend den lige rundt og stil det helt indlysende spørgsmål:
Hvad koster det private erhvervsliv det danske samfund?
Der er selvfølgelig det helt groteske i, at multinationale virksomheder uddrager sig beskatning her i landet. Og selvfølgelig alle de subsidier og støtteordninger, der kommer virksomhederne til gode.
Men jeg tænker lige så meget på, at virksomhederne lever højt på, at det danske samfund sørger for dagpleje, vuggestuer, børnehaver. Ellers ville halvt så mange være på arbejdsmarkedet. Det betaler de intet til.
Virksomhedernes kommende ansatte bliver undervist og disciplineret i skolerne, får yderligere uddannelse på ungdomsuddannelserne samt videregående uddannelser, uden at virksomhederne betaler.
Arbejdsstyrken får lægehjælp, når sygdom indtræder. Og når virksomhederne har slidt deres medarbejderne helt ned, ryger de ud på enten sygehuset eller på førtidspension, hvis den tidligere ansatte da ikke skal løbe spidsrod gennem det kommunale system. Men uanset hvor den nedslidte ender, er det på fællesskabets regning.
Virksomhederne kan blot skrotte de udslidte og hente nye friske ind uden at skulle betale.
Gratis hjælp
Som om det ikke er nok, er universiteterne i stadig højere grad blevet presset til at servicere virksomhederne i deres forskning  fra forskning til faktura  i stedet for at forske til gavn for fællesskabet. Igen uden at de private virksomheder skal betale for det.
Virksomhederne får stillet et udbygget vejnet og havnefaciliteter til rådighed. Når de forsyner deres ansatte med computere, er det os alle, der betaler, da de kan trække udgiften fra. Tilsvarende med de såkaldte sundhedsforsikringer.
Til gengæld står vi med regningen for alle deres ekstra udgifter: Transportsektorens CO2-udledninger, industrilandbrugets forgiftning af vores grundvand og så videre.
Når det kommer til stykket, var de danske arbejderes kamp for rettigheder og velfærd en kæmpe fordel for det private erhvervsliv, som nu kvitterer ved at ville rulle rettigheder og velfærd tilbage i en klassekamp fra oven, godt hjulpet på vej af et borgerligt domineret folketing og regering med deraf følgende ulighed, ødelæggelse og forfald.
Jeg afventer spændt resultatet af regnestykket.
",15.0,6. april 2011,"Virksomhedernes kommende ansatte bliver undervist og disciplineret i skolerne, får yderligere uddannelse på ungdomsuddannelserne samt videregående uddannelser, uden at virksomhederne betaler."
1160,/debat/2015/12/danmark-egoismens-foerertroeje,Danmark i egoismens førertrøje,Malene Trock Hempler," Hvorfor afføder sammenbruddet i Sveriges udlændingepolitik nærmest skadefro triumf, snarere end samvittighedsfuld ransagelse af mulige internationale konsekvenser ved Danmarks asyl- og udlændingepolitik?
Regeringens konkrete asyl- og udlændingepolitik tjener det formål, at færre flygtninge skal slå sig ned i Danmark – hvorfor effektivitet måles i afskrækkelseseffekt, ikke i forhold til den opgave at beskytte medmennesker med netop uomgængeligt beskyttelsesbehov.
Et flertal i Folketinget bestående af regeringen, Dansk Folkeparti, Konservative, Socialdemokraterne og Liberal Alliance står bag. Virker ændringer i asylpolitikken? I den offentlige debat beror svaret nærmest udelukkende på, hvor mange vi kan holde væk, skubbe videre til nabolandene, ikke hvorledes vi hjælper mest konstruktivt.
Læs også: Hastebehandling af asylaftale får hård kritik
I udlændingedebatten er Sverige blevet brugt som billede på tossegodhed.
»Sammenbruddet i den svenske udlændingepolitik udfordrer godhedens brigade hertillands,« lyder konklusionen fra Weekend-avisens Arne Hardis. Pennen er spids og velformet, med et polemisk snuptag reduceres vilje til humanitære løsninger samt internationale konventioner til det, der ligner individuel og sværmerisk næstekærlighed.
Der spørges om, hvorvidt Sveriges politiske linje gik fejl af virkeligheden. Efterfølgende indsættes tilsvarende realisme-usikkerhed i enhver humanistisk kritik af de danske stramninger.
Men hvilken virkelighed sigtes der på? Den globale virkelighed, hvor flygtninge har brug for beskyttelse også i Europa? Eller en politisk virkelighed, hvor Danmark er gået forrest i selvoptaget afvikling af solidaritet med både andre lande og den enkelte flygtning?
Læs også: Leder: Panik
Den danske regering har gladelig ladet Sverige alene om at løfte. Og nu konkluderes der retrospekt i den danske offentlighed, at Sveriges regering tog fejl fra begyndelsen?
Overbelastningssammenbruddet bruges som bevis, men ingen spørger herhjemme til vores politiske ansvar i forhold til Sverige.
Er der nogen tvivl om, at den svenske situation havde været anderledes, hvis vi havde grebet appel om fælles løsning og ageret sammen som primus motor for fordeling af opgaven imellem de europæiske lande? Hvor mange reelle forhandlinger har regeringen haft med den svenske regering med henblik på fælles løsninger?
Problemet for Sverige, og Tyskland, er ikke manglende evne til at erkende virkelighedens realiteter, men derimod det øvrige Europas magelige mangel på solidaritet. Alligevel skal man i den danske debat gang på gang høre syndefaldsmyten om Tyskland og Sverige som decideret årsag til flygtningemængderne.
Læs også: ’Vi er på vej væk fra retsstaten’
Har vi ikke forstået, at Löfven og Merkel reagerede på den allerede eskalerende flygtningekrise? De skabte den ikke ved at modtage mennesker i nød.
Danmark løber, alt hvad remmer og tøj kan holde, væk fra samarbejde, frisind og progressive løsninger. Inger Støjberg (V) udtaler med resultatstolthed i stemmen, at Danmark nu har den strammeste asylpolitik. Det ligner en national egoismekonkurrence.
I Weekendavisen efterlyser Arne Hardis bud på, hvad vi skal gøre.
Vi skal åbne øjne, sind og pengepung. Øjnene for, at problemet ikke forsvinder ved at lukke os inde og andre ude, tværtimod vokser det kun til noget værre.
Læs også: Tom snak om hjælp i nærområderne
Sindet for at møde mennesker i nød, som er taknemmelige for at få hjælp og vil give varm imødekommenhed mange gange igen. Pengepungen, for ja, det koster nu, men det er en investering i nye engagerede borgere og deres børn.
De politiske valg, vi træffer nu, er med til at forme fremtiden; vi har et ansvar. Derfor har vi brug for politikere med realitetssans, og derfor kæmpes der i debatten om patent på fortællingen om virkeligheden.
Men når politiske udfordringer er grænseoverskridende, så er national orientering per se utilstrækkelig, både når det gælder resultatevaluering og udvikling af løsninger.
Læs også: IMR advarer: Regeringen får hjemmel til at overtræde menneskerettighederne
Såvel klima- som flygtningesituation tydeliggør nødvendigheden af krav om erkendelse, forståelse samt politisk handling, der ser længere end eget lands næsetip og dagen i morgen.
Malene Trock Hempler er filosof. 
Klummen er udtryk for skribentens egen holdning




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",23.0,10. december 2015,Læs også: ’Vi er på vej væk fra retsstaten’
2378,/debat/2015/06/retoriktjek-politiske-kommentatorers-uge,Retoriktjek: De politiske kommentatorers anden uge,Mette Bengtsson," I sidste uge fremhævede jeg fire ting ved kommentatorernes måde at tale om politik på, som man kan hæfte sig ved: At kommentatorerne primært har fokus på spin og strategi, at de postulerer, at de bruger såkaldte kvantitetsargumenter, og at de taler i flok.
Ser vi først på indholdet i de politiske kommentarer fortsætter kommentatorerne i denne uge med at have fokus på spin og strategi, hvor politikernes handlinger forstås som strategisk motiverede.
På politiko.dk skriver Thomas Larsen for eksempel om SF og Radikales udmelding om, at de vil sætte turbo på økologien, hvis de kommer til magten:
Hos de Radikale er der en begyndende panik. De prøver at dæmme op for Alternativets fremgang, men det er selvfølgelig en balancegang, for det må heller ikke slå luften så meget ud af Alternativet, at Alternativet kommer ned under spærregrænsen. For så ryger rød blok med et brag.

Her forstås udmeldingen om økologi alene som noget, de to partier fremfører, fordi de vil bremse Alternativets fremgang – ikke fordi de mener det, eller fordi de har gode argumenter for det. Når kommentatorerne fortolker politikernes handlinger på denne måde, er de med til at trænge argumentationsdemokratiet i baggrunden.
Det bærer præg af en underliggende logik om, at vælgerne har faste præferencer, som politikerne lefler for. Herved bliver argumenter ligegyldige, og det er uheldigt for den politiske debat, der gerne hovedsageligt skulle dreje sig om forslag til indretningen af vores fælles samfund og argumenterne for forslagene.
Ved sidste valgkamp i 2011 lavede Mark Ørsten fra RUC efterfølgende en optælling af, hvad kommentatorerne talte om i valgkampen. Ikke så overraskende fyldte emner som strategi, taktik og personer hele 57 procent – og måske endnu mere, hvis man tæller de indholdsmæssige diskussioner med, der blev sat ind i en strategisk ramme.
Hvis Mark Ørsten gentager optællingen efter dette folketingsvalg, skal det bliver spændende at se, hvordan det har udviklet sig.
Jeg har ofte spurgt mig selv, hvorfor kommentatorerne bliver ved med at tolke politikernes handlinger på denne ensidige måde. En forklaring er, at kommentatorerne virkelig mener, at det er sådan, politik er, og at politikerne primært er drevet af en selvisk drøm om magten for magtens skyld. Det er ofte sådan kommentatorerne forsvarer deres arbejde – at politik er blevet professionaliseret, og at politikerne og deres rådgivere spinner, mens kommentatorerne mod-spinner.
En anden forklaring kunne være, at det er nemt at skrive kommentarer, der er skåret over samme kam hver gang, og at kommentatorerne er tidspressede eller måske bare uinspirerede og ikke rigtig får sat deres store viden om politik i spil.
Personlig succes eller fiasko
Udover at tale om spin, strategi og taktik er kommentatorerne også med til at videregive en forståelse af politik som et skæbnedrama, hvor det handler om politikerne som personer og deres succes eller fiasko.
Hans Engell skriver for eksempel på eb.dk den 11. juni forud for den anden såkaldte duel på TV2:
Begge er i total kampform, for de ved, at det hele er i spil – meningsmålinger, mandater, omtale, fremtiden. Comeback eller ydmygende nederlag. Det er kun guldet, der tæller – der uddeles ingen sølvmedaljer i kampen om statsministerposten. Og taberen mister ikke alene posten som regeringschef, men er færdig i dansk politik. Det er vind eller forsvind, så det forslår.

Det er en sportsmetaforik med ord som ‘form‘, ‘medaljer‘ og ‘vind eller forsvind‘, som typisk plejer at være noget, man taler om til slutrunden til et VM i fodbold. Hertil kommer vinklen, hvor det ikke så meget er forskellige scenarier for landets fremtid, men to personers personlige succes eller fald.
Men er alt om personer uvæsentligt? Nej, ikke hvis det handler om politikerne som repræsentanter i det repræsentative demokrati, hvor vi som vælgere kan have god brug af at vide noget om repræsentanternes drivkraft, moral, ideologiske ståsted, baggrund og motivation for at gå ind i politik.
Flere postulater og til tider i flok
I anden uge er kommentatorer også fortsat med at postulere. Kommentatorerne går ud fra, at vi finder deres meninger interessante, alene fordi de som eksperter siger det. Man kan også kalde postulaterne for implicitte autoritetsargumenter, hvor påstanden begrundes med et implicit ‘fordi jeg siger det‘.
David Trads skriver for eksempel på altinget.dk den 7. juni:
Lars Løkke Rasmussen (V) har ryggen mod muren, når han søndag aften møder Helle Thorning-Schmidt (S) i en tv-duel. Thorning slap bedst fra den første duel, så i aften skal Løkke slå til.

Som flere andre kommentatorer – blandt andet Anders Langballe som nævnt i sidste uge – skriver Trads, at Helle Thorning-Schmidt klarede sig bedst i den første debat med Lars Løkke Rasmussen. Men hvorfor det? Hvad er grundene til det? Kommentatorerne medvirker til, at vurderingen af politikernes præstationer hurtigt bliver noget, som kommentatorerne samstemmigt konkluderer, og hvor der er en risiko for, at vi som vælgere bliver påvirket af deres holdning frem for selv at tage stilling. 
Udokumenterede, uspecificerede kvantitetsargumenter
Og så er der kommentatorernes brug af udokumenterede, uspecificerede kvantitetsargumenter. I et kvantitetsargument refereres der til et flertal, og logikken er, at når der er mange, der synes noget, så bør man tilslutte sig. Problemet er, at dette kommer til at stå i stedet for de egentlige indholdsmæssige argumenter.
At kvantitetsargumenterne er udokumenterede betyder, at kommentatoren umiddelbart ikke har dokumentation for flertallet mening, og at kvantitetsargumenterne er uspecificerede betyder, at det er uklart, hvem flertallet er.
Hans Engell skriver for eksempel på eb.dk den 4. juni 2015:
ALLE VED – også Helle Thorning og den øvrige del af regeringen – at samspilsproblemerne er omfattende i kontanthjælpssystemet. Beskæftigelsesministeriet har selv dokumenteret det.

Her er påstanden, at der er samspilsproblemer i kontanthjælpssystemet. Engell fremfører dog ikke nogen indholdsmæssige grunde for det, men henviser blot til, at det ved alle.
Når han efterfølgende henviser til beskæftigelsesministeriet er det et klassisk autoritetsargument, men selve dokumentationen bliver stadig ikke foldet ud for læseren. Som læser sidder man tilbage med en påstand om noget, som man ikke har fået fremført belæg for, og det bliver derved svært at bruge til noget, når man selv skal tage stilling.
Synkrone og diakrone perspektiver
Skal jeg fremhæve en kommentator, der i denne uge ikke på samme måde fortaber sig i snak om partiernes strategi kunne det være David Trads. Han har en kommentar den 11. juni på altinget.dk, hvor han lidt overraskende udråber De Radikale til valgets store sejrsherre.
I sit regnestykke lægger Trads stemmerne fra Alternativet og Liberal Alliance oven i de Radikale stemmer, og hvor de tre partier så til sammen udgør 20 procent af vælgerne.
Ideen er ikke noget, som jeg har set kommentatorerne tale om i samlet flok og interessant, fordi han redegør for, hvordan der i de nye partier er noget radikalt tankegods. Her tilbyder Trads det, man kan kalde et diakront perspektiv, hvor han nævner forskellige personer, og hvad de tidligere stod for, da de var Radikale, og hvordan de har videreført disse tanker i de nye partier.  
David Trads skriver også tre dage tidligere om de temaer i valgkampen, som han mener er blevet glemt – henholdsvis om global opvarmning, konsekvenserne af krigen mod terror og de stigende flygtningestrømme.
Her træder kommentatoren tilbage og tilbyder et synkront perspektiv på den debat, der foregår. Han er her ikke i lommen på politikerne eller medierne og deres dagsorden, men forholder sig kritisk.
Iagttagelserne tager udgangspunkt i Mette Bengtssons ph.d.-projekt om politiske kommentatorer, hvor formålet er at komme med en konstruktiv kritik af de politiske kommentatorer – analysere hvad der kendetegner kommentatorernes diskurs, og hvilke konsekvenser denne kan have for den demokratiske samtale.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",5.0,12. juni 2015,"Men er alt om personer uvæsentligt? Nej, ikke hvis det handler om politikerne som repræsentanter i det repræsentative demokrati, hvor vi som vælgere kan have god brug af at vide noget om repræsentanternes drivkraft, moral, ideologiske ståsted, baggrund og motivation for at gå ind i politik."
3716,/debat/2014/11/evindelige-politisering-giver-nervoese-traekninger,Den evindelige politisering giver mig nervøse trækninger,Mikkel Medom Jørgensen," Den danske opinion er et forunderligt univers. Rundt omkring i verden eksisterer der pseudodemokratier, hvor den siddende regering truer fritænkere og revolutionære debattører på livet på grund af deres oprør mod den etablerede norm. Selv vores skandinaviske nabo Sverige har for tiden travlt med at benægte eksistensen af et af deres største partier, fordi dette partis uanstændige menneskesyn ikke synes at kunne finde plads under de politisk korrekte faner.
Anderledes forholder det sig i Danmark. Den danske debatkultur har til alle tider været kendetegnet ved dens store tolerance og accept af mangfoldighed. Intet emne er hverken for stort eller for småt til at komme igennem det danske meningsmaskineri.
Denne præmis om ’højt til loftet’ ligger i den danske debats dna og skaber et råderum for kreativitet. Det giver plads til tanker, som ikke ville kunne være blevet undfanget i smallere reservater.
Derfor balancerer jeg også på et knivsæg, når jeg med denne kronik ønsker at påpege en tendens til konstruerede narrativer og fri fantasi. For lige så meget, som jeg værdsætter den inkluderende præmis om plads til fri tænkning, lige så enerverende finder jeg den begyndende konsensus om, at man kan drage kausalitet mellem snart sagt alting.
Popmusik, død og ødelæggelse
Min kritik er tostrenget: Først og fremmest synes der at være en stor portion debattører, som virker uendeligt forhippede på at gøre det ligegyldige gyldigt ved brug af den brede retoriske pensel.
Et eksempel herpå kan spores tilbage til den 16. september 2014. Her tager den aarhusianske lektor Hans Hauge til alternativt genmæle, efter at forsangeren fra Nephew, Simon Kvamm, i en kronik i Politiken havde forklaret bevæggrunden bag initiativet Musikstarter, der er en slags musik-camp for børn og unge under 18 år.
Simon Kvamm havde beskrevet initiativet som en reaktion på, at musikken bliver forsømt i det danske kulturliv, men Hans Hauge stiller sig skeptisk over for populærmusikkens fællesskabsstyrkende karakter. På ikke meget mere end en lille side i Berlingske får lektoren introduceret læseren for følgende:
1. At rockmusikken er undfanget af masturbationens rytmik.
2. At hiphopkulturen er velintegreret i terrorkollektiver.
3. At den norske massemorder Anders Breivik havde en forkærlighed for rapmusik.
Disse tre postulater er velsagtens plausible. Hans Hauges kunststykke bestod imidlertid i at sammenkoble alle tre pointer til den kontroversielle konklusion, at populærmusikken skulle være slyngveninder med død og ødelæggelse.
Et andet eksempel på tendensen fremkom, da jeg den 24. september læste en tekst på politiken.dk, hvori en familiefar fordømte placeringen af søde sager i dagligvarebutikker. Så langt så godt. Men uretfærdighederne stopper ikke her. Med referencer til anerkendte videnskabelige undersøgelser får vi også at vide, at tegneseriefigurerne på morgenmadspakkerne kigger glubsk efter dine børn. ’Når tigeren Tony på Frost Flakes-pakkerne kigger skråt ned på børnene, ligner han mest af alt en børnelokker,’ lød underrubrikken. Min irritation opstår ikke på baggrund af det faktum, at familiefaderens problemstilling virker lige så essentiel for det resterende samfund, som da jeg tabte en gaffel ned på min fod i morges.
Det er derimod den evindelige politisering, der giver mig nervøse trækninger. At skribenten tager sig tid til at analysere, hvorledes morgenmadsproducenternes markedsføring udnytter den situation, hvor barnets søde tand overmander den gode opdragelse og tvinger far eller mor ud i en højrøstet meningsudveksling i fuld offentlighed.
Snu ræv
I begge eksempler lykkes det skribenten at drage kausalitet mellem det arbitrære og det odiøse.
Her kommer den anden side af min kritik i spil: For hvis vi giver fantasien frit spil og accepterer præmissen om, at alt kan politiseres, så ender opinionsmagten til syvende og sidst ikke hos de flittigste eller mest nuancerede, men hos dem med den bedste fantasi og den skarpeste pen.
Hvis der ikke er nogle logisk funderede regler for, i hvilken grad en diskurs skal kunne relatere sig til virkelighedens verden, så kan de dygtigste selverklærede meningsdannere i metaforisk forstand ophæve tyngdekraften og deducere alt tilbage til deres eget narrativ. Den liberale ungdomspolitiker Rasmus Brygger erklærede for nylig, at han er feminist, hvilket i sig selv synes at være ganske sympatisk. Men hr. Brygger er også en snu ræv og formåede i forbindelse med sit politiske skabsudspring at skrive indlægget »Rigtige feminister vil af med topskatten« den 10. september i Politiken.
Her forklarer han, hvordan topskatten afholder især kvinderne fra at fortsætte karrieren, når de skal vægte familieliv og arbejdsliv. Således kan ideen om feminisme deduktivt føres tilbage til den liberale fortælling om topskatten som kappeklædt ærkeskurk i færd med at bekæmpe alle gode kræfter på det danske arbejdsmarked – og nu også kvinderne.
Det ville i det mindste være sjovere at gå hele vejen: Vi kunne skrive en artikel om en superskurk – man kunne kalde ham Skat-mand – og lade ham prøve kræfter med troldmanden Gandalf på en fjern planet. Men det ville splintre illusionen om et sagligt indlæg. Det til trods for, at det ikke vil være meget mere fantasifuldt end så meget andet forceret politisering, vi hidtil er blevet præsenteret for – bare dårligere forklædt.
Fra lort til lagkage
I takt med at vi konstant bliver præsenteret for diskursive tåbeligheder som pædofile morgenmadsprodukter og ondskabsfuld populærmusik, sænker vi gradvist paraderne og lader lort blive til lagkage. Og det er ikke Hans Hauge eller den forargede familiefar, vi skal tage os i agt for. Det er først og fremmest folk som Rasmus Brygger, der forstår at spille spillet rigtigt, og som vil være i stand til at udnytte situationen til egen fordel, såfremt vi opløser den i forvejen utydelige grænse mellem diskurs og fri fantasi.
De fleste husker vel Manu Sareens forsøg på at drage kausalitet mellem lyserøde legoklodser og fastholdelsen af de konventionelle kønsroller. De fleste kan måske også erindre Søren Pinds halvhjertede forsøg på at få Holger K. Nielsen i samråd, fordi han havde udtalt, at det kunne være fedt at have en hængekøje i Cuba. To politikere, der forsøgte at bruge deres autoritet og den danske opinions tolerante rammesætning til at begunstige deres egen position. Den gik ikke dengang.
Spørgsmålet er, om disse sager ville have vundet mere indpas i dag? Om feministiske legoklodser ville have fundet mere resonans i befolkningen i en tid, hvor selv støvsugerposer synes at have en politisk signalværdi?
Og hvad så om fem år? Har vi da omsider udvidet rammerne tilstrækkeligt til, at Søren Pind kan sende sin politiske modstander Morten Østergaard i samråd med beskyldninger om antisemitisme, fordi den radikale politiker kategorisk køber trøffelkugler frem for jødekager i Christiansborgs kantine? Hvis vi fortsat skal kunne navigere i opinionen uden at få hovedpine, og hvis vi ikke ønsker at overdrage al magten til dem, der er bedst til at koble tankespind og tastetryk, bør vi genindføre en smule sund fornuft. Endnu er sammenblandingen af diskurs og fri fantasi blot en spirende tendens, men trækker vi ikke i håndbremsen og justerer vores absurditetsbarometer, er jeg bange for, at satiremagasinet Rokokoposten mister sin eksistensberettigelse.
Derfor vil jeg slutteligt råde alle kommende samfundsdebattører og politikere at lytte til den amerikanske rapper Snoop Dogg, når han siger: Keep it real!
Mikkel Medom Jørgensen er bachelorstuderende i politik og administration ved Aalborg Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",14.0,20. november 2014,"Et eksempel herpå kan spores tilbage til den 16. september 2014. Her tager den aarhusianske lektor Hans Hauge til alternativt genmæle, efter at forsangeren fra Nephew, Simon Kvamm, i en kronik i Politiken havde forklaret bevæggrunden bag initiativet Musikstarter, der er en slags musik-camp for børn og unge under 18 år."
10433,/debat/2012/03/tag-illusionerne-helhedsorienteret-revision,Tag illusionerne op til helhedsorienteret revision ,Georg Metz," Det er ikke nemt at være statsminister, man skal lære det. Nogenlunde sådan sagde Ritt Bjerregaard med ord der støtter – som rebet – den hængte.
Det korte af det lange: Det går ikke særligt godt med projekt SRSF-regering, hvilket unægtelig falder tilbage på statsministeren. En regeringschef er ansvarlig for trivslen i firmaet og angiver tempo og tone.
Nogle i både for- og bagland begynder at betvivle Helle Thorning-Schmidts spidskompetencer. Flere kommentatorer er forudsigeligt på vej op i det skingre felt, hvilket man ikke i sig selv behøver tage så tungt.
Borgerligheden fylder i det danske politiske kommentatorlandskab. Ved et sammenbrud i koalitionen og tilbagevenden til VK – uden K er der lyse udsigter for revitalisering af de rådgivende muligheder for ambitiøse folk med hang til V og sans for spillet. Så langt behøver det ikke komme. Ikke endnu.
Slingrekurs skal styres
Men det er immervæk alvorligt for en regering, når man ikke engang kan sno sig gennem nogle borgmestres forkølede indvendinger mod en forstandig trafikpolitik i landets betrængte hovedstad. Oven i købet en ordning med positiv effekt i andre storbyer.
Sådan set er der sagt nok om forbistring og skrotning af ringen. Den væne Johanne kaldte på Enhedslistens vegne ligeud regeringspolitikerne for nogle klaphatte. Ganske rammende.
Apropos rådgivning må man undres over, at regeringstoppen med forholdsvis mange spinfunktionærer i ministerierne ikke har håndteret sagen mere musikalsk, og ikke hyppigere slipper godt fra problemerne (udfordringerne!).
Den kendsgerning som nok så mange borgerlige aviser og kommentatorer ikke uden regeringens egen fumlen og famlen kan klandres for, rejser selvsagt spørgsmålet: Hvordan bærer de sig dog ad?
På den ene side er mange gode danskere utvivlsomt glade for at Helle Thorning ikke fører sig frem som en anden jernlady og kontrolfreak eller forsøger at spille Den Store Kreative Bogfører. Det er godt nok.
Men på den anden side går det ikke, at en regering uden en begribelig og nogenlunde konsekvent kurs således har slør i styringen.
Et kompas uden nål, hvor statsministeren med mellemrum og i modstrid med det åbenbare forsikrer, at alt er i skønneste orden, at hun er rigtig meget glad for at lytte og blive rigtig meget klogere og rigtig meget stolt af at opgive sin egen politik. Dén går ikke.
Trods vaklende meningsmålinger er det fortsat en velsignelse for brede kredse at være sluppet af med VKO.
Tonefaldet i landet er ændret, Pia Kjærsgaard og Søren Espersen trængt i baggrunden. Men hvad stiller man op, hvis S og SF ikke snart for alvor demonstrerer og leverer en alternativ opfattelse af politik med ideer, der formuleres, så de kan forstås og følges?
Og hvad gør man, når Margrethe Vestager holder bøtte, som om den radikale leder har fortrængt eller deponeret sit ansvar for det radikale arvesølv!?
Retsbevidstheden
Forleden fremkom historien om manden, der havde tævet sin eksveninde med en jernstang og smidt hende ud af vinduet.
Denne grove forbrydelse fik han jo sin straf for og blev så lukket ud, mens det stakkels offer har varige mén af overfaldet. En slem historie – ikke alene som sådan, men også som evig konflikt mellem hensynet til offeret og forsøget på resocialisering af forbryderen.
Den kendte kogekunstner Claus Meyer gør en indsats for at knytte tidligere fængselsfugle til sin virksomhed og dermed yde en skærv til revalideringen. Mens B.T. svælgede i historien, krævede V’s og DF’s ordførere i en pavlovsk reaktion Claus Meyer sat på plads og fordømt, strengere domme, straffede voldsmænd væk fra gaderne og respekt for offeret og retsbevidstheden. Dén var nemlig forulempet, retsbevidstheden. DF’s Peter Skaarup talte pr. automatpilot for krænkede borgerne. Den arme mand går åbenbart rundt på andres vegne med kronisk krænket retsbevidsthed, som først får oprejsning, når pryglestraffen en skønne dag er genindført.
Ingen af de forargede havde selvfølgelig sat sig ind i sagen eller tog forsvarligt bestik af rette myndigheds afgørelse af forholdet samt forstandigheden i at få den straffede ud samfundet igen.
Forargelsen fodres
Den side af sagen mistænkeliggjordes i særlig grad, fordi den mondæne kok oven i købet lærer de straffede at lave god mad og ikke brun sovs med kartofler og surt. Sådan en modekok, som de sagde, skal ikke bilde sig noget ind.
Men så tog Løkke Rasmussens ordet i et Facebook-indlæg, hvor med ære og respekt den forhenværende statsminister roste Meyer for indsatsen og dermed, og i modsætning til de to borgerlige ordføreres demonstrativt villede uvidenhed, gav udtryk for informeret retsbevidsthed: At det faktisk er en rimelig fremgangsmåde at lukke folk ud af fængslet igen, og at det er godt, at folk som Meyer gør noget ved det i stedet for at fodre forargelsen og den indre svinehund. Det sidste sagde Løkke ikke.
Det virkeligt krænkende i denne historie er, at S og SF, førhen fortalere for en human retspolitik, ikke benyttede lejligheden til at understrege, at de står for det modsatte af forgængerflertallet: Med regeringsmagten i ryggen hylder vi fortsat og aktivt en humanistisk retstradition og vil nu korrigere de værste retspolitiske udskejelser som den sidste halve snes VKO-år har budt på, vi vil styrke retssikkerheden! Men godaw do! Ikke et muk.
Tværtimod lover efter eget udsagn en »glad justitsminister« på forhånd at proppe 300 p.t. løsgående rockere i spjældet i år. På forhånd!
Indtrykket står tilbage at S – og SF – ikke i det væsentlige adskiller sig fra DF’s enkle og populistiske verdensbillede.
Det rejser spørgsmålet: Hvad er egentlig regeringens retspolitik? Hvornår begynder det nye flertal at regulere straffeniveauerne i takt med de øvrige nordiske landes mere civiliserede retspleje? Ret og pligt kan være meget godt, men hvad er vægtningen? Hvor megen ret og hvor meget pligt, når det kommer til stykket? Og hvad betyder disse begreber?
Et nysprog breder sig i regeringen. På trods af at alle med indsigt advarer mod drakonisk optræden over for svage unge (og ældre for den sags skyld) skal de udsatte »igennem et ressourceforløb, hvor man kigger helhedsorienteret på deres situation.
Angst for eget princip
Førtidspensionen skal væk for folk under 40 år, hvilket man kan sympatisere med, såfremt de pågældende har en solid brystkasse og kan klare et helhedsorienteret ressourceforløb uden at bryde sammen i krampegråd.
Man skal i hvert fald ikke kunne sige, at danskerne med deres sure lutheranske arbejdsomhed ikke gør, hvad fanden det så skal være for at få folk i sving; også selvom folk ikke kan tåle mosten, og der for resten ikke er noget arbejde.
Planen skal sikre statskassen små to milliarder kroner. Det siger sig selv: for folks egen skyld.
Der er jo heller ikke noget her i tilværelsen som at stå til rådighed for arbejdsmarkedet, uanset om man hver morgen skider grønne grise af angst for de andre, for naboens kat, for sit eget spejlbillede og for livet og døden.
Troede man et øjeblik at en regering af S, R og det snart helt udkoblede SF betød et mere blødt og venligt samfund, skal man nok lige vælge sig et andet såkaldt ressourceforløb og tage sine illusioner helhedsorienteret op til revision.
Nej, det er ikke nemt at være statsminister, ikke hvis man i behagesyge og angst for egne principper og alt til højre for midten gør sig til en parodi på sin forgænger, der til gengæld i et sjældent glimt af frisind undsagde sit eget partis retspolitiske tarvelighed.
w




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",55.0,3. marts 2012,Indtrykket står tilbage at S – og SF – ikke i det væsentlige adskiller sig fra DF’s enkle og populistiske verdensbillede.
2514,/debat/leder/2015/05/shiastan-kurdistan-islamisk-stat,"Shiastan, Kurdistan og Islamisk Stat?",Charlotte Aagaard," Islamisk Stat vinder frem. Anbars hovedby, Ramadi, og den antikke by Palmyra er netop faldet. Tydeligt er det for enhver, at USA’s strategi ikke virker.
Siden 2003 har målet været at få Irak til at fungere som nationalstat, og det er stadig udgangspunktet for USA’s såvel som for Danmarks krig i Irak.
Premierminister Haidar al-Abadi må dele magten med sunnierne og kurderne, rekonstruere den irakiske hær og holde de berygtede shiamilitser i stramme nationale tøjler, lyder budskabet fra både Washington og København. Men spørgsmålet er, om det er et opnåeligt mål.
Iraks geografiske, politiske og etniske cocktail taler næsten for sig selv:
I nord har kurderne haft stor succes med opbygningen af et udstrakt stammebaseret selvstyre, der både politisk og økonomisk ligner selvstændighed.
I det centrale Irak har Saddam Husseins gamle bathister, frustrerede stammeledere og religiøse fanatikere skabt en sunnimuslimsk krigsmaskine, der har sat både den irakiske hær og USA til vægs.
Og i Bagdad og det sydlige Irak har det iransk- og amerikanskstøttede shiaflertal forelsket sig så meget i magten, at de ikke er villige til reelt at del den med sunnierne og kurderne.
Oven i denne eksplosive cocktail kan man tilføje mere end 10 års sekterisk borgerkrig, hundredtusindvis af dræbte, et ubeskriveligt had – og nogle af verden største olieressourcer.
Forsøget på at opbygge en irakisk nationalstat har reelt stået på siden Første Verdenskrig og er sørgeligt nok kun lykkedes under Saddam Husseins jernnæve.
Så snart hans skånselsløse styre jerngreb blev svækket en smule – hvilket skete efter den mislykkede invasion af Kuwait i 1990 – gjorde både shiitterne i syd og kurdere i nord oprør mod sunniernes overmagt.
Mens kurderne fik international beskyttelse, fik Saddam Hussein frie hænder til at knuse shiamuslimerne, så da vinden skiftede i 2003, var hævnens time kommet og en infernalsk borgerkrig brød ud.
Med massiv militær magt og en alliance med moderate sunnier fik USA lagt låg på konflikten og installeret en shialedet regering i Bagdad – som til dato har nægtet at forsone sig med sunnierne.
Denne onde cirkel af magtkamp, massakrer og hævn mellem Iraks shiaer og sunnier eksploderede igen, da militante sunnier løb den irakiske hær over ende sidste vinter og udråbte et islamisk kalifat i de sunnidominerede områder nord og vest for Bagdad.
På denne blodige baggrund, med Islamisk Stats fortsatte fremmarch in mente og fremvæksten af en ny sekterisk shiahær – er det sværere end nogensinde at se, hvordan planen om et samlet, fredeligt Irak skal kunne realiseres.
Det må derfor være på tide at overveje andre løsninger – fra det provinsielt selvstyre, kurderne har praktiseret siden 1990 over en delstatsløsning a la Tysklands til en sammenslutning af uafhængige stater som SNG efter Sovjetunionens sammenbrud. Hverken Iraks naboer eller det internationale samfund vil juble over en delvis eller total opsplitning af Irak i tre. Og det er der gode grunde til.
Et Shiastan i vil naturligvis alliere sig med det shiitiske Iran og styrke iranernes position som regional stormagt, hvilket ikke mindst Israel vil frygte.
Et Kurdistan vil inspirere de kurdiske mindretal i Tyrkiet, Syrien og Iran til at forsøge samme opskrift på selvstændighed med risiko for nye, interne oprør.
Og et antivestligt Islamisk Stat med religiøse hardliners og skånselsløse baathister ved roret risikerer at udvikle sig til et nyt center for global terror.
Men spørgsmålet er hvor langt det er fra virkeligheden, som den ser ud i dag? I Irak mener mange, at landet allerede er opdelt i tre, mens andre håber, det stadig kan lykkes at holde sammen på nationen – enten fordi de tror på nationalstaten, eller fordi det gavner dem selv.
Uanset hvilken vej Irak udvikler sig, vil det på et tidspunkt være nødvendigt at sætte sig til forhandlingsbordet og møjsommeligt mejsle en politisk aftale ud. Om det bliver muligt inden for en overskuelig fremtid afhænger med usvigelig sikkerhed af, hvad slutmålet er. Og her virker Vestens drøm om en stærk nationalstat, styret af en demokratisk forsoningsregering i Bagdad for tiden som den største utopi af alle.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,23. maj 2015,Og et antivestligt Islamisk Stat med religiøse hardliners og skånselsløse baathister ved roret risikerer at udvikle sig til et nyt center for global terror.
3349,/debat/2015/01/laeserbreve-10,Læserbreve,Informations Webredaktion," Nedsættende ytringer skader
Jan Morell, Århus
Dagbladet Information har klare betingelser for, om debatindlæg kan trykkes eller ej: Sprogtonen må ikke være truende eller vulgær. Man må heller ikke skrive nedsættende om køn, race eller religion. Det samme burde gælde, når avisen trykker satire udtrykt billedkunstnerisk.
Udtrykker det respekt for anderledes tænkende, at Charlie Hebdo bringer tegninger af muslimers kønsdele eller af muslimer, som har analt samleje, muslimer med lemmet hængende uden for bukserne, eller muslimer, hvis næse er formet som en pik? Efter min mening er det stærkt perverst og pornografisk. Kurt Westergaards Mohammedtegninger er den rene vandkunst i den forbindelse.
Den uanstændige, dumme, racistiske og vulgære sprogtone i debatten skader i min optik demokratiet. En af de grundlæggende definitioner af et demokratisk samfund er ytringsfriheden. Imidlertid forekommer det mig, at ytringsfriheden nu for visses vedkommende også indebærer, at man har ytringspligt. Vi har ytringsfrihed i Danmark – ikke ytringspligt.
Tag vare på pædagogstudiet
Nina Vieland Christensen, faglig sekretær i Pædagogstuderendes Landssammenslutning og Hans Beksgaard, formand for professionshøjskolelærerne i Dansk Magisterforening
Der har i denne uge kørt en historie i medierne om, at underviserne nogle steder i landet ikke retter de pædagogstuderendes opgaver. De studerende har selvfølgelig krav på en uddannelse af høj kvalitet, og det forudsætter feedback på opgaver. Det er da heller ikke med god vilje, at underviserne bruger mindre og mindre tid på evaluering af den enkelte studerendes studieindsats. Det er dog en situation, der kun ser ud til at blive forværret.
Når de studerende ikke får feedback, skyldes det ikke dovne undervisere, selvom medierne måske kan få det til at fremstå sådan. I sommeren 2014 viste en undersøgelse af professions- uddannelserne i Danmark, at der er blevet skåret 1000 kroner pr. studerende om året de seneste seks år. Den økonomiske udhuling af pædagoguddannelsen er årsagen til, at dygtige undervisere i dag er urimelig hårdt spændt for.
Konsekvensen er, at arbejdet nogle steder ikke kan udføres fagligt forsvarligt. Det kan hverken studerende eller undervisere være tjent med. Med faste nedskæringer på to procent vil problemet kun blive større. Politikerne må gribe ind nu.
EU’s bankunion, en unødig risiko
Erik Høgh-Sørensen, Anholt
Mikkel Høegh fra Tænketanken Europa skriver den 12. januar indlægget »Danmark har brug for en bankunion«. Sammen med nationalbankdirektør Lars Rohde sår tænketanken bemærkelsesværdigt nok tvivl om det nuværende danske finanstilsyns effektivitet. Yderligere letbenet er påstanden om, at EU’s bankunion skulle kunne give et mere effektivt tilsyn.
Finanskrisen viste det modsatte. EU byder ikke på risikokontrol og puster allerede til den næste boble, fordi der ikke er grebet håndfast ind over for Frankrigs seneste brud på euro-pagten. Når det nye franske budgetunderskud forplanter sig til den private sektor, vil bankunionen på ’solidarisk’ vis sprede regningen over hele Europa. Så bliver der brug for den forsikringsordning, som den risikovillige nationalbankdirektør taler så varmt for.
Blot står det hen i det uvisse, hvorfor danske skatteydere og bankkunder skal betale for krak og uansvarlig budgetførelse i andre lande, når vi slet ikke er med i eurosamarbejdet.
Vi vil ikke tegne Muhammed
Åge Leerhøy, Frederiksberg
Vi skal holde op med at lave Muhammed-tegninger. Vi skal ikke holde op, fordi vi ikke tør, men fordi vi ikke vil. Fordi vi ikke igen vil såre 1,5 milliard menneskers følelser. Fordi vi ikke vil udsætte samfundene for flere drab, lidelser, sorg, frygt, øgede udgifter, juridiske stramninger, højredrejning, økonomiske tab samt øget overvågning og kontrol.
Før affæren med Jyllands-Posten var der ikke en sjæl, der følte et påtrængende behov for at lave Muhammed-tegninger. Vi skænkede ikke muligheden en tanke. Nu bliver tegningerne nærmest betragtet som en forudsætning for, at vi i den vestlige verden overhovedet kan trække vejret. Vi har malet os selv op i en krog, hvorfra vi ikke kan se nogen vej tilbage. Men det er der.
En løsning på problemet kræver, at vi tør bruge vores ytringsfrihed til at fortælle dumstædige, selvretfærdige bladtegnere, at de skal holde op med at ’køre over for rødt’. At de skal holde op med at bringe kristnes, jøders og muslimers liv i fare, og at de skal afstå fra at fremme højredrejningen.
Som voksne mennesker skal vi kunne opdrage os selv og lære at beherske destruktive impulser. Blyanten er kun stærkere end kalasjnikoven, hvis den bruges til noget konstruktivt. Kun på den måde kan vi komme tilbage til udgangspunktet – et tolerant Europa, som har sikret fred i årtier, og som vi kan være stolte af.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,17. januar 2015,"Dagbladet Information har klare betingelser for, om debatindlæg kan trykkes eller ej: Sprogtonen må ikke være truende eller vulgær. Man må heller ikke skrive nedsættende om køn, race eller religion. Det samme burde gælde, når avisen trykker satire udtrykt billedkunstnerisk."
6939,/debat/2013/08/bulgarerne-demonstrerer-ved,"Bulgarerne demonstrerer, men ved ikke for hvad",Ivan Krastev," 
	Inden for de sidste to-tre år har millioner af vrede borgere – som oftest unge, veluddannede mennesker mobiliseret via sociale medier – ’besat’ centrale pladser i lande så forskellige som USA, Egypten, Rusland, Spanien, Brasilien, Tyrkiet og Bulgarien, hvor de har krævet ikke blot en ny regering, men også en helt ny måde at regere på.

	Hvad der forener disse ellers vidt forskellige protestbevægelser er en fælles mistillid til både de finansielle og de politiske eliter. Men når de har vakt offentlig opmærksomhed, er det hverken på grund af en ny ideologi eller karismatiske politiske ledere. De vil blive husket for deres videoklip – ikke for deres manifester; for deres happenings – ikke for deres taler; for deres konspirationsteorier – ikke for deres politiske programskrifter.

	Kort sagt er de globale protester ikke et udtryk for, hvad Vaclav Havel engang kaldte »de magtesløses magt«, men for de myndiggjortes frustration.

	Som en dårlig Hollywood-film

	I denne globale protestbevægelse spiller Bulgarien en særlig rolle. Landet er et klassisk eksempel på alt, hvad der kan gå galt med demokratiet – korruption, dysfunktionelle institutioner og offentlig apati. Men det er også et skoleeksempel på, hvorfor demokratiet stadig er vores bedste håb, med de muligheder det åbner for at mobilisere civilsamfundet og gøre det muligt at vælte inkompetente regeringer på fredelig vis.

	I februar gik centrumhøjre-regeringen under den tidligere regeringsleder Boiko Borisov af. Det skete, efter at 100.000 demonstranter, primært fra landdistrikterne, havde stormet hovedstadens gaderne i protest mod fattigdom, arbejdsløshed, korruption og prisstigninger på el. Syv personer satte ild til sig selv under protesterne.

	Denne sommer er turen kommet til at tvinge den nuværende regering – en koalition mellem det bulgarske socialistparti og det tyrkiske mindretals parti – til at træde tilbage. Historien om den seneste krise er så simpel som handlingen i en B-film fra Hollywood.

	Det hele begyndte den 14. juni, da parlamentet udpegede Delyan Peevski som leder af den statslige efterretningstjeneste for national sikkerhed. Udnævnelsen af denne mand, som vestlig presse omtaler som en »mediemogul med lyssky forbindelser«, men de bulgarske medier (de få af dem, han ikke ejer) helst undgår at omtale, havde samme effekt som et politisk jordskælv.

	Blot få timer efter beslutningen blev bekendtgjort, samlede tusindvis af mennesker sig på gaden. De var mobiliseret via sociale medier, og de forlangte hans tilbagetræden. Han endte da også med at gå af, men det var ikke nok for de protesterende. De krævede også, at den regering, der havde fået den perverse idé at udnævne ham, måtte gå af.

	Hver aften siden den 14. juni er tusindvis af demonstranter gået på gaderne i Sofia med krav om én ting – at der udskrives nyvalg. Og deres protest retter sig ikke bare imod denne, men mod enhver regering, der behandler mennesker som »udtjente møbler«.

	Bulgariens centrumvenstreregering har valgt at forfølge en strategi, som går ud på at foregive, at der i grunden ikke sker noget virkelig vigtigt, og håbe på, at protesterende snart vil drage på ferie. Men folk er ikke væk. På den 40. dag for protesterne blev de blodige. Klokken 22 forsøgte politiet at bryde belejringen omkring parlamentet. Det kom til tumulter, hvorunder både demonstranter og politifolk blev såret.

	Situationen er fortsat spændt. Det må forventes, at et nyvalg kan blive udskrevet når som helst. Seneste meningsmåling viser, at kun 16 procent af bulgarerne ønsker, at regeringen skal sidde valgperioden ud.

	Isoleret middelklasse

	Hvad kan sommerens protester i Sofia lære os om ’den globale middelklasses revolution’? For det første at selv 40 dages protester inklusive blodsudgydelser ikke var nok til at flytte den bulgarske regering. For det andet at selv i Facebooks tidsalder står storbyernes middelklasse politisk isoleret, ude af stand til at række ud til andre sociale grupper.

	En sidste lektion må være, at efter den forrige cyklus af protester og valg i Bulgarien kan folkelige protester ændre meget; men ikke nødvendigvis på den måde, folk stemmer på.

	Hvis protesternes initiativtagere ikke udvikler politiske alternativer, folk er klar til at støtte, er deres aktioner dømt til at forblive forbigående episoder. Ikke desto mindre: Selv om de indtil videre har forfejlet deres politiske mål, er der kommet noget godt ud af protesterne: De seneste meningsmålinger viser, at efter næsten to måneder med protester er bulgarernes støtte til både demokratiet og EU steget.

	Den holdning, som Bruxelles og de store europæiske lande har valgt at indtage, gør da også, at de bulgarske protester adskiller sig fra Europas øvrige protestbølger. For i tilfældet Bulgarien har EU og det officielle Europa undladt at følge de bureaukratiske instinkter og i stedet taget parti for de protesterende og imod den politiske klasse og magtelite. Ambassadører fra Frankrig og Tyskland skrev således en fælles artikel den 4. juli, hvor de skarpt kritiserede den politiske model, som både den siddende og de tidligere regeringer har fulgt. Og ikke nok med det: EU’s kommissær for retslige anliggender, Viviane Reding, kom sågar til Sofia og gjorde, hvad den bulgarske statsminister ikke har gjort – talte til folket.

Ivan Krastev er formand for Sofia-tænketanken Center for Liberale Strategier

© The Guardian og Information, Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,7. august 2013,E-mail *
8980,/debat/2012/10/hvordan-kan-fagforeningerne-vinde-medlemmerne-tilbage,Hvordan kan fagforeningerne vinde medlemmerne tilbage?,Mathias Harboe," Vi har undervejs i vores serie om fagforeningerne modtaget mere end 130 ideer, råd og kommentarer til fagforeninger fra læsere, der har tager afsæt i deres egne erfaringer. Vi har redigeret og samlet et udvalg her. 
1: Oplysning, oplysning, oplysning!
Er vi blevet historieløse? Ligger fagbevægelsens sejre for langt tilbage i historien, eller hører vi ikke nok om nutidens kampe? Og er vi egentligt klar over, hvad der ville ske, hvis ikke vi havde fagforeningerne? Da debatten på Vejlegårdskonflikten raserede i sommers efterlyste flere i fagforeningsmiljøet, at den danske arbejdsmarkedsmodel og fagforeningernes rolle kommer på skoleskemaet. Fagforeningens medlemmer er med på ideen og giver gode råd her.
Kære fagforening, forklar til alle ikke-medlemmerne, at de med et medlemskab kan gøre en god gerning, hjælpe andre, hjælpe kommende generationer, tage ansvar, give tilbage til andre som kæmpede før os og udvise samfundssind. Anonym studerende

Læs flere ideer, råd og kommentarer her
Appellér til fællesskabsfølelsen
Anonym, ikke medlem af en fagforening, studerende
Hvis I, kære fagforeninger i stedet for at fortælle om indkøbsordninger med lidt rabatter i supermarkeder og hos ostehandleren, skrev og fortalte til medlemmer, at »nu har du med dit medlemskab været med til at hjælpe arbejdsmand Peter og kontormedarbejder Susanne med at få ordentlig løn, og i øvrigt sørget for, at danskere har så og så gode forhold i forhold til...«, så ville folk måske melde sig ind igen. Medlemskab af en fagforening kan og skal aldrig være en bonus for den enkelte.
Så kære fagforening, forklar til alle ikke-medlemmerne, at de med et medlemskab kan gøre en god gerning, hjælpe andre, hjælpe kommende generationer, tage ansvar, give tilbage til andre som kæmpede før os og udvise samfundssind.

Oplys om fagforeningernes rolle I
Anonym
Oplysning, oplysning og oplysning!: Hvorfor er vi der, hvor vi er i dag? Hvorledes er goder som vi tager forgivet, såsom barsel, pension, etc. forhandlet på plads?
Konsekvensorientering: En realistisk opremsning af mulige scenarier for en ikke organiseret arbejdsstyrke. Hvad ser man i lande hvor der ikke har været en fælles kamp, eller hvor den nedbrydning af fagforeninger skete langt tidligere end herhjemme?

Oplys om fagforeningernes rolle II
Henning Melgaard, BUPL, pædagog
Kontingentet skal ikke sænkes. Fagforeningerne skal lave et oplysningsarbejde, for at forklare borgere i Danmark, om fagforeningernes historiske baggrund, og den rolle fagforeningerne spiller. Uden fagforeninger har arbejdsgiverne frit spil. De rettigheder lønmodtagere i dag tager for givet, er resultatet af en lang kamp.

Fremhæv resultaterne
Else Modvig, 3F, industriarbejder
De skal gøre deres kerneydelser endnu mere synlige, og benytte enhver lejlighed til at gøre opmærksom på de ting der er skabt i fællesskab. Et område der er ganske forsømt i pressen, er det kæmpearbejde der gøres på erhvervsskoler og handelsskoler fra bl.a. HK, 3F og Dansk Metal - det koster altså at have indflydelse på undervisningen, rammer og målsætninger. I det hele taget skal man ""prale"" lidt mere af det der arbejdes med i dagligdagen - eks. razziaen på udenlandsk indregistrerede skibe - men også det arbejde der gøres på byggepladser i samarbejde med eksempelvis Arbejdstilsynet. 

Hold fast i flexicurity
Casper Rækjær, Dansk Magisterforening, webudvikler
Først og sidst skal fagbevægelsen stå fast på flexicurity. Hvis det kræver forhandlings-sammenbrud, blokader - ja, generalstrejke, så er det vel det vi gør. Den danske model kommer alle til gode, både lønmodtager og arbejdsgiver. Det er bevægelsen vigtigste opgave at kommunikere det klart ud og sikre opbakning til at gøre det nødvendige, så vi bevarer et fleksibelt arbejdsmarked i Danmark.

Brug Facebook
Ditte Brøndum, Dansk Socialrådsiverforening, socialrådgiverstuderende
Historiefortællingen omkring den danske model har været mangelfuld, som ung i dag, har man ikke en opfattelse af, arbejdsmarkedet som et sted, der indeholder modsætninger, som ikke altid falder ud til fordel for arbejdstageren. Dette er en meget vigtig historie at få fortalt, og udfordringen ligger i at fortælle den uden, at virke formynderiske.
Det er vigtig, at befolkningen forstår forskellen på at have et organiseret arbejdsmarked, og ikke at have. Der er nok at skræmme eksempler, fx at working poor begrebet er genopstået i lande som Tyskland. Men efter min opfattelse, vil skræmmeeksempler ikke kunne gøre arbejdet. Det er vigtig, at de unge generationer kan identificere sig med fagbevægelsen. Historien om fællesskab skal fortælles så den passer ind i en moderne og individpræget kontekst. Her er det nærliggende at benytte sig af de sociale medier.  

Mere personlig kommunikation
Anonym, DSR, sygeplejerske
Mit råd er at I sender en mail ud til jeres arbejdsløse medlemmer hver 14 dag, en mail fuldstændig fri for ""visionære taler"", ""begreber som innovation, velfærd, kvalitet, konkurrence"" og i stedet fokusere 100% på hvad I konkret har gjort for jeres medlemmers. Ubrugelige referater om ""spændende og visionære"" samarbejdsmøde med den ene og den anden regionslakaj - bedes også frabedt.
Konkret handling. Et konkret job tilbud til Hr. Hansen - og ikke henvisning til en hjemmeside med 300 ubrugelige jobannoncer tak.

Decentralisér
Ann Thorsted, Danmarks Lærerforening, konsulent
Jeg tror at fagforeningerne skal åbne sig mere - en slags trepartsforhandlinger med det omgivende samfund. Det er et stort problem, at fx 3F afdelingerne er nedlagt mange steder - jeg tror der er brug for en decentralisering i stedet for, så man igen kan komme i kontakt ikke kun med medlemmerne men med lokalsamfundet.

Fagforeningerne skal frem i skoene
Anonym, DSR, studerende (tidligere beskæftiget)
En samlet fagbevægelse har længe været nærmest usynlig, men kun bestået af sporadiske små ""hip"" fra de enkelte selvstændige fagforeninger og a-kasser. Min egen fagforening DSR har eks. stort set virket anonyme i forbindelse med de problematikker der eksisterer vedrørende arbejdsløse eller mht. sygedagpengeproblematikken der totalt bliver negligeret i hele denne debat. Personligt er jeg dybt skuffet over at være medlem af en organisation der indtil nu har virket fuldstændigt passiv.

Fagbevægelsen skal være proaktiv
Anonym, Dansk Magisterforening, løstansat akademiker
For mig ser det ud som at der er brug for at fagforeningerne arbejder langt mere strategisk stramt med deres kerneområder både internt og eksternt. Det er vigtigt at fagforeningerne gør dette arbejde løbende og kommer meget tidligt ud og kan være proaktive i offentligheden FØR politikerne begynder at positionere sig i forhold til problemerne.

Få fat i de unge
Kristian Dam Hove, 3F, Studerende og arbejdsløs
Prioriter at få fat i folk imens de er unge, ud og holde oplæg omkring vigtigheden af fagbevægelsen på skoler. Der er masser af retorisk dygtige unge i fagbevægelsen der med glæde vil hjælpe.

De unge skal forstå, at fagforeningen bakker dem op
Søren Ward Sørensen, Frie Funktionærer, speditør
Det er vigtigt at de ""gamle"" rigtige fagforeninger forstår at ""brande"" sig selv med de ting som de står for. Det er jo de unge vi skal have med, så derfor skal de tiltales i det sprog de forstår. Ligeledes er det vigtigt at fremhæve at funktionen i ""Den Danske Model"" jo ikke er hverken sort eller hvid - men der er nu engang forskel på arbejdsgiver og arbejdstagers interesser og vigtigheden af at man har en organisation i ens ringhjørne skal fremhæves uanset politisk overbevisning.

Forklar worst-case for den enkelte
Anonym, arbejdsløs
Man skal gøre det helt krystalklart hvad det i yderste konsekvens kan betyde hvis uheldet er ude både her og nu og på sigt. Hvis Politiet kunne vælges fra og til f.eks. ville folk kunne komme i en alvorlig nødsituation uden at kunne få hjælp. Man må gøre det helt klart hvad det i yderste konsekvens betyder at være sin egen lykke smed.

Fagbevægelsen har kæmpet for goderne
Børge Bjerg, HK, kontormedarbejder
Selvfølgelig har fagforeningerne da noget at tilbyde. Spørg Susan Voigt (der ikke er medlem af en fagforening og som som blev portrætteret i avisen 1. oktober 2012, red.) om hun ikke har en rigtig dårlig smag i munden når hun nyder friheden under ferien. Selve ferien (5 uger) blev lovbestemt efter massive krav fra fagbevægelsen. Den 6. uge (særlige feriefridage) er rent overenskomststof. Dvs. det er fagforeningerne, der har forhandlet sig frem til den - og det nyder Susan bare som nasser, for hun vil ikke yde det økonomiske bidrag, der gør at fagbevægelsen har midler til den slags forhandlinger. Spørg Susan om hendes pension. Den er sgu ikke dalet ned til hende ud af den blå luft. Endelig kan man jo spørge om hun mener hun - fra bunden af - ville kunne forhandle sig frem til den løn hun får i dag? Løn under sygdom. Løn under barsel. Løn på SH-dage. Intet af dette har hun bidraget til, men hun vil gerne nasse på goderne. Puh-ha...

Fagbevægelsen kan beskytte mod outsourcing
Anonym, ikke medlem af en fagforening, studerende
Jeg så gerne at især LO gad at påvirke ILO til at igangsætte en omfattende kampagne for at sætte lønniveauet OP i 3. verdenslande for de faggruper der er truet af outsourcing i DK. Vi hverken kan eller skal engagere os i en ""Race to the bottom"". Den kinesiske arbejder bør have samme lønniveau som os for samme arbejde, indtil der ikke længere er et lønincitament for outsourcing.

Fagbevægelsen sikrer ordentlige forhold
Ulla Boje Jensen, IDA, driftschef
Alle bør være med i en fagforening. De er ikke alle lige gode, men hvis vi ikke havde dem, ville vores løn- og arbejdsvilkår været rigtig dårlige. Det er jo fagforeningerne, der sikrer en ordentlig løn men også de mere ""bløde"" områder: Barsel, ferie, barns sygedag, orlov, osv, osv.

Skab socialt sammenhold
Anonym, BUPL
Fagforeningerne skal skabe tradition for at mødes i fagforbundet/klubben måske gennem en julefrokost med lidt politisk gejl og en sommerfest med taler og fælleshygge ved lejrbålet/stranden osv. Og man skal gøre noget for den følelsesmæssige tilknytning, og give folk en fornemmelse af at de får noget løbende som er til at se, desuden bør de finde et smukkere navn som taler til følelserne.

Udvælg tillidsmænd med omhu
Jack Køhler, Krifa
Tillidsmænd og arbejdsmiljørepræsentanter skal igennem en ansættelsessamtale og evt. gennem test, der påviser at de er egnet til den funktion. De skal være gode til at kommunikere både skriftlig og mundtlig. De skal have forståelse for både organisationskultur og kulturelle forskelle blandt mennesker.
Tillidsmænd og AMR er en form for ""salgsfolk"" for fagforeningen og det er vigtigt at disse personer er klædt ordentligt på. De er udgangspunktet for at få flere medlemmer, da de jo er en form for rollemodeller.

Kom ud på uddannelsesstederne
Kristina Kristensen, Dansk Journalistforbund, ledig
Stå fast på deres kerneværdier! Og formidl dem. Vær til stede på uddannelsesinstitutionerne og kom med et godt tilbud til de studerende, så de allerede bliver medlemmer her. Dansk Journalistforbund tilbyder fx studerende pressekort og deres medlemsblad for ca. 100 kr. om måneden, hvilket betød at jeg og mange medstuderende allerede under uddannelsen blev medlemmer.

Understreg fagforeningens rolle i velfærdssamfundet
Anonym, HK
Det haster med at få de sidste bind af Pelle Erobreren filmatiseret. Der er også brug for en DR historieserie om arbejderbevægelsen i TV i bedste sendetid.Unge mennesker har ingen kendskab til arbejderbevægelsens historie. De unge mennesker tror desværre at velfærdssamfundet er kommet ""med storken"" - og de fatter ikke hvor let det kan demonteres.Socialdemokratiet og LO har glemt at fortælle historien. 

Lav tegnefilm om prisen for et uorganiseret samfund
Anonym, Danmarks Lærerforening, ledig lærer
Lav en tegnefilm. Med al respekt; den del af medlemmerne som går efter kortsigtet økonomisk gevinst er folk uden historisk bevidsthed og politisk engagement og viden og klassekamp. Tegnefilm er påkrævet.
En god ide er også at demonstrere perspektiverne ved ""faneflugt"" i en større sammenhæng. Anskueliggør og vis tydeligt i en Pixie-version at det muligvis på kort sigt betaler sig for den enkeltes økonomi at skifte fagforening, men at det på langt sigt med overvejende sandsynligvis medfører lønnedgang, faglige forringelser og feudale forhold.

Fortsæt kampen
Erling Thaysen Pohl, FOA, pædagogmedhjælper
De skal erkende, at de har sejret ad helvede til, hvis de ikke tager kampen op igen. En kamp vi ser aldrig stopper. Jeg så min far føre den, og jeg prøver, efter bedste evne, at lære den videre til mine børn, der er organiserede i rigtige fagforening inden for deres arbejdsområder.

Samarbejd på tværs af fagforeninger
Steen Christensen, AAK/Djøf, ledig – afskediget lagermedarebjder på grund af sæsonudsving
Sammenhold og samarbejde gør stærk og er garanti for bedre arbejdsvilkår. Den fagpolitiske egoisme SKAL elimineres til gavn for fællesskabet og en bedre (endnu) forhandlingsposition.

Informationsarbejdet har fejlet
Niels P. Sønderskov, Lederne, jobsøgende konsulent
Ja, alle har en faglig interesse, som de kan forene sig om, men dem, der har brug for kollektive overenskomster burde, ligesom i gamle dage, holde hinanden op på det fælles ansvar gennem fagforeningen. Der er gået noget helt galt for dem, der ikke har hørt efter i samfundsfag, eller også har deres lærere været inkompetente og uvidende. Desuden har fagforeningerne svigtet informationsopgaven.

Genfind parolerne
Susanne Jann
Fagforeningerne bør finde de gamle paroler som solidaritet lighed og fællesskab frem igen i stedet for at overlade medlemmerne til sig selv og deres problemer når de bliver syge og arbejdsløse og ny parole kunne være SAMMEN ER VI STÆRKE eller DU ER IKKE ALENE

Tilbage til rødderne
Rasmus Keis Neerbek, Danmarks Lærerforening, fuldtidsbeskæftiget
Ja, fagforeningerne er vigtige! Men de skal finde tilbage til rødderne, mere kamp, mere kant. Lidt besynderligt at i takt med at forbund fusionerer og bliver større, så bliver fokus mere og mere snævert og navlebeskuende. Savner en fagbevægelse, der ser sig selv som en samfundsforandrende kraft - man er blevet en del af systemet.

Folk ved ikke selv, at de gerne vil være med
Steen Christensen, HK, LO arbejdsmarkedskonsulent
LO fagforeningerne, som er de overenskomstbærende fagforeninger, har i allerhøjeste grad noget at tilbyde alle på arbejdsmarkedet. Jeg er sikker på, at ansatte i Danmark gerne vil være med i en rigtig fagforening, og ikke være kunde i en forretning. Jeg er enig med LO næstformand Lizette Risgaard i, at der er en stor udfordring i at bevidstgøre borgerne om vigtigheden af at være medlem i en rigtig fagforening. Og jeg er helt enig med Henning Jørgensen, CARMA i, at de fleste ude på arbejdspladserne venter på fagforeningernes besøg. De vil jo gerne snakke med fagforeningerne og være medlemmer.
LO fagbevægelsen kan noget og vil noget - vi vil udvikle Danmark så der er plads til alle.

2: Kom ud på arbejdspladserne
Den reelle kamp for at undgå medlemsflugten foregår ikke i medierne, men i stedet ude på arbejdspladserne. Samtidig skader de mange fusioner det faglige tilhørsforhold mellem medlemmer og forening. Fagforeningerne er stigende grad usynlige på de danske arbejdspladser, mener flere læsere og inviterer på besøg.
Kom ud på skoler og arbejdspladser og investér i organisatører der kan fortælle om fagbevægelsen og den danske model! Morten Staugaard, 3F, lagerarbejder

Læs flere ideer, råd og kommentarer her
Forøg synlighed
Morten Staugaard, 3F, lagerarbejder
Være meget mere synlige! Kom ud på skoler og arbejdspladser og investér i organisatører der kan fortælle om fagbevægelsen og den danske model! De er alt alt for lidt synlige!

Kom ud på arbejdspladserne
John Hedegaard Olsen, Danmarks Lærerforening, folkeskolelærer
Kom ud på de enkelte arbejdspladser og fortæl om fagforeningens arbejde

Ud på arbejdspladsen
Bo Biering, FOA, arbejdssøgende
Fagforeningerne skal ud i den praksisnære virkelighed på de enkelte arbejdspladser. Fagforeningernes problem er, at de har forladt arbejdskampen og nu er reduceret til varetagere af de enkelte arbejdstageres ""private kapital"" og den er jo i denne senmoderne virkelighed gået hen og blevet meget flydende. Fagforeningerne må derfor i fællesskab genopfinde meningen med ord som solidaritet og sammenhold.

Fagspecifikke foreninger er at foretrække I
Jesper Bested Madsen, Dansk El-Forbund, tillidsmand og elektriker
Personligt ser jeg helst en fagforening der specifikt varetager den faggruppe som jeg tilhører, altså en for folk som arbejder med elektricitet. Men i et demokratisk samfund er det jo i sidste ende flertallet som bestemmer. Iøvrigt er jeg særedeles godt tilfreds med den fagforening jeg er medlem af, Dansk El Forbund. Hvis jeg skulle kunne aksepatere at være i en stor fagforening med flere faggrupper, skal den om døbes til et andet navn, som klart og tydeligt signalere at den indeholder flere faggrupper. Jeg kunne forestille mig et navn som, ""Forbundet for håndværkere"" eller ""Forbundet Metal Energi og Elektricitet"".

Fagspecifikke foreninger er at foretrække II
Jens Bang, Dansk El-Forbund, serviceteknikker
Fagforeningen skal samle og repræsentere de mennesker, der har samme jobsituation - styrke fagligheden og være garant for, at der ikke kommer til at mangle uddannet arbejdskraft inden for faget

3: Drop forbindelse til partierne
Tiden er løbet fra den traditionelle forbindelse til venstrefløjen. Socialdemokraterne oplever et vælgertab, der kan sidestilles med fagforeningernes medlemstab, og tiden kan være kommet til at kappe båndene til et politisk parti, der har svindende opbakning. 
Fagforeningerne bør tilpasse sig den politiske situation at partierne ikke længere er klassepartier. De bør bryde helt med de gamle arbejderpartier og erkende at mange af deres medlemmer bliver fremmedgjort af en gammel partitilknytning. Anonym gymnasielærer

Læs flere ideer, råd og kommentarer her
Drop partitilknytningen
Anonym, Gymnasieskolernes Lærerforening, gymnasielærer og fast- og fuldtidsansat lektor
Fagforeningerne bør tilpasse sig den politiske situation at partierne ikke længere er klassepartier. De bør bryde helt med de gamle arbejderpartier og erkende at mange af deres medlemmer bliver fremmedgjort af en gammel partitilknytning. Derudover bør de se alvorligt på deres omkostninger og forsøge at nedbringe medlemsbidraget, ved at fokusere på kerneydelserne som fagforening. Endeligt bør deres oplysningskampagner have fokus på gevinsten for det enkelte medlem, ved bl.a. centrale overenskomster, og ikke begreber som solidaritet, der desværre ikke nødvendigvis er populære i dagens senmoderne samfund.

Væk fra venstrefløjen
Mogens Rasmussen, ikke medlem af en fagforening, pensionist
Gør op med den politiske beton i forhold til venstrefløjen.

Fagforeninger er ikke selv politiske partier
Nicolai Harboe, Dansk Metal, maskinarbejder
De bør bruge mange flere kræfter på at kæmpe for arbejdstagernes rettigheder i stedet for at optræde som en samfundsorganisation! Og så glemmer Børsting osv. at fagforeninger IKKE er en politisk organisation. Vi betaler dem for at kæmpe for vores (lønmodtagernes) løn og modstandskraft overfor stærkere og stærkere arbejdsgivere - IKKE for at være socialdemokratiet light.

Støt kun politikere, der værner om dagpengene
Anonym, LPSF, køkkenchef
Al støtte bør gives til Enhedslisten og enkeltpersoner i regeringspartierne der offentligt tilkendegiver at de aldrig, under nogen omstændigheder vil medvirke til at denne dagpengeforringelse står ved magt.

4: Styrk produktet
Fagforeningerne nyder ikke længere godt af en bred folkelig forståelse. Men løsningen er ikke et oplysningsprojekt, hvor fagbevægelsens historiske rolle fremhæves. Det er derimod prisnedsættelser, tilpasning af 'produktet' med fokus på kerneydelserne samt en tidssvarende markedsføringsstrategi.
Sæt ny pris på 'varen'
Mogens Rasmussen, ikke medlem af en fagforening, pensionist
De fleste betragter fagforeningen på lige fod med et forsikringsselskab. Man betaler i forhold til den ydelse som man selv efterspørger. Der var et reelt behov for fagbevægelsen tidligere, men arbejdsgiverne er i dag mere medgørlige, og det som fagbevægelsen i dag skal kæmpe for, er minimalt og bør smitte af på størrelsen af kontingentet. En virksomheds renomme er også i forhold til ledelsen og den er ikke optimal i fagforeningerne som primært skaffer gode forhold for sig selv. Så produktet er ikke i orden og derfor vil folk ikke betale for ""varen"". En rimelig reaktion som er kendt på alle de tilbud der forefindes.

Nedsæt kontingent
Christian Krog, Uddannelsesforbundet, lærer
Tilbyd et lavt kontingent, en lille smule under de gule, de første 3 år. Tilbyd det samme som de gule, herunder gennemgang af lønseddel én gang årligt, sparring af karrierevalg etc. Tilbyd psykologhjælp ved sociale begivenheder (en 10 - 20 timer). Men tag i det hele taget højde for at man kun kan trække 3000 kr. fra i skat. Kontingentet burde være derefter.

Nedsæt kontingent II
Anonym, Djøf, studerende og i internship
Sænk prisen på fagforening og på a-kasse til samme niveau som de gule - mærkeligt, at I er så store og alligevel ikke kan opnå stordriftsfordele i jeres forbund. Lavere kontingent = flere medlemmer = flere penge ind på sigt. HK må indse, at deres kontingent er urimeligt højt - det er grunden til, at de ikke kan få de ønskede 50 % på mange kontorer. Sænk det dog! 

Sæt kontingentet op
Jesper Skade, ikke medlem af en fagforening, selvstændig bygherrerådgiver
A-kasserne bør sætte sine kontingenter op, så de i højere grad er med til at selvfinansiere dagpengene og erstatte det offentlige tilskud til kasserne, og friholde skatteborgerne generelt for de dyre tilskud til de populært sagt lidt ""dovne"" medlemmer af A-kasserne...

Klassekamp er stadig relevant
Anonym, Prosa, konsulent
Lad være med at konkurrere på kontingentet. Brug medierne - især de sociale - mere offensivt til at fortælle at klassekampen ikke er noget der hører fortiden til. Begynd med selv at være solidarisk med de arbejdsløse - hvad enten de er med i lige din fagforening eller ej.

Genvind mistede rettigheder
Anonym, Danmarks Magisterforening
Fagforeningerne har alt for længe affundet sig med at få høvlet hævdvundne rettigheder af. Selv har de også med deres mere og mere centrale og ikke-enkeltfaglige struktur fjernet sig fra medlemmernes oplevelse af relevans. Al lovgivning på arbejdsmarkedsområdet indenfor de seneste 15-20 år har været til lønmodtagernes ugunst, pensionsaftalen måske undtaget.

Luk ned eller gør som de gule
Anonym, Krifa, it (tidligere administration)
Man kan ikke kræve penge hver måned fra folk ved at fortælle dem om fortiden.
Man er nødt til at præstere resultater i nutiden.
Jeg meldte mig ud for 20 år siden, da jeg fandt ud hvilket kæmpe apparat fagforeningen (HK) er. Og jeg skulle stå med hatten i hånden for at bede om hjælp (vejledning) som jeg desuden ikke fik fordi de ikke var professionelle nok = havde fingeren på pulsen indenfor det aktuelle arbejdsmarked.
Håndter udfordringen ved at lukke og slukke. Nøjes med at give folk det, de ønsker. Det er præcis det, de gule gør.
Drop ideen om, at hvis folk ikke køber fortidsfortællingen, så er det fordi de er dumme. Nej, os, der fravælger de alm. fagforeninger er sgu ikke dumme. Vi kan godt tænke selv. Og vælge selv. I kommer ingen vegne ved at blive tøsefornærmede over det faktum.

Besparelser
Anonym, SL, offentligt ansat
Fagforeningerne bliver nødt til at se på besparelser, der kan bringe fagforeningskontingentet ned.

Tænk nyt som de gule
Anonym, Dansk Metal, projektleder i produktionsvirksomhed
Kopiere de gule, lære af dem og få gang i nytænkning i stedet for at skyde dem ned.

Tjek behov
Anonym, Centralforening af Stampersonel, efterlønner
Undersøge hvad medlemmerne ønsker af deres fagforening.

Drop den røde tvangskollektivisering
Claus Wøbbe, ikke medlem af en fagforening, fast beskæftiget i statsvirksomhed
De skal begå ""organisatorisk selvmord"" og erkende, at tiden heldigvis er løbet fra den tvangskollektivisering, de røde i dag stadig står for.
Det ville også være nemmere og give færre konflikter på de danske psykiatriske hospitaler, hvis lægerne fik lov til at tvangsmedicinere kraftigere med sovemedicin - men det gør det ikke etisk korrekt!
For mig er det grundlæggende problem med de røde fagforeninger, at de er socialistiske som grundholdning. Og jeg er liberal.

Revider aktiverings- og dagpengesystem
Anonym
Den 20. februar 2012 skrev jeg i Information:
""Hvad mener du er de bedste argumenter, for at blive medlem af en fagforening?
Sørg for at afskaffe løntrykkende virksomhedspraktik og aktivering - arbejde bør lønnes på overenskomsternes normale løn- og arbejdsvilkår, men bliver det ofte ikke - i stedet bliver folk opbevaret og udnyttet som billig/gratis arbejdskraft i aktiveringsmøller uden udsigt til rigtige job på normale løn- og arbejdsvilkår;
Dagpengesystemet må forbedres igen både mht. dagpengeperiode og kompensationsgrad - krisen og arbejdsløsheden bliver på grund af fejlagtig økonomisk politik alt for langvarig til at der er job at få, både i DK og i Europa.
Hvis ikke fagforeningerne kan gøre en positiv og synlig forskel på disse to områder tror jeg at mange almindelige mennesker har vanskeligt ved at se hvorfor de skulle være medlem af en rigtig fagforening ;o)""

Hjælp iværksætterspirerne
Anonym, Dansk Magisterforening, midlertidig deltidsprojektmedarbejder og ledig
Personligt mangler jeg, at vilkårene for freelance- og deltidsarbejde, samt opstart af egen lille virksomhed lempes. Som det er nu, opgiver mange at have små vikariater og lignende og at starte som selvstændige fordi reglerne for supplerende dagpenge og kontanthjælp gør at økonomien ikke kan hænge sammen. Det burde da ellers være nu, man skulle støtte folk, der delvist kan klare sig selv og måske har udsigt til helt at kunne forsørge sig selv, hvis de får en fod indenfor på arbejdsmarkedet via deltidsjobs eller vikariater.

Kortere overenskomster, indkøbsforeninger og rød presse
Anonym, 3F, chauffør
Hold op med at krybe for udviklingen, vind kampe. Kortere overenskomster er nødvendige når udviklingen ikke kan forudses, som modtræk til arbejdsgivernumre. Længere og dyrere opsigelsevarsler.
Lav en indkøbsforening der dutter og andre medlemsfordele, alt er muligt i eget navn så reklame opnås for samme pris. Alka = 3f forsikring.
Genrejsning af en rød presse, støt arbejderen om ikke andet, så den bliver mere anderkendt og brugt til annoncering. Få fingeren ud.

Villig til at betale for varen
Anonym, BUPL, medarbejder i SFO
Kontingentet er ok, hvis fagforeningerne kommer mere ind i den faglige, politiske og samfundsmæssige kamp for bedre arbejdsforhold, bedre samfundsforhold og et samfund med et menneskeligt ansigt.

Fokuser på kerneydelse
Anonym, HK, ufaglært kontorfunktionær
Øget tilstedeværelse lokalt på arbejdspladsen. Mere fokus på faglig vejledning, faglig oplysning og faglige resultater i PR-arbejdet - og mindre fokus på sponsorater til håndbold og anden idræt.

Fokuser på kerneydelse II
Dan Hirslund, ikke medlem af en fagforening, ekstern lektor
De skal blive bedre til at forhandle medarbejderrettigheder i stedet for at konkurrere om blot at være en klub. Fagforeningerne har mistet deres bid overfor arbejdsgiverne og det er deres primære udfordring.

Fokuser på kerneydelser III
Anonym, ikke medlem af en fagforening, biolog i AC-vikariat
De kunne evt. være mere aktive i at hjælpe folk i arbejde. Eller gøre mere for at vilkårene bliver bedre.

Fokuser på kerneydelser IV
Anonym, Krifa, elektronikfagteknikker
Reducer kontingent. Koncentrer jer om jeres kompetencer som er: A-kasse, fagforeninger og overenskomster.
Fjern eller reducer overflødig administration, unødvendige og ekstravagante medlems/tillidsmand arrangementer, sportshold sponsorater og donationerne til et vist centrum/venstre parti (Soc. Dem.), der alligevel ikke udfører gavnlig arbejderpolitik længere! Kør jeres fagforening som en virksomhed akkurat ligesom de fleste af jeres medlemmer er ansat af!

Fagforeningen skal guide
Anonym, PLS, studerende
Min fagforening skal kunne hjælpe mig i situationer hvor jeg ikke selv kan finde hoved og hale i det. F.eks. når det gælder min overenskomst og bekendtgørelse.
Ønsker mere at blive guidet, end at få andre til at løse mine problemer. Det gør PLS!

Flere organisatorer
Anonym, NNF, truckfører
Få dog nogle organisatorer på der tager ud og fortæller om fagvægelsen! Der er mangel på det i Sønderjylland, Østjylland, Fyn osv.

Flere organisatorer II
Kenneth Brix, 3F, maler
Ansæt flere organisatorer, hvor er de?

Etablér ægte medlemskab
Lise Lotte Rahbek, NNF, ledig
Som det er nu, føler jeg mere jeg betaler til et firma og 'systemet', end at jeg betaler kontingent til en forening, som jeg selv har valgt medlemskab af.
Medlemmerne - på arbejdspladserne eller i ledighed - skal have kontakt til resten af foreningens medlemmer, for at føle sig som en del af fællesskabet. Ellers kan vi jo ikke få øje på de andre.
Indkald til møder om større spørgsmål som f.eks dagpenge-katastrofen. Send mails til medlemmer om hvad der foregår og ikke bare et passiviserende medlemsblad.
Lad medlemmerne være… medlemmer ikke bare kunder i butikken.

Fagbevægelsen er groet fast i det 20. århundrede
Anonym, ikke medlem af en fagforening, e-learningspecialist og projektleder
Fagforeningerne har været en dynamisk kraft, der er stagneret og stivnet. De forhindrer i dag folk i at komme i arbejde. Deres stivsind forhindrer al nytænkning mht. ikke-fuldtidsarbejde. Hvem f..... siger, at alle mennesker skal arbejde min 37 timer om ugen. Men fagforeninger kan ikke tænke udover det 20. århundrede og den klassiske arbejderbevægelse. Og den er død.

Fagbevægelsen skal fokusere på værdier
Anonym, Djøf, produktchef i privat it-virksomhed
Mærkværdigvis er jeg stadig i Djøf, selvom jeg egentlig aldrig har kunnet identificere mig med dem eller deres mærkesager.

En moderne fagforening bør efter min opfattelse være skabt på værdier - og det er værdier, de bør kæmpe for. Sådan har det vist ikke været i mange år. Jeg ville eksempelvis gerne have en fagforening for højtuddannede, som kæmpede for balance mellem familieliv og karriere. Mærkesager kunne være ""ret til hjemmearbejdsplads"" - måske endda ""Pligt til ugentlig hjemmearbejdsdag"". En fagforening der var klar i spyttet over for omverdenen, om hvad for et samfund, den var sat i verden for at kæmpe for.

Fagbevægelsen skal genopfinde sin rolle
Anonym, ufaglært fuldtidsansat
Den klassiske fagbevægelse er truet på sin eksistens. Det er godt, for de danske arbejdspladser har ændret sig, og den danske arbejder har brug for mere tidssvarende fællesskaber. Hvis fagforeningerne genopfinder deres berettigelse (=fornyelse) behøver de ikke at kæmpe for deres overlevelse (=bevarelse).

Drop domicilerne og kom ud på arbejdspladserne
Poul Simonsen, tidligere medlem af flere fagforeninger, pensionist
Ja, de bør selvfølgelig sænke kontingentet, hvad de sagtens kan gøre, hvis de nedsætte de høje lønninger både til tillidsfolk og ansatte. Hertil vil der være store besparelser ved at flytte til mere ydmyge lokaliteter, hvad angår beliggenhed og luksusindretning.
Og så ville det være væsentlig, at de viser sig på arbejdspladserne samt får gang i tillidsrepræsentantuddannelsen igen.

Drop domicilerne II
Anonym, Frie Skolers Lærerforening, underviser
Tilstedeværelse, samfundsengagement og oplysning. Sælg paladserne og vær ydmyge i jeres behov. En gammel industribygning med genbrugsmøblering virker alt andet mere ægte, end glaspaladser ved havnefronten.

5: Sæt hårdt mod hårdt
De gule fagforeninger snylter på de traditionelle fagforeningers arbejde, mener en række læsere og bakker op om den hårde linje, der ellers blev kritiseret i forbindelse med Vejlegården.
Gør overenskomster eksklusive
Preben, Dansk Metal, smed
Tegne overenskomster der udelukkende dækker medlemmerne af de forbund som er med til at betale for det.

Lav direkte opgør
Jonatan Moldrup, HK, telefoninterviewer
De gule fagforeninger er med til at svække den danske model, da de i akut for lav grad sikrer samme gode vilkår, så er direkte opgør vil helt klart styrke den danske model mest muligt, medmindre vi ønsker at arbejde som working poor.

Fortæl bredt om de gules mission
Anne Jensen, Danmarks Lærerforening, beskæftiget
Oplyse dem om de gule fagforeningers egentlige økonomiske mål. Hvem får overskud, hvordan maximerer de overskuddet mv.

Fagbevægelsen er modvægt til de stærke arbejdsgiverorganisationer
Anonym, 3F, i arbejde
Husk på at arbejdsgiverne er særdeles godt organiserede, og tænk på alle de penge de giver til de borgerlige partier når de ""køber ""dem til at gennemføre deres synspunkter. Så ved at fravælge en fagforening svækker man sig overfor modpartens politiske tyngde.

Nødvendigt at tage kampen op
Anonym, Gymnasieskolernes Lærerforening, gymnasielærer
Fagforeninger er under pres fra de liberalistiske partier og medierne, derfor er de mere nødvendige nu end længe. Det er nødvendigt at tage kampen op mod de gule fagforeninger ved f.eks. at sænke kontingentet - skære ind til benet

Samarbejd med de gule
Martin B. Vestergaard, FOA, pædagogmedhjælper
Da vi ikke kan forhindre at de gule er der, må vejen frem være at få etableret et samarbejde, så arbejdsgiverne ikke kan spille os ud imod hinanden. Og det er vigtigt at de er et samarbejde hvor begge parter trækker/bærer med, og ikke et hvor de gule snylter eller de røde dikterer.
Som det er nu er det os fra de røde der betaler for de goder vi har, mens de gule enten snylter på vore overenskomster og arbejdskampe, eller underbyder os.

Rød-gul fællesfront
Anonym, Det Faglige Hus, chauffør
De gamle bør invitere de gule til LO. Så må de gamle skære i kontingent og rationalisere. De gule gå lidt op i kontingent for at være med. Så kan de via koalition og kompromis, gøre fælles front!





 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,8. oktober 2012,Leave this field blank 
3707,/debat/2014/11/penge-banken-ogsaa-gode-penge,Penge i banken er også gode penge,Hugo Frey Jensen," Information bragte fredag den 14. november en kronik af bestyrelsesmedlem Ib Ravn, lektor ved Aarhus Universitet og bestyrelsesmedlem i foreningen Gode Penge, under titlen »Nationalbanken lader hjertens gerne bankerne skabe samfundets penge«. I kronikken problematiseres det, at bankerne via deres udlånsvirksomhed ’skaber’ penge.
Bankerne skaber indlån og dermed penge i forbindelse med, at de låner penge ud. Men det er ikke et problem. Tværtimod er det et udtryk for bankernes formidling af ind- og udlån, som er en essentiel funktion for, at vores samfund kan fungere. Og selv om pengemængden primært består af indskud i bankerne, kan der ikke skabes flere penge, end der er efterspørgsel efter fra husholdninger og virksomheder.
Før man i sidste århundred begyndte at bruge indskud og betaling via check stadig mere, var penge ensbetydende med kontanter. I dag er det imidlertid mere bekvemt at betale ved at overføre midler direkte fra egen bankkonto til modtagers bankkonto ved hjælp af for eksempel Dankort. Det overlades bedst til husholdningerne og virksomhederne at afgøre, om de vil have deres penge i form af kontanter eller som indskud i bankerne.
Til gavn for borgerne
En velfungerende finansiel sektor er kendetegnet ved, at ind- og udlånet kan stige i perioder med stor efterspørgsel efter likviditet. Dermed kan kreditværdige virksomheder få de lån, som er nødvendige for at kunne investere. Husholdningerne kan samtidig tilrettelægge deres forbrugsprofil over tid, så forbruget i perioder med lav indkomst kan overstige indkomsten. Det gælder også ved hus- og bilkøb. Den gæld, der derved opstår, kan afdrages på et senere tidspunkt.
Bankerne medvirker dermed til at sikre et fleksibelt økonomisk system til gavn for borgerne. Deres samfundsmæssige betydning indebærer, at de er underlagt omfattende regulering og tilsyn fra myndighedernes side. Det er blandt andet for at sikre, at bankerne ikke tager større risici, end det er ønskeligt for samfundet som helhed. Siden finanskrisen er reguleringen og tilsynet blevet styrket. Det reducerer risikoen for, at finansielle bobler opstår.
Hugo Frey Jensen, nationalbankdirektør
",2.0,21. november 2014,"Før man i sidste århundred begyndte at bruge indskud og betaling via check stadig mere, var penge ensbetydende med kontanter. I dag er det imidlertid mere bekvemt at betale ved at overføre midler direkte fra egen bankkonto til modtagers bankkonto ved hjælp af for eksempel Dankort. Det overlades bedst til husholdningerne og virksomhederne at afgøre, om de vil have deres penge i form af kontanter eller som indskud i bankerne."
2878,/debat/2015/03/yemen-paa-vej-total-oploesning,Yemen er på vej mod total opløsning,Brian Whitaker," Sidste fredags selvmordsangreb i Sana’a på to moskeer dræbte mindst 142 mennesker. De betød også, at Yemen ikke længere bare er et land på randen af en katastrofe; det er et land på vej ned i afgrunden.
Et magtesløst FN advarer om eskalerende voldsspiral og opfordrer til at genoptage bestræbelser på at finde en politisk løsning. Udsigterne til det er dog lig nul. Snarere er scenen sat for langvarig borgerkrig mellem flere spillere. Det er et kompliceret billede, men lad mig nævne de vigtigste:
Ali Abdullah Saleh blev stødt fra præsidentposten i 2012 efter 34 år ved magten og har siden søgt at skabe uro. Således har han øjensynligt indgået en hemmelig aftale med houthierne, som han ellers tidligere bekæmpede i flere krige i nord. Hans alliance med houthierne ses af mange som et taktisk træk, der skal bane vej for at indsætte hans søn, Ahmad, som ny præsident.
Houthierne – officielt kaldet Ansar Allah (’Guds tilhængere’) – tilhører zaidi-sekten, en gren af ??shiaislam, har længe været marginaliseret, men i september rykkede houthi-krigere ind i hovedstaden og tog kontrol med den efter ubetydelig modstand.
Fuld kontrol over landet kan de næppe tilkæmpe sig på egen hånd. Det afholder dem dog ikke fra at gøre forsøget: I lørdags indtog de tillige den centrale by Taiz, der ses som springbrættet til syden.
Over for Saleh og houthierne står Abd-Rabbu Mansour Hadi, der efterfulgte Saleh som præsident. Da houthiernes tog Sana’a, satte de Hadi i husarrest og pressede ham til at gå af.
Men Hadi undslap, trak sin afgangsbegæring tilbage og dukkede op i den sydlige havneby Aden, som han sammen med sine tilhængere nu forsøger at etablere som alternativ hovedstad.
Hadi og Saleh har hver især støtte fra forskellige dele af militæret, der nu bekæmper hinanden. I sidste uge blev Hadis vigtigste kaserne i Aden udsat for luftangreb, mens skudvekslinger lukkede Aden lufthavn i flere timer.
Det er uvist, om Hadi vil blive accepteret i syd, hvor Herak-bevægelsen længe har agiteret for uafhængighed fra nord. Hadi er ganske vist selv sydyemenit, men efter 17 år som Salehs stedfortræder vil han formentlig blive set som tæt forbundet med, hvad separatisterne ser som nordlig dominans.
Er IS på spil?
FN anerkender fortsat Hadi som retmæssig præsident, men hans legitimitet er ved at være slidt tynd. Hans fik præsidentposten efter et ’valg’, hvor han var eneste opstillede kandidat, og det var oprindelig meningen, at hans embedsperiode skulle udløbe i 2014.
I nord, efter deres erobring af Sana‘a, er houthierne ved at gøre et gammelt regnskab op med det sunni-islamistiske Islah-parti, tidligere det største af Yemens oppositionspartier. Af religiøse grunde er houthierne svorne fjender af al-Qaeda, hvis tilstedeværelse i Yemen synes uformindsket trods talrige amerikanske droneangreb.
De to moskeer, som sidste fredag blev angrebet af selvmordsbombere, ??var forbundet med houthierne. Ugerningen skal være begået i Islamisk Stats navn, om end dette er omstridt. AQAP, den lokale aflægger af al-Qaeda, benægter enhver indblanding – i overensstemmelse med sin for nyligt erklærede politik om at afstå fra angreb på civile.
IS har ikke tidligere været aktiv i Yemen, og hvis påstanden viser sig at være sand, vil det tilføje en alarmerende ny dimension til konflikten.
Uanset hvem der stod bag, kan denne nedslagtning af muslimer, mens de var fordybet i bøn, kun skærpe de sekteriske aspekter ved en konflikt, der ikke har været særligt markante indtil nu. Det vil afføde repressalier af tilsvarende blodig slags.
Konflikt kan sprede sig
Indtil videre er har vi overvejende at gøre med en intern konflikt, men jo længere den fortsætter, jo mere sandsynligt er det, at den bliver internationaliseret, ikke mindst under indtryk af regionens eksisterende sunni-shia-rivalisering. Nabolandet Saudi-Arabien har altid blandet sig i yemenitisk politik, og dets seneste militære intervention, i 2010, tog netop form af luftangreb mod houthierne. Jo mere Saudi-Arabien involverer sig, des mere vil Iran være tilbøjelig til at øge sin støtte til houthierne.
Så galt havde det ikke behøvet at gå. I 1993, kort efter foreningen af ??nord og syd, blev Yemen det første land på Den Arabiske Halvø, der afholdt flerpartivalg med almindelig valgret.
Men trods store forhåbninger kunne det demokratiske eksperiment ikke levere varen. Primært fordi Saleh var uvillig til at acceptere at blive stemt fra magten. Salehs eneste modstander ved det efterfølgende præsidentvalg i 1999 blev således et obskurt medlem af hans eget parti, hvis kampagneudgifter blev finansieret af Saleh selv. Saleh blev da også behørigt ’valgt’, med 96 procent af stemmerne.
Håbet flimrede igen i 2011, da titusinder af yemenitter fra partier over hele det politiske spektrum, gik på gaden og opfordrede Saleh til at træde tilbage. Central for disse protester var en ny generation af politiske aktivister, der slog lejr nær Sana’a Universitet på et område, de kaldte Forandringens Plads – og forblev der i månedsvis.
Saleh stod imod. Trods folkeopstanden klamrede han sig til magten i over et år. Han trådte dog til sidst tilbage i overensstemmelse med en aftale, som Golfens Samarbejdsråd (GCC) fik mæglet frem med godkendelse fra af FN.
Skønt det på forhånd var latterligt at betro autokratiske monarkier ansvaret for at forme en demokratisk udvikling i Yemen efter Salehs afgang, var dette præcis, hvad der skete: GCC skubbede de unge demokratiaktivister ud på sidelinjen og gjorde en ende på alle revolutionens forhåbninger. Saleh måtte ganske vist afgive magten til sin stedfortræder, Hadi, men det meste af det gamle regime forblev intakt.
Værst af alt blev Saleh ikke retsforfulgt og fik lov at blive boende i Yemen – en beslutning, der mere end noget andet, har skabt det nuværende bundløse morads: Yemen ligner i dag verdens senest tilkomne ’fejlslagne stat’.
© The Guardian og Information
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,27. marts 2015,"Skønt det på forhånd var latterligt at betro autokratiske monarkier ansvaret for at forme en demokratisk udvikling i Yemen efter Salehs afgang, var dette præcis, hvad der skete: GCC skubbede de unge demokratiaktivister ud på sidelinjen og gjorde en ende på alle revolutionens forhåbninger. Saleh måtte ganske vist afgive magten til sin stedfortræder, Hadi, men det meste af det gamle regime forblev intakt."
7788,/debat/2013/04/kontanthjaelpsreform-kan-skabe-mere-fattigdom,Kontanthjælpsreform kan skabe mere fattigdom,Majbrit Berlau," Regeringens udspil til en kontanthjælpsreform indeholder både godt og skidt. Den kan få nogle borgere i uddannelse og arbejde, som i dag er på passiv forsørgelse. Den har et stærkt uddannelsesfokus. Socialrådgivere kan komme til at arbejde sammenhængende og perspektivrigt. Vi kommer af med de tre stive matchgrupper i beskæftigelsesindsatsen. Borgere med komplekse problemer får én koordinerende sagsbehandler. Gode initiativer.
Men udspillet rummer også forringelser, som kan skabe fattigdom og dårligere retssikkerhed. Og mange ting skal på plads, før reformens muligheder kan realiseres – ellers må vi vinke farvel til den forventede besparelse på en milliard kroner. For så kommer borgerne hverken i job eller i uddannelse.
Fattigdomsydelser
Den åbenlyst største forringelse er, at kontanthjælpsmodtagere under 30 år får nedsat deres ydelse til SU-niveau (bortset fra de ’aktivitetsparates’ tillæg). Vi roste regeringen for at afskaffe fattigdomsydelserne. Det er uforståeligt, at den indfører dem igen, og uforståeligt, at det også skal gælde unge forsørgere og unge jobparate med en kompetencegivende uddannelse. En klar forringelse er også samleverforsørgelsen, der betyder, at man i fremtiden skal forsørges af én, man bor sammen med i et ’ægteskabslignende forhold’. Nogle par må gå fra hus og hjem, andre vil flytte fra hinanden.
Så vidt nogle store bekymringer. Hvad skal der til for at få udspillets gode elementer til at fungere, så flere mennesker får den rette støtte til at blive klar til arbejdsmarkedet?
Et godt ungefokus
Vi ser store muligheder i udspillets stærke fokus på unge kontanthjælpsmodtagere. De kommer i klemme i dag fra folkeskole/ungdomsuddannelse og børne– og ungeforvaltning til voksensystemet. Her mangler udspillet at blive udfoldet. Der forslås en koordinerende sagsbehandler og en placering af sagsbehandlingen uden for jobcentrene. Men der skal mere til. De skal sikres én sammenhængende plan – koordineret mellem alle forvaltningerne – én gennemgående, koordinerende sagsbehandler og en tæt kobling til uddannelsesvejledningen. Det kræver organisatorisk nytænkning, så vi foreslår sammenhængende ungeenheder inspireret af de kommuner, der i dag eksperimenterer med sådanne. Det koster ikke mere, men vil afbureaukratisere, så unge ikke skal løbe spidsrod i systemet
Reformen vil gerne lede ’uddannelsesparate’ unge til uddannelse og SU. Et fint mål. Hvis man ser bort fra den lave ydelse, vil man bruge uddannelsespålægget sammen med en styrket uddannelsesvejledning og støtte for at sikre en god start i uddannelse. Men hvis kommunerne skal indfri ambitionen om håndholdt støtte, skal de have penge til det.
Og så skal der lukkes nogle huller i loven. Når unge går fra kontanthjælp til SU eller venter på en praktikplads, risikerer de at miste forsørgelse. Det vil få nogle til at tøve eller miste motivationen til en uddannelse. Mange unge på kontanthjælp har ikke netværk eller familie, som kan bakke op økonomisk.
Udspillet åbner nye muligheder for en tidlig visitation. Men for at det kan virke, skal det være en solid socialfaglighed og ikke økonomien, der afgør visitationen af meget forskellige borgere. Derfor bør en visitationsenhed sikres en klar organisatorisk kompetence, så den ikke underlægges et pres for at visitere ud fra økonomien. Og så skal retssikkerheden og klagemuligheder på plads, da visitationen for de unge ikke kun afgør indsats, men også ydelsesniveau.
Ambitionen ikke fulgt til dørs
For jobparate over 30 år står det første halve år på jobsøgning med tillid til, at de kan selv. Reformudspillet vil afskaffe meningsløs aktivering og rigid processtyring. Hurra for det! Men der bør åbnes for en tidligere indsats, hvis nødvendigt. Og så bør der også være en uddannelsesstrategi for dem over 30 år.
Her vil jeg slå et slag for uddannelsesrevalidering, som skaber progression og selvforsørgelse på sigt, som et veldokumenteret succesfuldt redskab til denne gruppe.
Endelig er der de ’aktivitetsparate’ med komplekse og mangesidede problemer. Godt, at de kan få én koordinerende sagsbehandler og en indsats i forhold til alle deres ofte komplekse problemer. Her ser man tydeligt regeringens ambitioner om en bedre indsats.
Men også her mangler ambitionen at blive fulgt til dørs. Den samlede plan mangler ligeledes for dem over 30 år. Og den organisatoriske sikring af samarbejdet mellem de forskellige forvaltninger skal på plads, før det giver mening. Ellers er det bare den koordinerende sagsbehandler, der i stedet for borgeren skal løbe spidsrod i systemet.
Og fordi det rummelige arbejdsmarked kun er nævnt med halvanden linje, og de socialøkonomiske virksomheder ikke med et eneste ord i udspillet, vil min undren over den prioritering heller ikke fylde mere her.
Reformens formål er at hjælpe mennesker væk fra et fastlåst liv på offentlig forsørgelse. Hvis de store tidsler, som kan føre til nye fattigdomsydelser, luges ud, kan reformen virkelig gøre en forskel.
Kære Mette Frederiksen: Dine intentioner vil kunne gøre en forskel for mange borgere, så opfordringen herfra er at følge dem til dørs. Der står tusindvis af dygtige socialrådgivere klar til at hjælpe folk videre, så de bliver bedre til at mestre deres eget liv, får mod til at drømme og kan tage skridt mod uddannelse og job.
 
Majbrit Berlau er formand i Dansk Socialrådgiverforening




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",39.0,2. april 2013,"Men udspillet rummer også forringelser, som kan skabe fattigdom og dårligere retssikkerhed. Og mange ting skal på plads, før reformens muligheder kan realiseres – ellers må vi vinke farvel til den forventede besparelse på en milliard kroner. For så kommer borgerne hverken i job eller i uddannelse."
5212,/debat/2014/04/laeserbreve-8,Læserbreve,Informations Webredaktion," 
	Omskæring er afskyeligt

Per Thor Straten, Hvidovre

	Omskæring af børn er blevet diskuteret ofte de seneste år, og efter min bedste overbevisning skyldes det, at der er flere og flere, der finder vores regelsæt på området forkert. Selv finder jeg det afskyeligt.

	Nogle vælger at anklage de forældre, der får disse indgreb foretaget på deres børn, men der kan være mange grunde til, at man fastholder en gammel tradition: uvidenhed, pres fra omgivelserne, tro. Set i det lys er det et moderne samfunds pligt – ikke mindst dets faglige institutioner og politikere – at træde ind og lovgive på området og forbyde omskæring af børn.

	Den samlede lægestand i Danmark, Sverige og Norge har erklæret sig som modstandere af omskæring af børn. Ikke desto mindre har Sundhedsstyrelsen siddet dette overhørigt og netop udgivet ‘Vejledning om omskæring af drenge‘, hvor dette indgreb og omstændighederne omkring dets udførelse beskrives.

	Sundhedsstyrelsen er dermed fortaler for omskæring – et besynderligt standpunkt fra den centrale sundhedsfaglige institution i Danmark. Sundhedsstyrelsen finder det altså lægefagligt i orden at skære i små børns tissemænd uden nogen lægefaglig begrundelse – kan du høre selvmodsigelsen?

	Rent politisk sidder flertallet på hænderne. Er der virkelig ikke nogen, der tør gøre noget i denne sag?

	Nordisk psyke fører til druk

Lena Bjerregaard, København

	I den seneste tids debat i Information om unges alkoholforbrug i Danmark diskuteres det, om det høje forbrug skyldes voksnes forventninger, forældres dårlige eksempel eller liberal alkoholpolitik. Jeg vil gerne bemærke, at forholdene i Sydeuropa ikke er anderledes. Her er forventningspresset til de unge og den lette adgang til alkohol den samme, og de fleste voksne drikker et par glas vin om dagen og en grappa efter middagen.

	Alligevel drikker unge sydeuropæere sig normalt ikke kanonstive i weekenden. Der må være en anden grund til danske unges umådeholdne alkoholforbrug. Har det ikke snarere med indeklemt, nordisk mentalitet at gøre? At vi har så svært ved at vise følelser, og at det gør os ensomme? Det skulle vel være nok til at drive unge ud i overdreven weekendalkoholisme.

	Løsningen på det problem kræver en mentalitetsændring af dimensioner, som man kan håbe at globaliseringen over generationer kan bidrage til.

	Atomkraft er dyrt og usikkert

Gunnar Boye Olesen, VedvarendeEnergi

	Når Thorkil Søe i et læserbrev i Information den 10. april anklager vor klimaminister for at overdrive vindkraftens rolle, benytter han sig af gennemført vildledende argumentation. Og han bruger vildledningen til at argumentere for, at vi skal have atomkraft, der er dyrere og mere usikker end vedvarende energi.

	Han påstår, at 60 procent af den jysk-fynske vindmøllestrøm blev eksporteret i januar. Det kommer han frem til ved at antage, at vi selv bruger al den el, der produceres på kraftvarmeværkerne, og at vindkraftproduktionen fortrinsvis eksporteres. Hvis man antager, at vi selv bruger vindkraften og eksporterer overskuddet fra kraftvarmeværkerne, er det syv procent af vindkraften, der eksporteres.

	Hvis vi vil reducere eksporten af billig strøm, skal vi arbejde for et fleksibelt energisystem, hvor de kulfyrede kraftvarmeværker skruer ned, når vinden blæser. Og vi skal bruge mere af vindkraftstrømmen til varme.

	Systemskifte for klimaets skyld

Søren Blaabjerg, Hørning

	Det bliver for hver dag, uge, måned og år, der går, mere og mere klart, at med dagens politiske mainstream og det herskende markedsøkonomiske verdenssystem, står klimaet og miljøet ikke til at redde.

	Politikerne står magtesløse, for det er økonomien, der sidder for bordenden, nærmere betegnet markedsøkonomien, der dikterer uden ansvar af nogen som helst art. Moderne politik er ikke længere et spørgsmål om idealer og ønsker til tilværelsen, men derimod reduceret til en evig kæde af brandslukningsmanøvrer, hvor man hele tiden lader sig diktere af »det nødvendige« og »det uundgåelige«, som man må indrette sig efter, om det så går ad helvede til eller ej.

	Redningen – hvor utopisk den end kan forekomme i øjeblikket – må derfor bestå i et radikalt systemskifte, hvor den førte politik og dennes konsekvenser på kort og lang sigt sættes i højsædet som demokratiets altafgørende objekt.

	Vi må forlange, at de alternativer, der er at vælge imellem, ikke bliver diverse uforpligtende og/eller uambitiøse målsætninger i form af »gode viljer«, men derimod forskellige faktiske fremtidsscenarier, der er andet og mere end teorier, men derimod bindende og vidensbaserede løfter. Det skal være sådanne bevisførte scenarier, man reelt og ikke bare hypotetisk kan vælge imellem. Følelser – selv om de kan være sig nok så sympatiske – har ingen værdi i sig selv. Det må og skal være resultaterne, der tæller. Ellers har klimaet ikke en chance.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,19. april 2014,"	Løsningen på det problem kræver en mentalitetsændring af dimensioner, som man kan håbe at globaliseringen over generationer kan bidrage til."
10823,/debat/2012/01/facebook-google-hjaelper-haevngerrige-diktatorer,Facebook og Google  hjælper hævngerrige diktatorer,Evgeny Morozov," Det gik frygteligt galt for Facebook, da man i juni sidste år præsenterede sit bud på en teknologi, som kunne genkende personer på de billeder, brugerne lagde på siden. Protesterne fra vrede brugere over angivelige krænkelser af privatlivets fred var utallige.
Større succes fik Google, som i november afslørede en lignende ansigtsgenkendelsesteknologi på det sociale netværk Google+.
Forskellen i reaktionsmønstrene er forståelig. Facebook åbnede for det nye værktøj uden at spørge brugerne om lov. Google gjorde sit værktøj valgfrit.
Den gode nyhed er, at webtjenester er på vej væk fra det arrogante ’vi ved, du vil elske denne her feature, så derfor gør vi den til din standardindstilling’ til det diplomatiske ’hallo, tjek lige ud, hvad der nu også kan lade sig gøre — hvis du har lyst’.
Den dårlige nyhed er, at triumfen for opt-in — det frie tilvalg — ikke er helt så stor, som den kunne se ud. Forklaring følger.
Ubehagelig konsekvens
Silicon Valley har i årevis forsikret os om, at alle beslutninger er i brugerens hænder og at man kun ønsker at give brugeren valgfrihed. Deres standardretorik hviler imidlertid på den naive forestilling, at teknologier kun er værktøjer og deres effekter alene instrumentelle.
Hvis brugerne vil benytte værktøj X til opgave Y, diskuteres alene, om Y er ønskværdig. At en omfattende anvendelse af værktøj X også kan udløse den uventede effekt Z, bekymrer sjældent ’instrumentalisterne’.
Men ingen teknologi tjener alene sin umiddelbare funktion. Den sætter også fingeraftryk på omverden, idet den kan forandre miljøer, ideologier, brugerne selv, magtrelationer og andre teknologier.
Biler kan være glimrende til at nå fra punkt A til B, men vi må også spørge: Hvilke konsekvenser har flere biler for kvaliteten af vores byliv, for luftforureningen og trafikdrabsstatistikken?
En given teknologi er ikke uproblematisk, bare fordi dens brugere kan fravælge den som ‘standardindstilling’. I USA kom det massive frie tilvalg af massebilisme til at ændre den offentlige infrastruktur og de sociale normer, så en billøs tilværelse blev meget vanskelig.
Bilen bringer os stadig fra A til B. Men ville amerikanernes livskvalitet ikke have vundet meget, hvis de i tide havde forsøgt at foregribe de afledte konsekvenser ved massebilismen?
Ikke kun sjovt og smart
Tilbage til automatisk ansigtsgenkendelse. Om den ved vi følgende: Den kan let misbruges. En søgemaskine, der kan sætte navn på mennesker ud fra ansigter, vil utvivlsomt blive populær hos diktatorer, som er opsatte på at knuse folkelige protester.
Ansigtsgenkendelse har allerede vundet indpas i mange ’harmløse’ sammenhænge. Det er blevet en populær metode til at sikre smartphones og bærbare computere imod uautoriseret brug og anvendes i spillekonsoller for at skabe en mere personlig spilleoplevelse.
Teknologien anvendes også til at registrere antallet af gæster af han- og hunkøn på barer og natklubber. Listen kunne fortsætte.
Tilsyneladende harmløse anvendelser af en ny teknologi kan imidlertid meget vel bane vej for de langt mere problematiske, der aldrig var forudset af teknologiens skabere. Og når den generelle offentlighed omsider indser dette, kan den nye teknologi være så indlejret i vores kultur, at der ikke er nogen vej tilbage.
I en vis forstand har vi at gøre med en proces, der er mere uhyggelig end kaosteoriens ‘sommerfugleeffekt’, hvor en sommerfugls vingeslag i Brasilien ender med at udløse orkan i Texas.
Palo Alto-effekten
Det vi er vidne til her, kunne vi kalde Palo Alto-effekten: En sorgløs bruger i Palo Alto beslutter sig for at bruge Googles opt-in-teknologi til ansigtsgenkendelse, men ender med at styrke en diktator i Damaskus.
Og hvorfor er den proces mere uhyggelig en sommerfugleeffekten? Fordi brugeren i Palo Alto (i modsætning til sommerfuglen) burde kunne tænke to træk frem, men foretrækker ikke at gøre det.
Hvad stiller vi op? Vi kan bevidstgøre internetbrugerne om deres etiske ansvar og de ultimative indirekte konsekvenser af deres tilvalg. Der er præcedens for den slags. Bekymringer over økonomisk ulighed, klimaforandringer og børnearbejde affødte den ’etiske forbrugerbevægelse’, som forsøger at informere forbrugerne om afledte moralske følger af deres adfærd på markedspladsen.
Samme koncept kan med fordel tages i brug over for vores adfærd på internettet. Men hvad vil ’etisk browsing’ eller ’etisk social networking’ indebære? At vi aldrig bruger webtjenester, der udnytter teknologi til ansigtsgenkendelse? At vi fravælger internetudbydere, der samarbejder med efterretningstjenester? Det er sådanne valg, vi må træffe, hvis vi ikke ønsker, at internettet skal blive en etikfri zone. Ureflekteret brug af ny teknologi skaber lige så lidt gode samfundsborgere, som ureflekteret indkøbsadfærd gør det.
Tag ansvar, Google
Men internetvirksomhederne bør ikke gå fri. Vel skræddersyer Facebook og Google ikke overvågningsværktøjer til brug for diktatorer. Men de bidrager unægtelig til at skabe den perfekte tekniske infrastruktur, der muliggør, at sådanne værktøjer kan opstå.
Internetselskaberne kender udmærket deres ansvar. Eric Schmidt, Googles topchef, har kaldt den nye teknologi til ansigtsgenkendelse for »klam« og udtrykt bekymring over perspektiverne. Ikke desto mindre har Google altså omfavnet teknologien — som opt-in. Ved at uddelegere ansvar til den enkelte bruger tror selskabet sig garderet imod anklager for uetisk adfærd.
Er dette mere overbevisende, end hvis en direktør for et olieselskab siger, at er man bekymret for klimaforandringer, kan man bare lade være med at køre rundt i en firehjulstrækker?
Evgeny Morozov forsker i nye teknologiers sociale implikationer. Han vil fremover skrive fast i Information.
© Evgeny Morozov og Information. Oversat af Niels Ivar Larsen.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",10.0,2. januar 2012,"Samme koncept kan med fordel tages i brug over for vores adfærd på internettet. Men hvad vil ’etisk browsing’ eller ’etisk social networking’ indebære? At vi aldrig bruger webtjenester, der udnytter teknologi til ansigtsgenkendelse? At vi fravælger internetudbydere, der samarbejder med efterretningstjenester? Det er sådanne valg, vi må træffe, hvis vi ikke ønsker, at internettet skal blive en etikfri zone. Ureflekteret brug af ny teknologi skaber lige så lidt gode samfundsborgere, som ureflekteret indkøbsadfærd gør det."
12080,/debat/2011/06/glem-skrappe-tigermoedre-brug-elefantmoedre,"Glem de skrappe tigermødre, vi har brug for elefantmødre",Peter Singer," For mange år siden var min kone og jeg på biltur med vores tre små døtre på bagsædet, da en af dem pludselig spurgte: »Vil I helst have at vi er kloge eller glade?«
Jeg blev mindet om dette øjeblik i sidste måned, da jeg i Wall Street Journal læste Amy Chuas artikel »Hvorfor kinesiske mødre er overlegne«, som udløste mere end 4.000 kommentarer om wsj.com og over 100.000 kommentarer på Facebook.
Artiklen var et salgsfremstød for Chuas bog, Kampråb fra en tigermor, som straks er blevet en bestseller. Chuas tese er, at kinesiske børn sammenlignet med amerikanske børn har tendens til at få succes, fordi de har »tigermødre«, mens vestlige mødre er »missekatte«, eller det der er værre.
Chuas døtre, Sophia og Louisa, har aldrig fået lov til at se fjernsyn, spille computerspil, sove hos deres venner eller deltage i teaterforestillinger på deres skole. De skulle hver dag bruge flere timer på at øve klaver eller violin. Det blev forventet af dem, at de skulle være de bedste i alle fag, undtagen gymnastik og drama.
Ifølge Chua mener kinesiske mødre, at når deres har passeret småbarnsstadiet, skal de i utvetydige vendinger have det at vide, hvis de ikke lever op til de høje standarder, som deres forældre forventer af dem.
Opdragelse og gener
(Chua siger, at hun kender koreanske, indiske, jamaicanske, irske, og ghanesiske mødre, der er »kinesiske« i deres tilgang til børneopdragelse samt etnisk kinesiske mødre, der ikke er det.). Deres egoer skal være stærkt nok til at tage det.
Men Chua, som er juraprofessor ved Yale University (ligesom sin mand), lever også i en kultur, hvor et barns selvværd bliver betragtet som så skrøbeligt, at alle medlemmer på skolernes sportshold bliver udnævnt til »den mest værdifulde spiller«. Så mange amerikaneres rædselsslagne reaktion på hendes fortolkning af forældrerollen er ikke overraskende.
Et af problemerne i forbindelse med vurderingen af tigermødrenes tilgang er, at vi ikke kan adskille opdragelsens virkninger fra de gener, som forældrene har givet videre til deres børn.
Hvis du gerne vil have, at dine børn skal være de bedste i klassen, så hjælper det, hvis du og din partner er kloge nok til at blive professorer på et eliteuniversitet.
Ligegyldigt hvor meget en tigermor skubber på, kan ikke alle elever være den bedste i klassen (medmindre vi udnævner alle børn til »klassens bedste elev«).
Tigeropdragelsen sigter mod at få børn til at få det mest mulige ud af deres evner og læner sig således mod »klog« i valget mellem »klog« og »lykkelig«.
Det er også Betty Ming Lius synspunkt, som hun redegjorde for på sin blog i et svar på Chuas artikel:
»Forældre som Amy Chua er grunden til, at asiatiske amerikanere som jeg selv har brug for at gå i terapi.«
Ambitioner og frygt
Stanley Sue, som er psykologiprofessor ved University of California, har studeret selvmord, som er særlig udbredt blandt amerikanske kvinder af asiatisk oprindelse (i andre etniske grupper begår flere mænd end kvinder selvmord).
Efter hans mening udgør pres fra familien en væsentlig faktor. Chua ville svare, at hvis man får opfyldt sine ambitioner på et højt niveau, opnår man stor tilfredshed, og at det kun kan opnås ved hårdt arbejde. Det er måske rigtigt, men kan man ikke opmuntre sine børn til at gøre ting, fordi de i sig selv er værdifulde, snarere end at spille på frygten for forældrenes misbilligelse?
Jeg kan i en vis udstrækning godt være enig med Chua: Modviljen mod at sige til et barn, hvad det skal gøre, kan gå for vidt.
En af mine døtre, der nu selv har børn, fortæller mig utrolige historier om hendes venners opdragelsesfilosofi. En af dem lod sin datter gå ud af tre forskellige børnehaver, fordi hun ikke ville derhen. Et andet par tror i en sådan grad på »selvstyret indlæring«, at de en aften gik i seng kl. 23.00 og lod deres fem-årige datter blive oppe for at se Barbie-videoer på 9. time.
Tigermødrenes opdragelsesmetoder kan virke som en nyttig modvægt til denne eftergivenhed, men begge yderpunkter overser noget.
Chua fokuser ubønhørligt på ensomme aktiviteter, som foregår derhjemme, uden overhovedet at opmuntre til kollektive aktiviteter eller omsorg for andre, hverken i skolen eller i det omgivende samfund.
Således betragter hun tilsyneladende teaterforestillinger på skolen som spild af tid, der kunne være blevet brugt bedre på at læse lektier eller øve musik.
Elefanters omsorg
Men at deltage i en teaterforestilling på skolen handler om at bidrage til fællesskabet. Hvis talentfulde børn holder sig væk, vil det gå ud over forestillingens kvalitet og dermed de andre deltagere samt publikum. Og alle børn, hvis forældre forhindrer dem i at deltage i sådanne aktiviteter, går glip af muligheden for at udvikle sociale færdigheder, der er lige så vigtige, givende og krævende at mestre som dem, der lægger beslag på hele Chuas opmærksomhed.
Vi bør sigte mod, at vores børn skal være gode mennesker og leve et etisk liv, der manifesterer sig i omsorg for både andre og dem selv.
Denne tilgang til børneopdragelse handler også om lykke: Der er rigelig dokumentation for, at dem, der er gavmilde og venlige, er mere tilfredse med deres liv end dem, der ikke er det. Men det er også i egen ret et vigtigt mål.
Tigre lever ensomme liv, undtagen som mødre for deres unger. Vi er derimod sociale dyr. Det er elefanter også, og elefantmødre fokuserer ikke udelukkende på deres eget afkoms trivsel. De beskytter og tager sig i fællesskab af alle de unge elefanter i flokken, som om det var en slags daginstitution.
Hvis vi alle tænker kun på vores egne interesser, er vi på vej mod en kollektiv katastrofe. Man behøver blot at iagttage, hvad vi er i færd med at gøre ved vores planets klima.
Når det handler om at opdrage vores børn, har vi brug for færre tigre og flere elefanter.
Peter Singer er australsk filosof, bioetiker og professor i Melbourne
© Project Syndicate & Information 2011 Oversat af Mads Frese




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",37.0,6. juni 2011,En artikel pr. redaktion - sendt til jer hver søndag
3111,/debat/2015/02/gud-faa-konto-paa-twitter-instagram,"Gud, kunne du ikke få dig en konto på Twitter og Instagram?",Sacha Hvidbjørn Sennov og Jacob Yoon Egeskov Nossell," Kære Gud. Vi har ikke skrevet til dig i lang tid, men vi skriver nu, da verden har været ved at gå af lave i nogen tid. Derfor har vi lige et par hurtige spørgsmål, som vi håber, du vil tage dig tid til at besvare – trods din lange ferie.
Vores første spørgsmål er: Kan du ikke bare slå fast, at mennesket ikke er til for at slå andre mennesker ihjel – især ikke i dit navn?
Måske kan du eventuelt bare gøre lidt opmærksom på, at en af hovedpointerne i både Det Gamle Testamente, Det Nye Testamente og Koranen netop er, at mennesker ikke må slå andre mennesker ihjel?
Skriv det eventuelt på Google: »Gud siger, at du må ikke slå ihjel.« Google er en utrolig populær søgefunktion på nettet, man kan finde svar på alt – tænk Biblen i digital form. Der er over en milliard mennesker, som bruger Google. Det er ret simpelt. Du kan også tweete det. Så er du i hvert fald sikker på, at alle de kendte og journalisterne får budskabet. Vi skal nok lave en konto til dig. Vil du bare hedde Gud, eller skal vi også skrive Jehova og Allah for at være på den sikre side?
Vi ville nemlig sådan ønske, at du kunne gøre alle mennesker opmærksomme på, at vi jo kommer fra den samme store familie, som Adam og Eva startede for en hel del år siden. Koranen siger det meget smukt:
»Vi tror på Gud og på det, der blev sendt ned til os; på det, der blev sendt ned til Abraham, Ismael, Isak, Jakob og stammerne; på det, der blev givet til Moses og Jesus, og på det, der blev givet til profeterne fra deres Herre. Vi gør ikke forskel på nogen af dem. Vi overgiver os til Ham.«
Vi ved udmærket, at der er alle mulige mærkelige klausuler i hver af de tre religioner, som du repræsenterer.
Og ja, der står noget om hellig krig og martyrdom i Koranen, men omvendt står der bl.a. i Toraen, at alle mænd, der ikke er omskåret, »skal udryddes fra deres folk«. Faktisk bruger du den vending ret meget om alt det, du ikke kan lide. Rent personligt synes vi, at det er en tand for meget, Gud.
I Det Gamle Testamente nævner du for eksempel, at man skal dø, hvis man forbander sin mor eller far, hvis man spiser blod, eller hvis man har samleje med sin svigerdatter. Det er bare nogle af de områder, hvor du gør relativt kort proces.
Men vi ved jo godt, du ikke mener det så hårdt. Vi ser dig som en slags kunstner eller digter, som taler i metaforer og billedsprog. Der er jo masser af mord, hor og ildebrand i alle former for kunst, især på film. Bruce Willis, Tom Cruise og Arnold Schwarzenegger kan myrde tusindvis af mennesker på film. Publikum slubrer det i sig i biografen, men det betyder jo ikke, at det samme publikum skal eller vil myrde tusindvis af mennesker bagefter.
Det går jo ikke, vel Gud. Vi kan selvfølgelig sagtens se, at det lyder meget mere effektfuldt at sige: Hvis du bedriver hor og mord, så skal du dræbes. Det lyder bare for slattent, hvis straffen er en skriftlig advarsel, en seddel med hjem til mor eller en simpel bøde fra DSB.
Lidt som Kanye West
Men kan du ikke bare lige sige til imamerne, præsterne og de skriftkloge, at du ikke mener det hele så bogstaveligt? De skal mere se det som et Kanye West-nummer. Han har også sine holdninger, og dem vil han gerne ud med – det sker bare på en lidt voldsom måde. Så når der for eksempel står, at du mener, at man skal straffes med døden for utroskab, så mener du bare, at det ikke er i orden.
Vi glæder os over, at du forsøger dig med en noget blødere, mere forstående og kærlig tilgang i Det Nye Testamente. Vi er pjattede med den del Paulus skrev til Korinterne. Der blev virkelig sagt mange fine ting om kærlighed og næstekærlighed … i forhold til hvad du morede dig med i Sodoma og Gomorra.
Vi er glade for, at du valgte at gå med guleroden i stedet for sværdet i dit andet reklamefremstød. Det er også fin læsning, når din søn Jesus taler de der farisæer og skriftkloge fra at stene den utro kvinde. En tung sten smuttede fra vores hjerte, for skilsmisseraten er jo vanvittig høj i Danmark. En del af det skyldes jo nok utroskab, og det ville være både forfærdeligt og tidskrævende, hvis vi skulle stene alle de mennesker.
De frelste og de frække
Åh Gud, vi kan ærligt talt ikke forstå, hvorfor muslimer, kristne og jøder er så uenige med hinanden. Dybest set er du jo den samme gud i alle tre religioner. Kan du ikke bare sige det? Vi ser jøderne som den disciplinerede dreng, de kristne som den frelste dreng og muslimerne som den frække dreng i klassen.
Hvis vi tager jøderne først, kan du så ikke nævne for dem, at det er en dårlig ide at sige, man er det udvalgte folk og ikke vil missionere. Det svarer lidt til at holde den fedeste fest i Herning med masser af sprut og damer, hvor ingen mænd må komme ind, hvis ikke de er omskårede. Det skal jo ende galt. Måske er det sådan, antisemitismen begyndte?
Hvis vi ser på muslimerne, kan de så ikke bare lade være med at være så vrede og tale så meget om, hvem de vantro er. For os at se, tror alle tre religioner jo på dig alligevel – ergo ingen er vantro. Alle tre religioner nævner Adam og Eva, Moses og Jesus. Hvad er problemet så? Vi tror en del af udfordringen er, at Islam er lidt træt af de lidt ældre drenge, som er så bedrevidende. Islam er jo en relativt ny dreng i klassen. Han kan ikke finde ud af, hvordan han får sin egen plads. I stedet bliver han en udadreagerende dreng, som slår.
Så er der kun de kristne tilbage, og ja, der er ikke så meget hor og mord i Jesus. Til gengæld undrer det os lidt, hvorfor kristne har slagtet så mange mennesker i tidens løb, når Jesus prædiker kærlighed og tilgivelse. De er også enormt gode til at være fordømmende over for alle andre end sig selv: De fordømmer muslimer, de andre kulturer, andre leveveje. Kristendommen er som en Kirsten, der sidder på forreste række og altid ved præcis, hvem der har gjort hvad forkert i dansktimen. Undskyld, men er det ikke i Biblen, der står, at man skal vende den anden kind til og ikke dømme andre, fordi mennesket alligevel skal dømmes, når det dør?
Har du humor, Gud?
Kære Gud, vi har altid spekuleret over, hvordan du mon ser ud. Inden i vores hoveder, ligner du lidt en morfar. En hvidhåret ældre mand, som er venlig og gavmild, men også lidt stædig til tider. Du kunne også godt ligne Thomas Blachman, Bubber, Margrethe Vestager eller Morgan Freeman – hvem ved? Dine kvaliteter som Gud har vi også spekuleret lidt over. Du kan jo mange ting og tillægges mange ret fantastiske, ja næsten guddommelige, egenskaber.
Faktisk er du en ret vild Gud ifølge alle tre monoreligioner. Du har skabt universet, og du kan give folk superkræfter, sende plager af sted, splitte havene og endda slukke for ’lyset’ for altid. Ud over dine vanvittige kræfter, så er du både barmhjertig, kærlig, alvidende og åbensindet. Så hvorfor påstår folk, at du ikke har humor? Er det rigtigt, at du ikke kan grine af dig selv?
Personligt har vi altid tænkt, det er nedladende at tro, du ikke har humor. Du har i hvert fald valgt at skabe både Eddie Murphy, Jon Stewart og John Cleese. De er både sjove, sarkastiske og laver endda grin med dig til tider. Du er den største, den nådigste og den kærligste, så mon ikke du også er den med mest selvironi. I så fald ville et par tegninger nok ikke ryste dig i din grundvold.
Apropos Muhammedtegningerne, så aktualiserer de virkelig behovet for en Instagram-profil til dig og de andre profeter. For hvis bare I gad lægge et billede eller to op, så kunne vi endelige lægge de Muhammedtegninger og en hel del ballade bag os. Hvad tænker du? Du kunne jo tage en selfie sammen med Jesus og Muhammed. Det er bare en idé.
Sacha Hvidbjørn Sennov er journalist og kommentator
Jacob Yoon Egeskov Nossell er journalist og komiker




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",5.0,21. februar 2015,"Og ja, der står noget om hellig krig og martyrdom i Koranen, men omvendt står der bl.a. i Toraen, at alle mænd, der ikke er omskåret, »skal udryddes fra deres folk«. Faktisk bruger du den vending ret meget om alt det, du ikke kan lide. Rent personligt synes vi, at det er en tand for meget, Gud."
2699,/debat/2015/04/middagssamtalen,Middagssamtalen,Informations Webredaktion," Bådflygtninge
Søndag kæntrede en båd med flygtninge ud for Afrikas kyst, og flere hundrede mennesker omkom. EU-landene blev kaldt til hastemøde i Bruxelles torsdag. Her blev det bl.a. besluttet af afsætte flere midler til redningsoperationer i Middelhavet, hvor antallet af flygtninge ser ud til at overgå alle tidligere år.
Det røde synspunkt: Det er forfærdeligt! Vi har både et menneskeligt og moralsk ansvar for at hjælpe dem. Altså til Italien. Vi skal jo også tænke på valget … Eller jeg mener på antallet. En halv million afrikanere vil jo få Sjælland til at ligne Somaliland.
Det blå synspunkt: Vi kan ikke redde hele verden. Og det går helt åbenlyst galt, når vi prøver. Bevares, vi var da selv med til at sende fly ind i Libyen og opmuntre til arabisk revolution, men se bare, hvad der skete. Gaddafi kunne i det mindste forsvare et hegn, og som man siger: Hellere en diktator i lommen end 10 afrikanere på taget.
Bomben: Løsningen er udlicitering. I stedet for at de store trawlere udkonkurrerer de lokale fiskere og tvinger dem på flugt, indsætter vi de kæmpeskibe som kystvagter. På den måde reducerer vi antallet af flygtninge og sørger for, at resten havner i nettet, inden de skyller op på de italienske badestrande.
Sikkerhed og Huawei
Den kinesiske telegigant Huawei, der driver TDC’s mobilnet, har ikke fået sikkerhedsgodkendt deres medarbejdere af PET. Virksomheden, som mistænkes for spionage, har adgang til følsomme oplysninger om danskere, danske virksomheder og ikke mindst Christiansborg, og oppositionen kritiserer regeringen for at gamble med landets sikkerhed.
Det røde synspunkt: Hvem er Michael Aastrup Jensen? Og siden hvornår er Venstre begyndt at gå op i at beskytte statshemmeligheder? Under COP15 lod Løkke sig da ikke genere af, at NSA og de amerikanske politikere var med på en lytter.
Det blå synspunkt: Vi kan ikke have sådan en kommunistisk spionrede liggende på Borups Allé. Og ja, det kan godt være, at de primært har ansat etniske danskere, men som USA’s gamle udenrigsminister Dean Acheson ville have sagt: Ét enkelt råddent æble er alt, hvad der skal til.
Bomben: Statshemmeligheder, måske … Gad vide om kineserne overhovedet når så langt i bunken af Christiansborg-filer, inden de drukner i Dan Jørgensen-selfies.
Prins Henrik i Venedig
Prins Henrik meldte sidste uge afbud til dronningens fødselsdag på grund af sygdom, men allerede morgenen efter festen på slottet fløj prinsen til Venedig, hvor han blev spottet af danske turister på Markuspladsen.
Det røde synspunkt: Tænk, at det har taget prinsen næsten 50 år at regne ud, at monarkiet bare er en social konstruktion. At titler som konge og dronning ikke er andet end sprog, og at det er sjovere at ligge under dynen end at fryse ørerne af på en altan foran en flok provinsielle brøleaber. Men bedre sent end aldrig, og vi må ikke glemme, at alle store revolutioner er startet indefra.
Det blå synspunkt: Han kunne i det mindste have siddet med til fødselsdagsmiddagen. Efter et par glas er der alligevel ingen, der kan se forskel på en fransk rødvinstud og en snotnæse. Med den opførsel erdet ikke sært, at dronningen har pålagt ham lægge sit ynglingslegetøj, det sydfranske vinslot, på hylden. Den vin smagte i øvrigt også af tis.
Bomben: Venstre behøver ikke at skræmme de afrikanske asylansøgere væk med lave ydelser. De kan nøjes med at hænge et billede af prinsgemalen op ved grænsen. Et land, hvor en mandlig udlænding med løse håndled bliver tvunget ud i karetture ... Det vil få de fleste stammekrigere til at vende om.
",0.0,25. april 2015,"Det blå synspunkt: Vi kan ikke have sådan en kommunistisk spionrede liggende på Borups Allé. Og ja, det kan godt være, at de primært har ansat etniske danskere, men som USA’s gamle udenrigsminister Dean Acheson ville have sagt: Ét enkelt råddent æble er alt, hvad der skal til."
761,/debat/2016/02/prinsessen-vandt-igen,Prinsessen vandt igen,Maja Spuur Hansen," Det var weekenden før fastelavn, og min datter legede på værelset og klædte sig ud. I min gamle frakke, min mands hue og gamle 90’er-solbriller og et sort overskæg fra Tiger. Hun kom ind i stuen med en alvorlig mine. Hun var detektiv, og jeg tog begejstret et billede af hende. Men da hun så det på telefonen, sagde hun: »Det dér sender du ikke til nogen!«
Nej, nej, det gjorde jeg da heller ikke. Jeg har en regel om, at jeg aldrig sender noget af mine børn eller poster noget på Facebook, som de ikke har sagt god for. Man er vel et voksent menneske med et modent forhold til de sociale medier og alt det der.
Seancen endte alligevel med, at min datter besluttede sig for at være detektiv til fastelavn. En fantastisk idé, tænkte jeg. Det var kreativt, hun så skøn ud, og ikke mindst var det modigt. Hvorfor modigt?
Jo, for hun er jo en pige. Og piger er jo ikke klædt ud som drenge, er de?
Vi kørte i H&M for at finde en hvid skjorte, men der var ingen hvide skjorter – altså i pigeafdelingen. Så jeg sagde nonchalant på min socialkonstruktionisktiske ’man kan være pige på mange måder’-facon, at der da helt sikkert var en skjorte i drengeafdelingen. Men da vi nærmede os drengeafdelingen, blev min datter mere og mere ubehagelig til mode. Jeg kunne mærke det. Hun tøvede. Man bliver jo ikke en dreng af at gå ind i drengeafdelingen, tænkte jeg, men min datters ansigtsudtryk afslørede, at hun ikke var så sikker endda.
Vi fandt hurtigt skjorten, hun accepterede den modvilligt, men hendes stemme var blevet skinger: »Jeg tager den kun på til fastelavn. Og så aldrig mere!«
Nej, nej, selvfølgelig ikke.
Nu begyndte jeg selv at tvivle. Jeg kunne jo godt ane, hvor det bar hen. Til fastelavn kommer der til at være fyldt af prinsesser, Monster High-piger, prinsesse Lea’er osv. i skolegården, ja, og så min ’man kan være pige på mange måder’-detektivpige, tænkte jeg. Men jeg ville også gerne bakke hende op i, at hun havde fået en kreativ og anderledes idé. Og hun holdt faktisk fast. Hun ville være detektiv.
’Ingen må se mit overskæg’
Fredag morgen står vi op og gør os klar. Vi finder detektivtøjet frem, maler øjenbrynene mørke og får sat overskægget på. Hun begynder igen at virke irritabel, overskægget kilder i næsen, og det er der jo ikke noget at sige til. Da vi kommer over på skolen, er der ganske rigtigt prinsesser, men der er heldigvis også klovne og katte, tænker jeg.
Men da min datter går ned til morgensang, dukker hun hovedet dybt ned i den store jakke.
»Ingen må se mit overskæg.«
Nu er det vist tid til en man-kan-være-pige-på-mange-måder-snak. Jeg fortæller hende, at hun er kreativ og fantasifuld, og at fastelavn handler om, at man kan få lov til at være noget, man ikke er til hverdag. Jeg er oprigtigt stolt af hende. Jeg synes, hun er modig!
Med fornyet tro på projektet trasker hun til morgensang.
De havde grinet
Men da jeg syv timer senere henter hende på fritidshjemmet, samler der sig tårer i øjnene på hende, da hun ser mig. Hun har sminke i hele hovedet. Godt med øjenskygge og en tydelig rød læbestift. Hendes læderjakke er lynet stramt om skjorten, flipperne er vendt indad, så man kan se dem mindst muligt.
De havde grinet af hende. De havde grinet af hendes overskæg. De havde grinet af, at hun var en dreng. Nogle piger var kommet hende til undsætning. De havde hjulpet hende med at skjule al den drengethed hun havde påført sig. Der skulle en hel del makeup til for at opveje fejltagelsen.
Da vi parkerer cyklen for at købe fredagsslik, masser af fredagsslik, for at råde bod på, at mor er sådan en socialkonstruktionisktisk ’man kan være pige på mange måder’-mor, ser vi en dreng med et fantastisk kostume. Han er en slikbutik. Han har en hel lille slikbod ud over overkroppen. Meget kreativt. Min datter fortæller, at han vandt for bedste udklædning – altså blandt drengene. Hos pigerne var det en meget smuk prinsesse, der vandt.
Alt det der socialkonstruktionistiske ’man-kan-være-pige-på-mange-måder’-fis, det giver de ikke meget for i skolegården.
Maja Spuur Hansen er adjunkt ved UCC København




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",3.0,15. februar 2016,"Vi kørte i H&M for at finde en hvid skjorte, men der var ingen hvide skjorter – altså i pigeafdelingen. Så jeg sagde nonchalant på min socialkonstruktionisktiske ’man kan være pige på mange måder’-facon, at der da helt sikkert var en skjorte i drengeafdelingen. Men da vi nærmede os drengeafdelingen, blev min datter mere og mere ubehagelig til mode. Jeg kunne mærke det. Hun tøvede. Man bliver jo ikke en dreng af at gå ind i drengeafdelingen, tænkte jeg, men min datters ansigtsudtryk afslørede, at hun ikke var så sikker endda."
3795,/debat/2014/11/mellemoestens-nye-vindere-tabere,Mellemøstens nye vindere og tabere,Joschka Fischer," Krigen,« sagde den græske oldtidsfilosof Heraklit, »er altings fader«. Når vi betragter de blodige for ikke at sige barbariske begivenheder, der aktuelt udspiller sig i Mellemøsten (i Irak og Syrien i særdeleshed), er det fristende at erklære sig enig. Også selv om sådanne anskuelser ikke længere synes at have plads i det postmoderne verdenssyn, der kendetegner dagens Europa.
Islamisk Stats militære triumfer i Irak og Syrien har ikke kun næret en humanitær katastrofe – de har også sat spørgsmålstegn ved regionens eksisterende alliancer og ved de nationale grænser. Et nyt Mellemøsten er i færd med at opstå og adskiller sig allerede fra den gamle orden i to væsentlige henseender: Dels ved den styrkede rolle, som nu tilkommer kurderne og Iran. Dels ved den mindskede indflydelse for regionens sunniarabiske kræfter.
Mellemøsten risikerer ikke bare en mulig triumf for kræfter, der søger at nå deres strategiske mål ved hjælp af massemord og slavebinding af yazidiske og kristne kvinder og piger. Hvad der også aftegner sig stedse tydeligere, er et sammenbrud for regionens gamle orden, som ellers havde eksisteret noget nær uændret siden Første Verdenskrigs afslutning – og med denne følger en klart mindsket indflydelse for regionens traditionelt stabiliserende magter.
Ny legitimitet til kurderne
Disse magters relative politiske svækkelse – hvad enten de nu er globale aktører som USA eller regionale aktører som Tyrkiet, Iran og Saudi-Arabien – har ført til en bemærkelsesværdig omvending i hele regionens magtdynamik. Selv om USA og Den Europæiske Union stadig betegner det separatistiske Kurdiske Arbejderparti (PKK) som en terrororganisation (hvis grundlægger, Abdullah Öcalan har været fængslet i Tyrkiet siden 1999), ser det ud til kun at være PKK-krigere, der i dag har vilje og evne til at stoppe Islamisk Stats videre fremrykning. Det betyder, at kurdernes skæbne blevet et brændende spørgsmål i Tyrkiet.
Tyrkiet er medlem af NATO, og enhver krænkelse af landets territoriale integritet kunne i princippet aktivere forsvarspagtens gensidige forsvarsklausul. Det kurdiske spørgsmål indebærer potentiale for en langt større konflikt, fordi en egentlig kurdisk statsdannelse også ville kunne true den territoriale integritet for Syrien, Irak og sandsynligvis også Iran.
I deres kamp mod Islamisk Stat har kurderne ikke desto mindre vundet en ny legitimitet, og når deres kampe er slut, vil de ikke bare glemme deres nationale aspirationer. Kurderne har ikke blot styrket deres anseelse gennem den enhed og tapperhed, de har udvist i kamp. De er i stigende grad blevet et stabilitetsanker og en pålidelig provestlig partner i en region, der er i desperat bekneb for begge.
Det sætter Vesten i et dilemma: På grund af vores modvilje mod at indsætte egne landstyrker til en krig, vi ved, at vi må vinde, bliver vi nødt til at bevæbne kurderne og ikke bare de kurdiske peshmerga-militser i Nordirak, men også de øvrige kurdiske grupper – med mere avancerede våben. Og det vil ikke falde i god jord i Tyrkiet og næppe heller i Iran, hvilket er grunden til at en løsning af det kurdiske spørgsmål vil kræve betydelig diplomatisk snilde, såvel fra Vesten og det internationale samfund som fra de pågældende lande.
Iran styrkes
Den største regionale vinder kan vise sig at være Iran, hvis indflydelse i Irak og Afghanistan voksede markant som følge af præsident George W. Bushs fejlslagne politikker. Et samarbejde med Iran bliver afgørende for stabile løsninger i Irak og Syrien, ligesom landet spiller en vigtig rolle i den israelsk-palæstinensiske konflikt og i Libanon.
Iran bliver umulig at komme udenom i søgningen efter løsninger på regionens utallige kriser. I kampen mod Islamisk Stat kan et begrænset militært samarbejde mellem USA og Iran ikke længere udelukkes.
Det centrale strategiske spørgsmål, vil imidlertid ikke blive løst på regionens slagmarker, men i de forskellige forhandlingsrunder om Irans atomprogram. Hvis et kompromis (eller endda en kortvarig forlængelse af den nuværende midlertidige aftale med realistisk mulighed for en endelig aftale) kan indgås, vil Irans bredere regional rolle blive både styrket og mere konstruktiv. Men om et sådan resultat kan nås, er fortsat meget usikkert.
Det nukleare spørgsmål implicerer et andet vigtigt underliggende spørgsmål, nemlig Irans forhold til Israel, der står over for Hizbollah, Irans tætteste partner i regionen, ved sin nordgrænse til Libanon. Hizbollah er stadig opsat på at ødelægge Israel, ligesom Iran øjensynligt fortsat har tænkt sig at forsyne bevægelsen med kraftfulde våben. Heller ikke på dette område er der beklageligvis udsigt til noget større gennembrud.
Så meget står klart om det nye Mellemøsten: Det vil både blive mere shiamuslimsk, mere iransk og mere kurdisk, hvilket også vil gøre regionen en hel del mere kompliceret. Gamle alliancer (og konflikter) vil ikke længere være helt så indlysende som tidligere, uanset om de vil fortsætte.
Derudover kan vi kun sige, at Mellemøsten vil forblive storpolitikkens krudttønde par excellence meget længe endnu. At stabilisere regionen vil tilsvarende blive ved med at være et lige så højt prioriteret som vanskeligt opnåeligt globalt mål. Og man vil kun få succes igennem en kompliceret blanding af militære og diplomatiske midler. Ingen enkeltstående global magt vil sandsynligvis formå det på egen hånd.
Joschka Fischer er tidligere tysk udenrigsminister.
© Project Syndicate og Information. Oversat af Niels Ivar Larsen.
",2.0,11. november 2014,"Tyrkiet er medlem af NATO, og enhver krænkelse af landets territoriale integritet kunne i princippet aktivere forsvarspagtens gensidige forsvarsklausul. Det kurdiske spørgsmål indebærer potentiale for en langt større konflikt, fordi en egentlig kurdisk statsdannelse også ville kunne true den territoriale integritet for Syrien, Irak og sandsynligvis også Iran."
4046,/debat/2014/10/folkekirken-staar-staerkt,Folkekirken står stærkt,Anders Klostergaard Petersen," Jeg er ikke særlig kristen, siger mange danskere. Blandt ateister er det et positivt mantra; på den politiske venstrefløj et glædeligt faktum, og hos flere af højrefløjens politikere en begrædelig sandhed, at kristendom i dagens Danmark spiller en ubetydelig rolle. Mange i folkekirken deler synspunktet. Danskernes tro er lunken og slap. Samme opfattelse bestemmer kirke- og kristendomsforskning. Blandt sociologer er det grundlæggende synspunkt, at samfundsmæssig sekularisering fører til vigende religiøsitet. Der henvises undertiden til Hans Kirks roman Fiskerne, som i dansk åndshistorie er blevet mønstereksempel på rigtig kristendom. Her tager man troen alvorligt. Men man skal passe på sandheder, som har opnået selvfølgelig karakter. De bunder ofte i vanetænkning.
Når danskere siger: ’Jeg er ikke særlig kristen’, betyder det hyppigt, at de ikke går i kirke om søndagen – men er fast kirkegang udtryk for sand kristendom? Jeg mener, det er en misforståelse, som skyldes en pietistisk farvet opfattelse af kristendom og religion. Min påstand er, at folkekirkekristendommen står langt stærkere, end det sædvanligvis antages. Det kræver en forklaring. Surveys, hvor danskere bliver spurgt om deres tro på gud, er her ligegyldige. Det er mere interessant at se på danskernes faktiske handlen.
Et trosbegreb præget af pietisme og vækkelsesbevægelser er i den lange religions- og kristendomshistorie en om end væsentlig, så dog parentes blot. Præmissen for dette trosbegreb er, at når man er religiøs, gælder det samtlige døgnets 24 timer. Sekularisering betyder omvendt, at de 24 timer reduceres til næsten ingenting, for danskernes kristne engagement kommer kun sjældent til udtryk. De er firehjulskristne, som man siger. Man bæres til dåben, man går ved konfirmation selv til alters, man står på ny frem for alteret ved bryllup, og ved livets afslutning bæres man ud af kirken. I det omfang man i øvrigt kommer der, er det i forbindelse med højtider, hyppigt indskrænket til jul. Kristendom er begrænset til vane og rituel udvendighed. Man hører senpietisten Kierkegaard hvisle og sprutte i sin grav over danskernes manglende kristelige alvor.
Ikke religiøs døgnet rundt
Hvis man imidlertid ser på folkekirkens tal og indregner de sidste 25 års indvandring, er der ikke sket nogen markant forandring. 80 procent af danskerne er folkekirkemedlemmer, men vi har også fået en forøgelse af mennesker dels med anden kristen konfession, dels med anden religiøs baggrund. København er særlig, for her er nedgangen i medlemmer iøjnefaldende – men jeg tvivler på, at hovedstaden skal gøres paradigmatisk for, hvad der kommer til at ske de kommende år. Parcelhus-Danmark er i den sammenhæng langt mere eksemplarisk. Den type religiøsitet, som i dag trives blandt flertallet af folkekirkemedlemmer, er både den globalt og historisk mest udbredte.
Ser man bort fra doktrinært påtvungne former for religiøsitet, som eksempelvis luthersk ortodoksi og pietisme, der påbyder en at være religiøs hele døgnet, er og har de færreste mennesker nogensinde været religiøse andet end i de sammenhænge, hvor det er meningsfuldt. Religion er ikke som i pietismen et spørgsmål om, hvorvidt jeg føler mig omvendt eller ej. Vi betaler vort medlemsbidrag og deltager i ritualerne. Det taler sit eget tydelige sprog.
Når det gælder danskernes brug af penge i øvrigt, plejer vi ikke at have noget problem med at opfatte det som udtryk for et bevidst valg. Det bør vi også her. Vi agerer og tænker altid situationsbestemt. Når jeg eksempelvis færdes i trafikken, handler og tænker jeg på en måde. Det er anderledes, når jeg leger med mine børn. Hvis ikke vi var bevidste om disse forskelle, ville vi have et problem. De mennesker, som ikke magter at sondre mellem leg og færdselsregler, har et alvorligt problem. Har man et mareridt, kan det være nok så frygtindgydende, og vågner man, sidder indtrykket fortsat i kroppen. Men hvis ikke man kan skelne mellem drøm og virkelighed, er det problematisk. På samme måde med religiøsitet. Der er sammenhænge, hvor det er meningsfuldt at være religiøs og andre, hvor det dårligt giver mening. Vi pendulerer løbende mellem forskellige typer af virkelighedsrepræsentationer med hver deres tilhørende handlen. Derfor er det troskyldigt at tro, at man i eksempelvis antikken skulle have været kategorialt mere religiøs, end man er i dag.
Pietistisk parentes
I forlængelse af en samfundsmæssig udvikling, hvor en stadig større del af almenkulturen – ofte med kirkens billigelse – har løsrevet sig fra, hvad vi med et moderne begreb kalder religion, kan man tale om religion som en særlig kulturel sektor. Det kan man dårligt i forhold til antikken, hvor alt fra spisning, sport og teater var uomgængelig del af religion. Det betyder ikke, at de forskellige elementer udgjorde samme form for religiøsitet. Naturligvis kunne man sondre mellem større eller mindre grader. Men det er en misforståelse at tro, at blot fordi kultur og religion dengang var sammenfaldende, var antikkens mennesker religiøse 24/7. De var det som flertallet i dag gradvis og situationsbetinget, som vi kan se det af de overleverede kilder.
Den moderne måde at tænke kristendom på, som de forskellige reaktioner, jeg indledningsvis beskrev, spejler, forudsætter en historisk udvikling. Her er tro blevet den afgørende markør. Godt nok var denne udvikling forudskikket i en række antikke religiøse grupper som eksempelvis Kristusbevægelsen, men derfra og til at identificere dens trosbegreb med et langt senere pietistisk er der lang vej. Det er først fra og med pietismen, vi begynder at få den særlige opfattelse af religion som noget, mennesker er og skal være døgnet rundt.
For slapt?
Forståelsens begrænsning fremgår også af indsigter fra ny hjerneforskning, som understøtter de religions- og kulturhistoriske undersøgelser, der viser, at religiøsitet altid er en situationsbestemt tænken og handlen. Kognitionsforskeren Pascal Boyer har vist, hvordan der især er fire områder, som fremprovokerer religiøse forestillinger. Det er i de sammenhænge, mennesker finder det meningsfuldt at tænke og handle religiøst: 1) død 2) ritualer 3) kontingensspørgsmål som, hvorfor blev netop jeg ramt af alvorlig sygdom? 4) moralske spørgsmål som, hvorfor må jeg ikke stjæle, hvis nu ingen opdager det?
Hvad Boyer og andre har vist eksperimentelt modsvarer til fulde, hvad vi kender fra den lange religionshistorie, helt tilbage til for 2600 år siden og frem til i dag. Det er netop en sådan form for religiøsitet, der ikke overraskende også kendetegner kristendom blandt danskerne flest. I den sammenhæng må man konstatere, at blandt europæiske nationer hører danskerne til en af de mest religiøse med hen ved 80 pct. af befolkningen som medlemmer af samme religiøse institution.
For lægmandsvirtuoser som missionsfolk og præster på højrefløjen er det bare ikke godt nok. Det er for slapt. Men dynamikken mellem elite og folk er heller ikke ny. Den har mindst 2600 år på bagen og er sund, for den holder forskellige religionstyper i skak. Det kan imidlertid ikke nytte noget, at vi med pietismen som filter knæsætter denne konflikt mellem elite og folk, så vi ender med et fuldstændigt ahistorisk fejlskøn, hvor danskere opfattes som irreligiøse og kristendom i Danmark som lunken og slap. Med 80 pct. medlemmer er folkekirken snarere en af Europas mest succesfulde religiøse institutioner. Skal vi måle danskernes religiøsitet, må vi snarere se på, hvad de gør, og ikke hvor de sætter deres kryds i et spørgeskema.
Anders Klostergaard Petersen er professor i religionsvidenskab ved Aarhus Universitet
",38.0,6. oktober 2014,"Et trosbegreb præget af pietisme og vækkelsesbevægelser er i den lange religions- og kristendomshistorie en om end væsentlig, så dog parentes blot. Præmissen for dette trosbegreb er, at når man er religiøs, gælder det samtlige døgnets 24 timer. Sekularisering betyder omvendt, at de 24 timer reduceres til næsten ingenting, for danskernes kristne engagement kommer kun sjældent til udtryk. De er firehjulskristne, som man siger. Man bæres til dåben, man går ved konfirmation selv til alters, man står på ny frem for alteret ved bryllup, og ved livets afslutning bæres man ud af kirken. I det omfang man i øvrigt kommer der, er det i forbindelse med højtider, hyppigt indskrænket til jul. Kristendom er begrænset til vane og rituel udvendighed. Man hører senpietisten Kierkegaard hvisle og sprutte i sin grav over danskernes manglende kristelige alvor."
1639,/debat/2015/09/laeserbreve-1,Læserbreve,Informations Debatredaktion," Regeringen truer billige boliger
Lars Weiss, gruppeformand (S), Københavns Borgerrepræsentation
Den tidligere SR-regering ændrede planloven, så det blev muligt for blandt andet København at reservere 25 procent af nybyggeriet til almene boliger. Derudover blev det også muligt at give boligselskaberne 50-årige rentefri lån til køb af grunde, så de kunne konkurrere om byggegrunde i attraktive boligområder som Nordhavn og Islands Brygge.
Borgerrepræsentationens flertal tog allerede i 2011 forskud på de nye muligheder med en bevilling på 530 milliarder kroner, som i år blev suppleret med 475 milliarder kroner til opførelse af 8.200 nye almene boliger i København inden 2025 – men det er næppe nok, for ventelisterne vokser. Og nu forsøger V-regeringen at sabotere det billige boligbyggeri ved at rulle SR-regeringens billig-boliglov tilbage.
Venstres boligordfører i Folketinget, Britt Bager, mener, at billig-boligloven er »et angreb på den private ejendomsret«, mens Liberal Alliances Joachim B. Olsen taler om ekspropriation. De Konservatives gruppeformand på rådhuset, Jacob Næsager, har kaldt forsøget på at undgå rigmandsghettoer for »usympatisk« – så mon ikke også hans seks partifæller i Folketinget støtter V-regeringen.
Tilbage er så Dansk Folkeparti, hvis stemmer er afgørende, og som her kan få afløb for partiets ’åh så sociale sindelag’. DF stemte ganske vist imod de billige boliger, men partiet kan have ændret holdning – det er sket så tit, også på det sidste.
Ikke hele historien om flygtninge
Martin Kristensen, Aalborg
Er medierne objektive formidlere, eller definerer de, hvad der er rigtigt og forkert? Debatten på DR2 den 3. september afsatte 2,5 timer til en formodet objektiv og velafbalanceret dækning af flygtningekrisen. I det følgende vil jeg dog stille de spørgsmål, som Debattens redaktion valgte ikke at stille.
Hvorfor fortalte DR for eksempel ikke seerne, at man for under 15 millioner kroner om måneden kan give 14.000 flygtninge i den tyrkiske flygtningeby Kilis skoler, el, brandvæsen og meget mere – er det, fordi DR bevidst nedprioriterede de positive historier? Og hvorfor valgte DR udelukkende at bringe en malende trist reportage fra de mest ramponerede flygtningelejre, mens programmet spurgte, om Europa kan hjælpe flere i nærområderne for de samme midler – var hensigten, at seeren skulle sidde tilbage med den tanke, at åbne grænser til EU er det eneste humane valg? Og endelig, hvorfor skulle vi se liget af den treårige syriske dreng, efter at hans far uagtsomt havde dræbt ham ved at tvinge ham ud på oprørt hav i en nedslidt gummibåd, når vi ikke skulle se billederne af de kolde lig fra Krystalgade og Krudttønden?
Den syriske dreng er blevet symbolet på, at EU ikke gør nok for at hjælpe i verdens brændpunkter. På CNN og Sky News fortæller de imidlertid om baggrunden for tragedien: Familien stævnede ud fra Tyrkiet for at komme til Sverige, så faren kunne få gratis tandlægehjælp. Hvordan ville folkestemningen have været, hvis medierne havde fortalt den historie?
Til sidst vil jeg gerne spørge redaktørerne, om de er opmærksomme på, at deres tilvalg og fravalg i historier kan få afgørende betydning for effekten på seerne og dermed på politikernes beslutninger? Det får mig videre til at spørge: Formidler medierne virkeligheden, eller skaber de virkeligheden gennem deres formidling – og skader de mere, end de gavner i processen?
Storbritannien hjælper de mest udsatte syrere
Vivien Life, Storbritanniens ambassadør i Danmark
I lederen »Hykleriet i Downing Street« (23. september) skriver Christian Jensen, at Storbritannien ønsker at »udvælge de bedst egnede flygtninge« til genbosætning fra Syriens nabolande. I den forbindelse vil jeg gerne gøre tre ting klart.
For det første er det britiske program for genbosætning baseret på behov. De, der ikke får tilstrækkelig hjælp i nærområderne – bl.a. udsatte kvinder, børn og ofre for vold og tortur – bliver prioriteret. For det andet bliver det britiske program for genbosætning koordineret med FN’s Flygtningehøjkommissariat, og flygtningehøjkommissær Antonio Guterres har udtrykt sin fulde støtte til den britiske regerings plan.
Endelig har Storbritannien, lige siden konflikten i Syrien begyndte, ydet et stort bidrag til at hjælpe de mennesker, der er fanget i dens brutalitet. Vi har givet mere end 11 milliarder kroner i bistand, hvilket kun overgås af USA. Pengene er gået til mad, indkvartering, uddannelse og sundhed og har hjulpet ofrene for denne forfærdelige tragedie med at opbygge deres liv på ny.
",2.0,29. september 2015,"Martin Kristensen, Aalborg"
4175,/debat/2014/09/socialist-ung-socialist-gammel,"60: Socialist som ung, socialist som gammel",Carsten Vengsgaard," Det er ligesom i en mareridtsdrøm at løbe hen over en mark, og så skyder de efter én – når man fylder 60. Det gjorde jeg allerede for syv år siden, og fornemmelsen af alert beredskab sidder i kroppen permanent.
Da jeg var helt ung, dvs. for 45-50 år siden, vidste jeg, at det var lige meget, om jeg ville få besvær med mit menisk-opererede knæ, når jeg fyldte 50, for så gammel blev jeg aldrig. Eller også kunne man til den tid via science fiction-metoder skifte de ubrugelige stumper ud. Det hedder nano- og genteknologi nu til dags, men helt så langt er de desværre ikke kommet, så min helprotese i krom og stål og fiber må agere erstatning for det gamle knæ, der bestod af ømt, opsvulmet kød og betændte knogler.
Når jeg lå på ryggen lige før jul og vippede let med det nye knæ, kunne jeg spille »Jingle Bells« med metalstykkerne, næsten. Jeg troede ikke de første syv måneder efter operationen, at jeg nogensinde kom til at gå ordentligt, endsige sove om natten eller slippe for at æde piller døgnet rundt for smerter – men nu cykler jeg glad på arbejde op ad Grenåbakken og højere op til toppen af Aarhus den første halve time (der er et lille stykke, hvor det går ligeud …). Det virker, det dutter, det gør ikke ondt hele tiden, og jeg er dybt taknemmelig for lægerne, for vores gratis sundhedssystem.
Jeg vil betale al den skat, nogen kan hitte på at bede om, bare for at få lov til at håbe, at det samme system kommer til at gælde for mine børn og børnebørn og i al fremtid. Og for resten af kloden. Og jeg håber, at jeg dør i skraldet, som en fasan på vej op over skovbrynet for enden af mit jagtgevær, og ikke med slanger og rør og tuber og poser hængende ud af alting i en langsom pinen ihjel.
Realismen satte ind
Men da jeg som halvung fik fast arbejde og mere end det, og drømmene om verdensrevolutionen og senere verdensrejserne, bjergbestigningerne, dybhavsdykningen, millionerne i banken og det frie valg til hvad som helst langsomt tabtes, vidste jeg i det mindste dette: At når jeg blev 50, var alt, som det skulle og kunne være. Jeg ville være mæt og fed, have pensionen, egne bedrifter og alt på plads, og med min dengang bedste ven ville jeg købe et lille sted i Provence og gå rundt med rødvinsplettet hvid T-shirt og servere fra gryderne, hvad nu tosserne ville ønske. (Jeg kan faktisk ikke tåle vin, jeg får allergiske reaktioner i kroppen, og som min afdøde svigerfar, retsmedicineren sagde: Rødvin består af de største molekyler i føden, vi kender, og ingen aner, hvordan de opfører sig inde i os. Så jeg må nøjes med snaps, pærebrændevin og øl, alt det, der ikke er brygget på druer. Det går endda.) Men roen, sikkerheden i sind og krop, indtraf ikke. Snarere voksede usikkerheden – måske fordi ungdommens utrolige tro på og voldsomme trang til at konsumere det liv afløstes af skilsmisser, store og små fejltagelser på arbejde, i venskaber, i familien samt af indsigt (lille!) i egne mangler. Det, folk kalder realisme. Det er jeg aldrig gået ind for.
Helhjertet kamp
Jeg og min 68-generation fik det hele – eller tog det. Nogle glemmer ofte, når de kritiserer os, at vi sloges helhjertet mod autoriteter, patriarkater, kønsfascister, kapitalister, imperialister, Verdensbanken, atomkraft og forurening, og vi vandt tit. Ikke nok, men vi vandt tit. Nå, men det, vi fik, har alle unge også fået siden, men vi fik det først: Rockmusikken, den frie adgang til at uddanne os, glad og gratis sex og kærlighed og retten til at bestemme over vores eget liv i langt højere grad, end nogen før os havde prøvet.
Jeg troede fuldt og fast på, at når vi blev gamle, var al kapitalistisk tankegang forsvundet sammen med alle de borgerlige partier, inklusive socialkammeraterne, og samme vej var det gået med de vanvittige religioner, der som langt vigtigste funktion har at skille mennesker livsfarligt fra hinanden – det hele ville ryge ud med brølet fra den nye, store, kritiske indsigt. Så kom stofferne desværre med i købet, og vigtigere den repressive tolerance. Hele molevitten blev meget sværere for de nye unge at gennemskue og gå op imod, når de ikke havde kritikken af den politiske økonomis omfangslogiske status ret foran sig. Og en hidtil ukendt individualisering (mig mig) dukkede også op og slørede udsigten.
Så længe man er ung, kan man leve med at skulle slås, at omgruppere, skifte mål – livet er uendeligt, og det, man behøver, er jo ikke andet end et sted at sove og noget i skrutten, og så nogen, man holder af og omvendt. Men når så det private læs vokser, børnehaven og efterskolen skal betales, kompromiserne indgåes, og kondien kommer sidst til mølle, så kniber det. Og pointen, der sniger sig nærmere (mellem 40 og 50), bliver, at kræfterne bliver mindre, idealismen forsvinder, integrationen i det snævre, vækstøkonomiske samfund vikler sit spind omkring en. Edderkoppen sidder dér og gør os intolerante, rethaveriske og småracistiske med sin langsomme gift.
Udskillelsesløbet
Samtidig begynder udskillelsesløbet. Det er ikke længere mig, der er ung, smuk, tiltrækkende og fuld af fremtid, den har jeg bag mig. Jeg er kun vigtig for familie og venner, om jeg er det. Og fra 50 til 60 vokser usikkerheden, udgrænsningen fra samfundet, afskalningen i små glidninger eller pludselige hop. Det anede jeg ikke, ingen havde fortalt mig det. Og processen tager til. Også selv om stadig større portioner af ydmyghed, selvindsigt, beskedenhed og mindfulness gylpes ned. Oveni bliver mine jævnaldrende syge, svinder ind, bliver begravet på kirkegårde og demensklinikker – der bliver skudt efter os hver dag på marken.
Bygge om på huset? 67 år gammel? Skifte forsikringsselskab? 67 år gammel? Anlægge en ny køkkenhave? Lære at tale bedre fransk? Skrive den store roman? Til hvad nytte? Se Antarktis og kejserpingvinerne kaste sig i ishavet i solopgangen? Hvorfor? Det er da for sent … kan noget som helst betale sig?
Glad for livet? Jeg er vildt glad for livet, for mine børn, delebørn, børnebørn, jeg vil ikke miste et minut! Og som min ven Søren sagde: Hvad er alternativet? Men måske kunne vi begynde at lære ungerne allerede fra 6. klasse, hvordan livets faser er, og at de gamle har erfaringer, som er livsvigtige. Men havde de lukket munden op, dengang vi gjorde oprør, havde jeg bare svaret: Flyt dig, bessefar, revolutionen kommer.
Gammel socialist
Jeg er socialist ind til benet. Og mener, at der skal tages fra de rige og gives til de fattige. Jeg går ind for, at grænsepælene væltes, så alle kan rejse frit. For, at alle folk får selvbestemmelse, grønlænderne, palæstinenserne, kurderne, catalonierne, baskerne, russerne, tibetanerne. For en stat, der magter at regulere marked og kapital og militær og samfund. Jeg tror ikke på kontrol, men jeg bliver ked af det, når nogen snyder eller hugger af kassen. Jeg går ind for absolut frihed for den enkelte, men jeg kan ikke begribe liberalisternes menneskefjendske forestillinger om, at enhver kæmper sin egen kamp. Jeg fatter heller ikke, at våben ikke er forbudt internationalt, at forurening findes, når nu vi ved bedre. Har vi råd til det hele?
Jeg går også ind for borgerløn. Hænger det her sammen? Ja, i mit hoved. Er det en sygdom? Det tyder meningsmålingerne på. Men de fik ikke ret i, at man er socialist og revolutionær, når man er ung, og konservativ, når man bliver gammel.
Så til jer i løb, i arbejde, på cykel, på universiteterne, politiskolerne, hospitalerne, i militæret: Ja tak. Et gammelt spøgelse skal vækkes. Det er på høje tid. Ikke bare, fordi jeg skal nå at være med.
Carsten Vengsgaard er redaktør ved Forlaget Klim
Hvordan oplever du den alder, du er nået til? Del dine helt personlige overvejelser, oplevelser, frustrationer og glæde ved din alder via linket her. Så publicerer vi de bedste på journalen ‘10, 20, 30...‘
",18.0,18. september 2014,Carsten Vengsgaard er redaktør ved Forlaget Klim
8002,/debat/2013/02/laeserbreve-2,Læserbreve,," Inhabile aktionærer
Geo Horn, Gandrup
Sundhedsminister Astrid Krag (SF) ønsker forbud mod, at læger og sygeplejersker investerer i medicinalindustrien. Jeg går ud fra, hun ønsker at forhindre interessekonflikter.
I det perspektiv må regeringen i givet fald også forbyde politikere og militærfolk at have interesser i militærindustrien, og politifolk i sikkerhedsindustrien. Og hvad med bankfolk og finansindustrien?
Det bliver vist svært, det her. Men fat mod: Man skal som bekendt ikke hænge med hovedet, når man står i lort til halsen.
Elendige sociale tilbud
Mogens Elmer, praktiserende læge emeritus
Matchgruppe 3. Det er betegnelsen for de cirka 28.000 personer, som er så lavt rangeret i samfundet, at de i årevis er blevet behandlet som spedalske.
Som læge på Nørrebro i 38 år kender jeg disse stakkels mennesker rigtig godt. Der er ofte tale om forsømte skæbner med dårlig opvækst, dårlig uddannelse, usle boligforhold, blandede misbrug som led i en ressourcefattig livsførelse, subkroniske helbredsproblemer og – vigtigst – ubehandlet psykisk dysfunktion.
Det er mennesker, som opsøgte mig, fordi det brutale og ineffektive sociale system (mis)brugte min lægelige rolle som kontrollant foruden de utallige sagsbehandlere og speciallæger, der udgjorde den labyrint, som mine stakkels patienter rendte spidsrod igennem i årevis.
Det er mennesker, som i al almindelighed er så mishandlede, forsømte og ressourcesvage, at de i langt højere grad udgør en socialmedicinsk behandlingsudfordring end et nyt nedskæringsområde for en socialdemokratisk ledet regering. Det ville klæde regeringen bedre, hvis sundhedsministeren og socialministeren i fællesskab rettede op på mange års elendige sundhedssociale tilbud.
Tænk, hvis det efter behandlingen viste sig, at de nederste også havde bevaret deres erhvervsevne. Og der var job til og forståelse for dem.
Dimittender som lønpressere
Mads Knudsen, studerende
Baggrunden for en SU-reform er soleklar: Finansministeriets modeller kræver produktivitetsfremgang gennem reallønsnedgang – det korrekte ord for øget arbejdsudbud. Gentagne forsøg på at få fat i ministeriets beregninger er blevet afvist, men hvorfor?
Det er korrekt, at hurtigere studerende vil agere lønpressere, når de pludselig står i hobetal på et stillestående arbejdsmarked. Men lønpressere er vi allerede qua studenterarbejde og praktik. I SU-debatten nævnes værdien af det arbejde, som studenter og ulønnede erhvervspraktikanter leverer i det private, staten og kommunerne på det sjette SU-år aldrig. Vores de facto akademiske arbejde giver vi enten væk gratis eller for 118 skattepligtige kroner i timen, men dets reelle værdi vises ingen steder i ministerielle regneark eller af arbejdsgiverforeningerne.
Regeringen, LO og Dansk Erhverv er kyniske, tarvelige og ubegavede når de hellere vil anvende dimittender som lønpressere, fremfor at støtte os i et rationelt ønske om opkvalificering på det sjette studieår.
Per Hansen på afveje
Lise Koch, Vanløse
Den 19. februar har Per Hansen en kommentar, hvor han som næstformand i DJØF forsvarer regeringens og VK’s forslag til ny offentlighedslov. Som medlem af DJØF må jeg på det skarpeste protestere mod, at han udtaler sig på mine vegne.
Først og fremmest skal DJØF som fagforening holde sig til fagforeningsspørgsmål. Dernæst holder hans argumentation ikke, når han sammenligner ministerbetjening og rådgivning om kommende lovgivning og politiske forhandlinger med bestyrelsesmøder i virksomheder, på redaktioner og i andelsboligforeninger med mere. De sidstnævnte er private foretagender og ikke et led i en nødvendig offentlig, demokratisk og åben proces.
Og endelig har tilhængere af den – efter min mening – katastrofale begrænsning af adgangen til aktindsigt ikke kunnet nævne bareét eksempel på, at de eksisterende regler har været til hinder for ordentligt lovgivningsarbejde eller politiske forhandlinger. Tværtimod har de hjulpet til at afsløre eksempler på magtmisbrug, som med de foreslåede regler vil forblive skjulte for offentligheden.
Hvornår siger medierne fra?
Dodo Marit Astrup, København
Nu har der været himlet op over attentatforsøget på Lars Hedegaard og den hæderkronede ytringsfrihed i ugevis, alt imens en anden og meget reel mundkurv sniger sig ind ad fuldt legale kanaler: Loven om Offentlighed i Forvaltningen med dens famøse §24.
Ændringerne i den gældende offentlighedslov vil indskrænke aktindsigten i interne dokumenter, der kan tolkes som ministerbetjening. Hele paragraffen er ganske uhyggelig læsning, og ordet ’beskyttelse’ forekommer mange gange. Her forstås, at staten skal beskytte sig mod folket. Mange sætninger og ordlyde i loven er da også formuleret, så de kan gradbøjes efter forgodtbefindende. Loven er i øvrigt blevet beskyldt for at være tilvejebragt i lukkede fora. Man føler sig helt hensat til en bananrepublik eller en totalitær stat.
Lovforslaget kommer i dag til første behandling i Folketinget. Jeg fatter ikke, at alle landets journalister ikke råber højere. Det er snart sidste udkald, hvis deres arbejde ikke skal obstrueres i fremtiden. Hvorfor protesterer I ikke?
Vi har glemt asylpolitikken
Anders Geisler Møller, Aalborg
Alt imens vi (med rette) diskuterer arbejdsløshed og angreb på faglige rettigheder, sender den danske stat mennesker ud af landet, mens andre lever i uvished om eget liv bag tremmer i asyllejre afskærmet fra omverdenen.
Vi dømmer de facto mennesker til døden gennem asylafslag og udvisninger til lande som Iran og lader fortvivlede venner og slægtninge blive tilbage i Danmark. Det er selvfølgelig ikke i orden. Vi må og skal respektere menneskers liv og menneskers ret til at leve livet uden frygt, fortvivlelse og konstant uvished omkring deres eget eller deres nærmestes liv.
Regeringen har magten til at handle. Hvor længe kan S-SF-R lade taktiske overvejelser forhindre dem i at udvise menneskelig anstændighed og ændre praksis på området?
 




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,26. februar 2013,"Lovforslaget kommer i dag til første behandling i Folketinget. Jeg fatter ikke, at alle landets journalister ikke råber højere. Det er snart sidste udkald, hvis deres arbejde ikke skal obstrueres i fremtiden. Hvorfor protesterer I ikke?"
1134,/debat/leder/2015/12/barnets-tarv-bureaukratiets,Barnets tarv eller bureaukratiets?,Ulrik Dahlin," Mange har i løbet af weekenden set den korte, men rørende filmsekvens på information.dk, hvor en syvårig pige forenes med sine forældre i ankomsthallen i Københavns lufthavn efter at have været adskilt fra dem i 20 måneder.
Som Informations faste læsere allerede vil vide, kom den lille pige til Danmark i november 2014 som uledsaget mindreårig flygtning, men selv om sager som hendes ifølge FN’s Børnekonvention skal behandles på en »positiv, human og hurtig måde«, skulle der trods tilsagn om en hurtig behandling alligevel gå mere end et halvt år, før hun fik opholdstilladelse i Danmark.
Læs også: For Maya er tiden gået i stå
Dernæst fulgte myndighedernes behandling af familiesammenføring for hendes lillebror og forældrene, der fristede en usikker tilværelse som internt fordrevne i udkanten af Damaskus i Syrien. Også her gik dagene, ugerne og månederne, inden myndighederne blev færdige med den lille piges sag.
I den tilhørende artikel redegør en dansk ven af familien for de anstrengelser, hun og andre har udfoldet det sidste års tid for at hjælpe den lille pige, heriblandt at hyre en advokat og tage kontakt til politikere og pressen, lige som de har samlet ind blandt venner og familie for at dække udgifterne til tre flybilletter fra Beirut til København.
Læs også: Syvårige ’Maya’ må selv skaffe penge til at få sin far og mor til Danmark
Der er naturligvis god grund til at glæde sig over, at den syvårige pige endelig er sammen med sine forældre og sin lillebror igen, lige som man kan glæde sig over, at den genforenede familie nu kan sove trygt uden frygt for, hvad morgendagen kan bringe.
Men samtidig må man undre sig, hvis det er rigtigt, at danske udlændingemyndigheder ikke af sig selv og for længst har indført som fast procedure, at sager, der involverer mindreårige, skal have forrang og behandles hurtigt. I den forbindelse kan det næppe være nogen gyldig forklaring, at der for tiden er mange sager og travlhed.
Læs også: Hvorfor skulle der gå 20 måneder, før syvårige Maya kunne gense sin far og mor?
Tilsvarende må det vække opsigt, at det i den syvårige piges sag to gange har vist sig, at omtale i pressen tilsyneladende har sat skub i sagsbehandlingen. I stedet for udmeldte frister på flere måneder er der kommet skred i sagen efter få dage.
Hvis det også er rigtigt, altså at myndighederne først efter presseomtale lever op til Børnekonventionens krav om bl.a. hurtig behandling, hvad så med de tilfælde, pressen aldrig hører om? Hvem tager sig af de børns rettigheder?
",0.0,15. december 2015,"Tilsvarende må det vække opsigt, at det i den syvårige piges sag to gange har vist sig, at omtale i pressen tilsyneladende har sat skub i sagsbehandlingen. I stedet for udmeldte frister på flere måneder er der kommet skred i sagen efter få dage."
9391,/debat/2012/08/adoptionsdebat-helt-paa-vildspor,Adoptionsdebat helt på vildspor,Nis Vilhelm Benn," Jeg kæmper for at finde meritterne i Jacques Bergs kronik ’Adoption er moderne kolonialisme’ i Information den 2. august. Hvis jeg alligevel skal prøve, så kan jeg da godt fornemme, at han er god til at skrive. Muligvis kan jeg også godt se, at han har nogle erfaringer, som han kan dele ud af til gavn for andres refleksion. Det er bare ærgerligt, at han vælger at gøre det på en så firkantet og polemisk måde.
Jeg vil prøve at opsummere kritikken i nogle punkter, men jeg tror desværre ikke, at jeg orker at tage alle mine anker mod teksten op.
For det første lader Jacques Berg til at tro, at det at være født i et andet land skal opfattes som et fuldstændig fast og givet udgangspunkt. Som om et barn altid alene vil være asiat, sydamerikaner eller noget tredje, fordi det er født i den pågældende verdensdel.
Det er enten et dumt eller et meget gammeldags synspunkt. Alle børn i verden skal løbende fortolke sig ind i den sammenhæng, de er i, og skabe deres identitet.
Hvorfor se det som problem?
Adoptivbørn har ofte en større udfordring på dette punkt end andre, det er rigtigt. Det skyldes, at de oplever mange flere situationer, hvor der bliver gjort opmærksom på deres sammensatte identitet.
Jacques ser kun dette som et problem. Men det kunne jo også være, at det blot gav barnet en spændende identitetsmæssig mulighed. Ikke for at nedtone behovet for at håndtere barnets meget anderledes situation, men bare for at sige: Du behøver ikke være så negativ. For det andet lader Jacques Berg til at tro, at der ikke er noget som helst i en adoptivfamilie, der minder om forholdene i en ’almindelig’ biologisk baseret familie.
Børn vælger ikke forældre
Men der er ingen børn, der har valgt deres forældre, så det er underligt at kritisere adoption af et 10 måneder gammelt barn for »ikke at inddrage barnet.«
Det er overflødigt at foreslå som ny rettighed for adoptivbørn, at de kan ’afadoptere’ sig selv for at sikre et mere ligeværdigt forhold mellem børn og forældre.
Undskyld, men jeg har svært ved at se, at det ikke skulle være muligt: Det står da altid alle børn frit for at sige mere eller mindre farvel til deres forældre, hvis de ikke har tillid til dem.
Jacques Berg kalder opdragelsen af adoptivbarnet for en civilisationsproces og påstår, at målet er at påtvinge dem den kulturelle identitet, der præger det land, de er adopteret til, mens den kultur, de kom fra, undertrykkes. Det er en ensidig og ureflekteret pointe.
Alle børn opdrages af deres forældre på den måde, som forældrene nu engang tror, er bedst for barnet. Der er her tale om, at Jacques Berg simpelthen ikke har forstået, at relationen mellem adoptivbarnet og adoptivforældrene på det følelsesmæssige plan ofte er fuldstændig almindelig og sammenligneligt med alle andre forældre-børn-relationer.
Jacques Berg tror tilsyneladende, at barnets biologisk-geografiske oprindelse står i vejen for, at forældrene kan interagere med barnet på fuldkommen almindelig vis, når han antyder, at der skulle være tale om »kolonisering«. Jacques Berg tror åbenbart ikke, at kærlighed kan overskride tilsyneladende racegrænser.
Ikke generelle erfaringer
Jacques Berg lader til at tro, at hans egen erfaring fra fire adoptioner af børn fra udviklingslande kan generaliseres direkte til alle adoptionsforløb og i øvrigt cirka 50 år frem i tiden fra det tidspunkt, hvor han har adopteret.
Det tyder på en stor grad af selvoptagethed, at han lader sit behov for selvransagelse og forståelse af sin egen gøren og laden blive til dette enøjede indlæg.
Jovist, Jacques Berg har (som alle adoptivforældre) nogle værdifulde erfaringer med adoptivlivets dilemmaer. Men det er useriøst at forsøge at omsætte dem til lovmæssigheder for hele adoptionsområdet ved f.eks. at påstå, at »adoption er at være dømt til at leve i permanent fremmedhed«.
Jeg vil gerne anerkende, at den følelse kan ramme nogle, flere eller måske mange adoptivbørn – men det er altså kun en gennemgående risiko for adoptivbørn, og ikke et permanent blødende sår, som altid føles smertefuldt.
Hvis jeg nu skal forsøge at være lidt flink til sidst, så vil jeg da gerne medgive, at det er værd at bruge mange, mange timer på at tænke over, hvordan man kan hjælpe adoptivbarnet til at få en hel og solid identitet med dets uomgængelige dobbelte historie og dobbelte antal forældre. Og måske endda snakke med barnet om det – jeps, den slags er vildt moderne! Men ærligt talt: Det tror jeg godt, vi alle sammen vidste.
Unfair kritik fra Bergs side
I stedet for sin kronik om fællestrækkene mellem kolonialisme og adoption kunne Jacques Berg med fordel have sendt en venlig opfordring til at overveje, hvordan man bedst hjælper sine børn på plads i livet med den særegne bagage, de har. Hans erfaringer har givetvis reel værdi, men at bruge dem til direkte at kritisere selve adoptionsbegrebet er i mine øjne unødvendigt og unfair over for moderne adoptivforældre og -familier.
Jeg vil gerne undgå at fremstå som aldersdiskriminerende, men jeg kan ikke lade være med at lade det gå ud over min evne til at lytte til Jacques Berg, at han er fra en helt, helt anden generation og har adopteret i en tid, hvor verden var meget anderledes, end den er i dag.
Det er måske uretfærdigt af mig ... men jeg synes alligevel, at det ville have klædt ham, hvis han havde givet den ene indrømmelse, at der måske kunne være sket noget på adoptionsområdet de seneste 40-50 år.
I dag er alle de refleksioner, som Jacques Berg efterlyser, en almindelig del af godkendelses- og undervisningsforløbet for kommende adoptivforældre.
 
 
 
Nis Vilhelm Benn er senior managementkonsulent og markedsleder hos COWI




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",14.0,10. august 2012,De 5 artikler I har brugt mest tid på
12588,/debat/2011/03/laeserbreve-3,Læserbreve,Informations Webredaktion," Diktatorer  bekæmpes med humor
Nicolai Sennels, folketingskandidat (DF) i Aarhus, BrabrandDet er med diktatorer som med skolegårdens grove mobbere. Humor er det bedste middel. Folk, der skræmmer andre for at få deres vilje, skal latterliggøres, indtil omgivelserne ikke længere frygter dem.
Det kan lyde helt åndssvagt, men ideen er god alligevel: Brug præcisionsraketter ladet med lyserød maling og bomb de tusinder af statuer af Kim Il-Sung i Nordkorea. Et land fyldt med pink statuer af præsidenten vil give masserne det nødvendige mod og skæve smil, der skal til, for at de tør vende sig mod deres undertrykker.
Libyens  quislinge
Carsten Kofoed, København
Så lod oppositionen i Libyen masken falde. Det Nationale Libyske Råd, der har forskanset sig i Benghazi, støtter nu et militært angreb på deres eget land, såfremt angrebet er blåstemplet af stormagterne i FN's Sikkerhedsråd. Det er reelt landsforræderi.
Når disse såkaldte demokratiforkæmpere nu råber om hjælp fra især USA, er det, fordi de ikke selv har den nødvendige opbakning i hæren og folket. Oprørerne har kategorisk afvist alle forhandlinger med Gaddafi og ønsker ikke at løse, men at eskalere konflikten. Målet er at få vennerne i Washington og London til at foretage en 'humanitær intervention'. Det vil være et veritabelt blodbad og få de igangværende kampe til at ligne et rollespil.
>Gaddafi har med amerikanske krigsskibe ud for Libyens kyst ingen interesse i en blodig borgerkrig. Men han er i sin fulde ret til - uden fremmed indblanding - at genoprette kontrollen over Libyens territorium ved at nedkæmpe den landsforræderiske opposition.
Tåreperser-journalistik
Niels Graverholt, Aarhus
Nu må det være nok med mediernes evindelige ævlen om gidseltagningen. Hvis de virkelig er så bekymrede for menneskeliv, så kunne de passende skrive om de tusindvis af somaliere, der dør af sult - blandt andet fordi det internationale samfund intet har gjort for at hindre, at kæmpetrawlere fanger al fisken ud for Somalias kyster. Resultatet er, at der ikke er fisk tæt på land, hvor somalierne skal finde deres føde. Konsekvensen er som bekendt, at nogle somaliere har slået sig på pirateri som den eneste mulige levevej.
Denne situation har somalierne ikke selv valgt - det har verdenssamfundet gjort for dem.
Det dybt uansvarlige forældrepar har derimod selv - på trods af masser af advarsler - valgt at udsætte deres tre mindreårige børn for livsfare ved at sejle igennem dette farvand. Kunne journalisterne ikke interessere sig lidt for de her nævnte alternative perspektiver i stedet for som sædvanligt at rende i røven på hinanden med deres tåreperser-journalistik?
To tredjedele-politik
Margit Kjeldgaard, Helsingør
Uanset medierne og eksperterne fastholder partierne skattestoppet på ejerboliger. Et flertal af vælgerne er nemlig boligejere og 66 pct. af boligejerne ønsker ikke at betale mere i ejendomsværdiskat.
Til trods for rød bloks gentagne kritik af skattelettelser til de rige, lyder der ingen kritik af skattelettelserne til boligejerne. Der er heller ingen trøst til lejerne, hvis huslejer er steget mere end de øvrige priser. Man ignorerer AE-Rådets og CEVEA's analyser og fastholder en politik, der er til fordel for de rigeste to tredjedele af befolkningen.
Oveni har skattestoppet forværret den økonomiske op- og nedtur ved at puste boligboblen op, men stabilisering af boligmarkedet indgår ikke i de røde partiers krisepolitik.
De siger, at de vil beskytte nogle unge boligejere, som har købt på toppen af boligboblen, og som ikke kan tåle højere skatter. I stedet for at finde løsninger, som f.eks. at indefryse skatten hos insolvente boligejere, lade staten købe dem ud af kasinofælden eller give dem nedsparingslån, har de røde partier travlt med at kvæle debatten før et folketingsvalg.
End ikke Enhedslisten vil fjerne skattestoppet, og senest har hovedbestyrelsen afvist at behandle et forslag herom på årsmødet.
Et magtskifte er åbenbart vigtigere end en ny politik. Pinligt. Demobiliserende.
Fængselsskib nu!
Søren Nyskov, Århus
Hvis det er et problem at anbringe pirater i fængsler på dansk eller anden fast grund, hvorfor så ikke anbringe dem på et internationalt fængselsskib i internationalt farvand? F.eks. ud for Somalias kyst. >Hvorfor > vente på, at der bliver bygget fængsler i Somaliland? >
Efter endt fængselsophold kan piraterne/kidnapperne sejles ind mod land eller sættes på en tømmerflåde eller i en gummibåd med en mobiltelefon. Eller familien og vennerne kan tilbydes selv at hente dem.
Så længe piraterne er i forvaring på skibet begår de ikke nye forbrydelser, og hvis pirateri har konsekvenser, kan det evt. afholde nogle fra at blive i faget.
På samme fængselsskib kunne man passende anbringe de ansvarlige for internationalt rovfiskeri og giftdumpning.
Mærsk bør redde opera
Dorte Valentin Sørensen, Bagsværd
Da Mærsk McKinney Møller tilbød byen en ny opera, sagde både kommunen og teatret nej tak, fordi man indså, at driften ville sprænge budgettet. Men hr. Møller begyndte at grave, og så måtte man sige ja tak.
Nu er det Kgl. Teater da også kommet i pengenød og må skære drastisk i antallet af forestillinger og turneer.
Mærsk-koncernen har derimod lige offentliggjort et nettooverskud på næsten 30 milliarder kroner, så tidspunktet er velegnet til at stifte en fond på et passende antal millioner/milliarder, der kan sikre den fremtidige drift af det store hus, så teatret kan koncentrere sig om det kunstneriske indhold.
Basis kunne være de 1,5 milliarder kroner, hr. Møller dengang fik i skattefradrag.
Landbruget misinformerer
Finn Clausen, Nørre Nebel
Det er ikke godt nok, når landbrugets repræsentanter, som i Leif Nielsens kommentar 2. marts, slynger om sig med egne tal for 'klyngen', og vil forsøge at overbevise Venstre og  Liberal Alliance om deres uundværlighed.
Kjeld Hansen har dechifreret landbrugets tal i sin kronik 24. februar, og tak for det.
Når Leif Nielsen udbasunerer, at landbrugets eksport - og her har han heldigvis ikke problemer med at sondre mellem landbrugets og klyngens tal - er rekordstort på 65 milliarder kroner, så er det misvisende, hvilket Kjeld Hansen påviser. Leif Nielsen har også selv måttet indrømme dette på DR. Korrigeret for inflation lander eksporten ikke en gang mellem de 10 højeste, men på en 30. plads.
Så meget for den rekord. Af hans indlæg kunne man også let få det indtryk, at hvis dansk landbrug ophørte med at eksistere, så ville en hel masse erhverv fra klyngen også lukke. Det er ikke tilfældet: Hverken Toms Chokolade, tobaksindustrien, minkindustrien, Royal Greenland, hummerfiskerne, Dambrugere, bryggerierne eller tilsvarende bruger jo alene danske råvarer i deres produktion. For eksempel produceres der ikke et eneste gram tobak eller chokolade i DK, og mink lever ikke af røde pølser.
Tallene for beskæftigelse i landbruget og de såkaldte følgeerhverv er også oppustet, uanset hvad cheføkonomen påstår.
Hvorfor regnes alle bagere og bagerjomfruer med, når al brødhveden importeres? Hvorfor regnes alle dyrlæger med, når mange af dem lever af at tilse heste, hunde og kanariefugle?
Skatteborgerne har alt at frygte fra både LA og Venstre, ikke mindst fra det horribelt gældssatte landbrug med Bæredygtigt Landbrug i spidsen. Hele samfundet trues med at hvis ikke miljøkravene bliver rullet tilbage, og landbruget får de nye støtteordninger, kaldet rammevilkår, så sidder vi alle med gælden.
Bønderne er komplet ligeglade med det øvrige samfunds ønsker og anliggender. De vil blot have begravet snabelen dybt i skatteborgernes lommer. Til gengæld vil de så udlægge de 63 procent af landet som et stort depot for sprøjtegifte og gylle.
Ineffektiv sprøjtefrihed
Pelle Andersen-Harild, Jægerspris
Det daglige glade budskab fra Miljøministeriet er 4.marts et forslag om at udvide de sprøjtefrie zoner omkring drikkevandsboringer til 25 meter. En seksdobling, jubler miljøminister Karen Ellemann.
Samtidig har vandværkernes forening bedt om, at de sprøjtefri zoner udvides til 300 meter for at sikre bedre drikkevand.
Det samme forslag har Enhedslisten fremsat. Det eneste rigtige vil selvfølgelig være at forbyde brugen af pesticider og gå over til økologisk jordbrug. Det er nemlig ikke nok med sprøjtefri zoner, fordi pesticider finder vej gennem sprækker og porer i jorden.
Roundup er fundet i mere end 50 meters dybde, selvom man for 10 år siden lovede, at det ville blive fuldstændig nedbrudt i de allerøverste jordlag.
Hver handling fra miljøministeriet har været ledsaget af tilsvarende udtalelser, samtidig med at der sprøjtes hyppigere, Men komiske Karen vender det blinde øje til.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,7. marts 2011,"Carsten Kofoed, København"
4973,/debat/2014/05/vesten-vaeret-skabe-putin,Vesten har selv været med til at skabe Putin,Jens Malling," 
	I disse dage, hvor en ny kold krig synes at være i gang, og vestlige medier dæmoniserer Ruslands præsident Vladimir Putin i et væk, kan det være gavnligt at træde et skridt tilbage. I Danmark farer blandt andre hardlinere som Politikens Anders Jerichow og tidligere justitsminister Lene Espersen (K) frem uden at gøre sig klart, hvilke verdenspolitiske begivenheder, der har gjort Putin til den, han er.

	Vestlige politikere og nyhedsmedier indrager ikke i tilstrækkelig grad perspektiver fra Ruslands nyere historie. Hvis de gjorde, ville de støde ind i det måske ubehagelige, måske overraskende, at de selv kan siges at have en del af skylden for den triste udvikling i øst.

	I konflikten om Ukraine og dæmoniseringen af Rusland har journalister i EU og USA udvist begrænset interesse for, hvordan Vladimir Putin i sin tid kom til magten. Hvilken type samfund tillader, at en person af Putins kaliber tager over? Den slags spørgsmål går for det meste tabt i overfladiskhed og mediers krav om dagsaktualitet. Spørgsmålet er ellers spændende nok. Men det kan have nogle foruroligende implikationer.

	Sagen er den, at da Putin fik overdraget magten af den tidligere præsident Boris Jeltsin ved årsskiftet 1999/2000 fulgte en betingelse med. En betingelse, der antyder, at de demokratiske forhold i Rusland allerede dengang ikke var de bedste: Den nye præsident skulle give Jeltsin immunitet. Var Jeltsin da bange for at blive retsforfulgt? Havde han gjort noget kriminelt? At det rent faktisk er tilfældet, ja værre endnu, at Jeltsins lederskab var en så stor katastrofe for Rusland, at han i sin aftrædelsestale måtte trygle befolkningen om tilgivelse, synes ikke at berettige til den ofte næsegruse beundring for den tidligere præsident, som man stadig støder på blandt mange vestlige kommentatorer.

	Jeltsin bombede demokratiet

	Fra ruslandskyndige som Peter Reddaway, Dmitrij Glinskij, Stephen F. Cohen og Boris Kagarlitskij kender vi det apokalyptiske omfang af den tragedie, som Jeltsins præsidentperiode var. Den varede fra 1991 til 1999. Allerede i 1993 gav han ordre til at bombe det genstridige, men demokratisk valgte parlament. Med det irriterende parlament af vejen sikrede Jeltsin sin magtbastion mange år frem og fik ro til at gennemføre den økonomiske politik, som USA og EU var store tilhængere af. I Danmark slog journalister dengang knude på sig selv for at forklare, hvorfor Vesten kastede sin uforbeholdne støtte bag Jeltsin og hans aktion, der var i strid med Ruslands forfatning. Den endte med at koste flere hundrede mennesker livet.

	»Jeltsins dekret om at opløse parlamentet er udsprunget af et dybtfølt ønske om at udvide demokratiet i Rusland – ikke at begrænse det,« fortalte Berlingske sine læsere den 5. oktober 1993.

	»Det er et demokratisk statskup, han har foretaget. Det lyder selvmodsigende. Men betegnelsen er i dette tilfælde berettiget,« skrev Erling Bjøl i Politiken den 26. september samme år.

	Daværende udenrigsminister Niels Helveg Pedersen sagde til BT den 4. oktober 1993, at »Jeltsin er vort håb. Han står som garant for en demokratisk udvikling«.

	Udenrigsministeren lod to dage senere i Politiken forstå, at »Jeltsin kan regne med fortsat støtte fra Danmark, selv om han skulle opløse også de lokale parlamenter i den russiske føderation«.

	Jeltsin har måske set det som en opfordring, for det var nøjagtig hvad han gjorde få dage senere.

	Allerede fra 1993 er det altså ikke længere træffende at kalde Rusland for demokratisk. I stedet strammede Jeltsin grebet om magten og videreførte en drakonisk økonomisk politik, der medførte landets destruktion. Den indebar blandt andet at gennemsnitslevealderen styrtdykkede, at den vidt udbyggede sovjetiske industri blev ødelagt, og at arbejdsløsheden eksploderede. Millioner af russere blev sendt ud i ekstrem fattigdom og hjemløshed.

	Men EU og USA var på Jeltsins side. De tilskyndede til udviklingen og hans tiltag, som i vestlige medier på forunderlig vis blev omtalt som »økonomiske reformer«. Hvordan kunne det gå så galt? Hvorfor indgik vestlige ledere denne uhellige alliance med Jeltsin? For at søge svar på de spørgsmål, må vi gå et par år længere tilbage i Ruslands historie, til dengang landet var en del af Sovjetunionen

	Gorbatjov ladt i stikken

	Den Kolde Krigs nedtrapning i anden halvdel af 1980’erne åbnede enorme muligheder. Med mod, visioner og kæmpe indrømmelser over for modparten i Washington indledte Sovjetunionens generalsekretær Mikhail Gorbatjov denne nødvendige og for hele verden glædelige udvikling. Til vestlige lederes måben trak Gorbatjov den Røde Hær tilbage fra Østeuropa. Hans politik løsnede op i det forstenede sovjetiske system, hvor en proces mod demokrati og ytringsfrihed var i gang.

	Da det kom til stykket, ville regeringsledere i USA og EU dog ikke gengælde Gorbatjovs fremsynede, menneskevenlige og idealistiske udenrigspolitik. Eksempelvis spurgte han derfor forgæves efter de lån, der kunne have været med til at sikre en stabil videreførelse af hans indenrigspolitiske projekter perestrojka (ombygning) og glasnost (åbenhed). Afslagene gav hans politiske modstandere hjemme mulighed for at vise, at han ikke havde fået noget ud af sine enorme udenrigspolitiske indrømmelser. Vestlige lederes afvisning af den sovjetiske generalsekretær gjorde i sidste ende den indenrigspolitiske situation uhyre ustabil. Kuppet i 1991 svækkede ham afgørende. Afviklingen af Sovjetunionen fulgte.

	At dømme efter Vestens uvilje mod at komme Gorbatjov i møde skulle Sovjetunionen efter at have været hovedfjenden i det meste af det 20. århundrede mærke, at landet nu havde tabt og dets samfundsmodel spillet fallit. For vestlige ledere skulle der ikke indgås nogle virkelige kompromiser med Moskva, så den samfundstype de selv repræsenterede – markedsøkonomi og liberalt demokrati – kunne få hegemoni.

	Bommerangeffekten

	Det som ledere i EU, USA og NATO sammen med toneangivende redaktører og journalister i det vestlige mediesystem bør overveje i den nuværende konfrontation med Rusland er, om Vestens politik over for landet siden afslutningen på Den Kolde Krig har været hensigtsmæssig.

	Om det var dumt at skubbe vores tidligere fjende helt ned i sølet. Om det var en fejl, at behandle Rusland som en vasal inden for rammerne af Washington Consensus – det økonomiske system, der fik monopol med globaliseringen. Vi burde snarere have stablet noget, der minder om Marshall-hjælp på benene, da det gik helt galt i Rusland i 1990’erne. Og vi burde have afholdt os fra at skubbe NATO helt op til landets grænser og derved gøre dets sikkerhedspolitiske situation yderst prekær.

	Med det in mente kan man dårligt bebrejde Putin, hvis han ikke gør sig så mange illusioner om USA, EU og NATOs intentioner. Det er næppe overraskende, at han i stedet prøver at genrejse landet på dets egne præmisser og ved egen kraft, uanset hvad man ellers måtte mene om hans politik.

	Sejrherrerne i Vesten havde alle kort på hånden efter at have vundet Den Kolde Krig. De kunne have spillet en konstruktiv rolle i Rusland. Med deres støtte til Jeltsin og hans ødelæggende økonomiske politik valgte de i stedet at bidrage til landets destruktion.

	Putins præsidentperiode – og den politik han fører – er en forholdsvis logisk reaktion på kaosset i 1990’erne. For vestlige aktører, der gjorde deres for at bidrage til dette ragnarok, er Putin nu en boomerang på vej tilbage i hovedet på dem.

Jens Malling er journalist




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",74.0,26. maj 2014,En artikel pr. redaktion - sendt til jer hver søndag
10204,/debat/2012/04/ny-nordisk-skole-allerede-paa-vej,Ny nordisk skole er allerede på vej,Finn Christensen," Det er jo fint med Christine Antorinis (S) nye initiativ: Ny nordisk Skole. Men ser vi specielt på ungdomsuddannelserne får man let en anden association, end den der er farvet af tanken på NOMA og så vide re.
I den uddannelsespolitiske debat i forbindelse med navnlig erhvervsuddannelserne har man siden man i 1970’erne var optaget af reformbehovet på lærlingeuddannelserne, set på den nordiske løsning med en udbredt afsky.
Den nordiske løsning bestod i Sverige og Norge i, at man indførte en integreret gymnasieskole, og slog den gamle gymnasieskole og erhvervsuddannelsernes forskellige former sammen i ét system.
Nogle spage danske forsøg på at diskutere noget lignende, for eksempel Højby-skitsen, blev jordet med afsky.
I Antorinis initiativ antyder sammensætningen af det udvalg, der skal foreslå initiativer på området, at problemer med gymnasieområdet skal løses i et andet regi. Imidlertid er problemerne på området sammenhængende.
Det vil sige, at man ikke kan løse problemer med erhvervsuddannelserne uden samtidig at se på de gymnasiale uddannelser. Man har i mange år haft muligheden for at se samlet på området og fastsætte en sammenhængende plan for dets udvikling.
Det har man afstået fra at gøre i troen på, at området regulerede sig selv, sådan at man til enhver tid havde både et velfungerende erhvervsuddannelsessystem og et gymnasieområde.
Ny dansk skole
Men toget er kørt. Ser man på de seneste tal i Undervisningsministeriets Ungedatabase, kan man se, at andelen af unge, der vælger erhvervsuddannelserne, er skrumpet gradvist over årene fra i 1965 at omfatte 49 procent af en årgang til i 2011 at udgøre 24 procent.
De elever, der før gik til erhvervsuddannelserne, går nu i gymnasiet, mens erhvervsuddannelserne rekrutterer blandt de elever, der før tilhørte restgruppen af ufaglærte.
Da denne udvikling er foregået jævnt over perioden, er der grund til at tro, at den vil fortsætte.
Der er næppe noget at diskutere: Vi får en nordisk løsning, i en særlig dansk variant. Hvis udviklingen fortsætter, vil ungdomsuddannelse blive lig med gymnasiet, og erhvervsuddannelse vil være noget, der ligger efter gymnasiet.
",8.0,10. april 2012,"Men toget er kørt. Ser man på de seneste tal i Undervisningsministeriets Ungedatabase, kan man se, at andelen af unge, der vælger erhvervsuddannelserne, er skrumpet gradvist over årene fra i 1965 at omfatte 49 procent af en årgang til i 2011 at udgøre 24 procent."
8754,/debat/2012/11/elbiler-nok,Elbiler er ikke nok,Informations Webredaktion," Elbiler er ikke nok
Benny Christensen, VedvarendeEnergi
Elbiler, elbiler, elbiler.Når vi taler om at reducere CO2-udslippet fra vores transportsektor, synes elbilen at være redningen.
Men sandheden er, at vi ikke kan få grøn transport ved hjælp af elbiler alene. Vi skal også satse meget kraftigere på tog, bus og andre kollektive transportformer. Desværre har vi i øjeblikket speederen i bund i den stik modsatte retning: Flere og flere biler på vejene og færre og færre personer i bilerne. Den seneste måling fra Vejdirektoratet fra 2009 viste, at ved 65 procent af de kørte kilometer, er der kun én person i bilen, så passagersæderne er oftest mest til pynt.Efter yderligere tre år med vækst i bilparken er procenten endnu højere.
Det er helt fint, at der kommer fokus på elbiler. Elbilerne kan bruge noget af den vindenergi, som vi efterhånden producerer meget af i Danmark og på den måde fortrænge CO2-og partikelforurenende benzin og diesel fra de danske veje.Men det er ikke nok.Det fastslog Teknologirådet i en rapport i foråret. Hvis den danske transport skal blive fossilfri i 2050, skal der elbiler til, men personbiltrafikken skal også reduceres med en tredjedel. Til gengæld skal der ske en kraftig forøgelse af togtrafikken.
Jeg skralder!
Mirja Crone, København
Ja, jeg skralder.Men jeg er studerende, og nogle ville mene, at jeg kan betegnes som fattig, andre at jeg har alt for mange cafépenge.
Det er dog ikke grunden.Jeg skralder, fordi jeg grundlæggende er uenig med den mentalitet, der er den herskende i det overflodssamfund, som Danmark har udviklet sig til.
Det kan man være så politisk enig eller uenig i. Det er op til folk selv.Men hvad med den lille dame på over 60, der er nødsaget til at skralde? Der ikke har råd eller mulighed for at blive en civiliseret og integreret del af det land, der jævnligt klapper sig selv på ryggen over vores velfungerende velfærdssystem, og at der ikke findes fattige i Danmark.
Den lille dame, der knap vil se en i øjnene, fordi hun skralder af nødvendighed, og ikke fordi hun har haft muligheden for at kunne lave sit politiske statement.
Denne lille dame, som jeg måtte holde skraldelågen for da hun knap kunne løfte den, er der ingen der tænker på.
Gør noget for de unge ledige
Carsten Grubach Madsen, Nyt Europa
EU’s eget forskningsagentur, Eurofound, har netop udsendt en omfattende undersøgelse af unge arbejdsløse europæere.
Tallene fra undersøgelsen viser en klar negativ tendens.
14 millioner unge europæere, som aldrig har fået fodfæste på arbejdsmarkedet, koster EU’s medlemslande i alt 153 milliarder euro om året. Det vil sige 1,2 procent af EU’s BNP.
I februar 2012 viste en undersøgelse fra Eurostat bl.a., at den spanske ungdomsarbejdsløshed var på 50,5 procent. Den politiske desillusion som ungdomsarbejdsløsheden har medført er bl.a. kommet til udtryk i landet – i de seneste uger – i form af demonstrationer, hvor tusindvis af studerende, forældre og lærere har protesteret mod nedskæringer i uddannelsessektoren. Dermed er ungdomsarbejdsløshedsproblemet en af EU’s allerstørste udfordringer. Det handler om fremtidens velfærd og om ikke at tabe en hel ungdomsgeneration på gulvet.
Derfor skal vi ikke mindst have en europæisk ungdomsgaranti, som sikrer uddannelse, opkvalificering eller job efter maksimalt fire måneders ledighed. Derved kan de unge arbejdsløse holde sig i gang og holde kvalifikationerne ved lige.
Det er helt afgørende, at EU’s lande ikke skærer ned, men sætter flere penge af til belæmpelse af ungdomsarbejdsløshed og skabelse af nye jobs. Kun derved kan vi komme ud af krisen.
Hykleri i Myanmar
Sacir Camo, Hjørring
Under sit besøg i Rangoon har Helle Thorning Schmidt (S) lovet, at Danmark nu vil skrue op for den økonomiske støtte til Myanmar skønt landet stadigvæk regeres af et militærregime. Dette undertrykkende regime er lige nu i gang med folkemord, undertrykkelse og forfølgelse af landets muslimske mindretal, rohingyaerne. Danmark har desuden, fulgt efter USA og England og fjernet sine sanktioner mod Burma. Al snak om politiske- og menneskerettigheder, ytringsfrihed og demokrati, som vi ellers bryster os med når man vil retfærdiggøre angreb på diverse muslimske lande, faldt hermed til jorden.
Vi gik angiveligt ind i Lybien for at beskytte civile, men samtidig belønner vi et andet og langt farligere regime? Skyldes det ikke, at det er muslimerne der bliver dræbt, og dem vil vi ikke rigtigt hjælpe, ligesom vi lod dem forbløde i Bosnien-Hercegovina, Tjetjenien, Palæstina m.fl.
Således har man i de sidste 10 år absolut intet gjort for at fremme forståelse, goodwill og accept af den muslimske verden, skønt alle skåltalerne handler om det. Man skal være komplet idiot hvis man ikke kan/vil forstå, hvor stigende muslimsk vrede og had til Vesten kommer fra. Historien vil dømme os hårdt idet vores politikere har nu gjort Vesten, med Danmark i spidsen, medansvarlige for et folkedrab.
Underlødig kronik fra Fogh
Allan Danfær, København
Jeg kunne godt tænke mig at vide, hvilke kriterier debatredaktionen har for at optage indsendte kronikforslag.
Jeg har en forestilling om, at kronikker bør være oplysende, debatskabende på et seriøst grundlag eller på anden vis indeholde elementer af lødighed. Derfor har jeg svært ved at forstå, hvad der har berettiget Henrik Fogh Rasmussens indlæg om USA 6. november som kronik i Information.
Jeg behøver vist ikke gå i detaljer, men det pågældende skrift er i den grad underlødigt, unuanceret og primitivt i sin jublende beskrivelse af det amerikanske samfund. Debatredaktionen må have ment, at Rasmussens kronik indeholder nogle kvaliteter. Hvilke?
Hvor meget får direktøren nu?
John Ib, Hjortshøj
Nu hvor finansrådet klart har udtalt, at Tønder Bank’s krak skyldes alvorligt ledelsessvigt og manglende ledelseskompetence, bliver det spændende at se, om det får nogen indflydelse på bonusserne til toplederne i Tønder Bank.
Kan vi risikere at se bonusser helt nede på ét cifrede millionbeløb?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,7. november 2012,Gør noget for de unge ledige
8219,/debat/2013/01/laeserbreve-4,Læserbreve,," Revurdér bankernes rolle
Bjarne Gårdsvoll, København
Der er noget rivende galt med bankerne. Kunderne føler sig snydt, aktionærerne føler sig snydt, og nu føler jeg mig også snydt. For det sidste er, at Danske Bank vil kræve gebyr for at have indskydernes penge på en konto.
Jeg har sat mine penge i banken i tillid til, at de ville blive administreret på de vilkår, som gjaldt på det tidspunkt, hvor kontoen blev oprettet. Men jeg har end ikke fået besked om de nye betingelser, så jeg kan overføre min beskedne opsparing til en bank, som er noget mindre kommercielt indstillet. Som pengeinstitutterne i dag kører, er princippet at varetage ejerne, aktionærerne og nogle direktørers interesser. Topchefer får millioner i gage samt bonusser, som ansporer dem til at tage store risici. De mange bankskandaler viser, at principperne for bankdrift må ændres. Bankerne bør ikke være forretninger, men drives efter serviceprincippet til gavn for samfundet. Det kræver formentlig nationalisering. Privat bankdrift kan ikke fjerne den griskhed, der hersker i branchen.
Vi lider af russofobi
Erik Philipsen, Frederiksberg
Slovenske Slavoj ?Žižek skriver i Information 19. januar:
»Kommentatoren Fareed Zakaria pointerer, at demokratiet kun kan ’slå rod’ i økonomisk udviklede lande. Demokratiseres udviklingslande ’for tidligt’, får vi en populisme, der ender i økonomisk katastrofe og politisk despoti. Økonomiske fremgangsrige nationer som Taiwan, Sydkorea og Chile viser vejen – de tog først demokratiet til sig efter perioder med autoritært styre. Er samme tankegang ikke også det bedste argument for et fortsat autoritært regime i Kina?« Samme tankegang er vel endnu mere relevant som et argument for, at Putin styrer Rusland gennem en nødvendig overgangsfase, hvor det langsigtede mål er at skabe betingelserne for demokratiet – ikke i første omgang nødvendigvis med demokratiets metoder. Men dog langt hen ad vejen med dem.
Den proces gør det store flertal af kommentatorer vanskeligere ved hele tiden at angribe og latterliggøre ham. Det er et udtryk for en helt irrationel berøringsangst over for Rusland, at det er Kina, som her nævnes. Vi lider åbenbart såvel i Slovenien som i Danmark af russofobi og sinofili.
Regeringenudnytter krisen
Torben Kjær, Hillerød
Regeringen italesætter krisen i tide og utide og svarer med reformer, der sænker skatten for de bedst stillede, mens overførselsindkomsterne må bøde, dagpengene halveres, og der tales om løntilbageholdenhed. Det er helt i overensstemmelse med den såkaldte Lissabon-strategi fra 2000, der taler om økonomiske reformer, sænkning af overførselsindkomsterne, øgning af arbejdsstyrken, større social lighed i EU, og som blev fulgt op af Lissabontraktaten, vi også blev snydt for at stemme om. Regeringen siger, at de ønsker grøn energi og flere arbejdspladser, som almindelige borgere har støttet med investeringer i solceller, fordi der for en gangs skyld var incitament til det. Straks stoppede regeringen ordningen, så det for mange ikke længere kan betale sig at investere i grøn energi og arbejdspladser. Kommunerne vil sætte gang i anlægsarbejder og beskæftigelsen. Regeringen har hårdt presset sagt ja, mod at kommunerne sparer på driften, og senest vil man sænke erhvervslivets skatter. Gæt en gang, hvor pengene skal komme fra! Det samtidigt med, at borgernes opsparing aldrig har været højere, fordi de ikke tør bruge pengene pga. krisesnakken. Regeringen har åbenlyst afleveret nøglerne til finans-, økonomi-, beskæftigelses- og socialministeriet til EU og giver finanskrisen skylden for ikke at plukke de lavthængende frugter for at sætte skub i økonomien og beskæftigelsen. Det er en løgnagtig EU-implementering, der sætter velfærdssamfundet under et pres, det aldrig har været udsat for før.
Mangfoldighed er kirkens styrke
Birgitte Kragh Engholm, sognepræst, Sct. Matthæus kirke
To citater er værd at lægge mærke til når folkekirken debatteres:
»For et stykke tid siden havde en bekendt været i kirken. Som sjælden gæst i kirken blev han overrasket over noget, præsten sagde. Præsten havde nemlig bedt menigheden bede for helbredelsen af homoseksuelle. Selve homoseksualiteten var sygdommen, og helbredelsen skulle være omvendelse til heteroseksualitet.« og så det følgende: »Selvfølgelig skulle Lars Hedegaard ikke have sagt, at der er muslimske fædre, der voldtager deres døtre, når sandheden i stedet synes at være, at de nøjes med at slå døtrene ihjel – og i øvrigt vender det blinde øje til onklers voldtægt.«
Førstnævnte citat om kirken er fra Rune Lykkebergs klumme i Informations 19.–20. januar. Det næste er et opsigtsvækkende forsvar af Jesper Langballe for Trykkefrihedsselskabets formand, Lars Hedegaard, der hævdede, at muslimske fædre voldtager deres døtre. Og hvad har de to ting så med hinanden at gøre? Pointen er naturligvis ikke at sammenstille kristendom over for islam. Pointen er derimod at påpege, at der ikke er et 1:1 forhold mellem, hvad der siges i folkekirken, ligesom der heller ikke er et 1:1-forhold mellem, hvad der siges i Folketinget. Vi ville hjælpe os selv meget, hvis vi opgav at tale om folkekirken i bestemt ental, for så vidt som vi mener, at det, der siges i en kirke, er bestemmende for, hvad der siges i alle andre kirker.
Det er en god protestantisk og folkekirkelig tradition, at kirken er et rummeligt sted, hvor der er plads til alverdens udlægninger, retninger og synspunkter. Det er det, der er folkekirkens store styrke.
Politisk korrekt, praktisk forkert
Michael Nedersøe, Horsens
Første skridt på vejen til en god integration er, at man lærer det danske sprog. Når vi efterhånden snakker 4.–5. generationsindvandrere, er det simpelthen ikke godt nok når over halvdelen af disse børn ikke kan snakke ordentligt dansk, når de starter i skolen. Derfor har jeg kun hovedrys-ten tilovers, når jeg hører vores undervisningsminister Christine Antorini (S), i et forsøg på at være så politisk korrekt så muligt, udtale, at der skal mere modersmålsundervisning til for, at de tosprogede elever kommer op på niveau med de etnisk danske børn. Bør man i stedet ikke lægge noget af ansvaret over på deres forældre? Det er alt andet lige dem, der opdrager deres børn på arabisk og ofte har travlt med at se arabisk fjernsyn på deres paraboler for at følge med i, hvad der sker i deres respektive hjemlande, frem for at følge med i hvad der sker i Danmark.
 
V’s abstrakte værdier
Axel Holm, København
Venstre, Danmarks liberale Parti, har på det seneste fremhævet, at det arbejder for mange moralske værdier. Værdier som er identiske med dem, som Barack Obamas arbejder for.
Det skal sammenholdes med at Venstre de seneste år har glorificeret en perlerække af moralsk anløbne personer. Tænk på Peter Brixtofte, Fredericias borgmester, Thomas Banke og i sommer Amin Skov fra Vejlegården, som godt kan vise sig at være temmelig blakket. For ikke at glemme, at Stein Bagger blev hyldet af af den venstreledede VKO regering, da den udråbte ham til helt i forbindelse med modtagelsen af revisionsfirmaet Ernst & Youngs Vækstpris i 2008. Men er Venstres moralske værdier kun abstrakte?
De tages i hvert fald ikke i anvendelse når Venstre konkret skal udpege helteskikkelser i det danske samfund.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,26. januar 2013,"Regeringen italesætter krisen i tide og utide og svarer med reformer, der sænker skatten for de bedst stillede, mens overførselsindkomsterne må bøde, dagpengene halveres, og der tales om løntilbageholdenhed. Det er helt i overensstemmelse med den såkaldte Lissabon-strategi fra 2000, der taler om økonomiske reformer, sænkning af overførselsindkomsterne, øgning af arbejdsstyrken, større social lighed i EU, og som blev fulgt op af Lissabontraktaten, vi også blev snydt for at stemme om. Regeringen siger, at de ønsker grøn energi og flere arbejdspladser, som almindelige borgere har støttet med investeringer i solceller, fordi der for en gangs skyld var incitament til det. Straks stoppede regeringen ordningen, så det for mange ikke længere kan betale sig at investere i grøn energi og arbejdspladser. Kommunerne vil sætte gang i anlægsarbejder og beskæftigelsen. Regeringen har hårdt presset sagt ja, mod at kommunerne sparer på driften, og senest vil man sænke erhvervslivets skatter. Gæt en gang, hvor pengene skal komme fra! Det samtidigt med, at borgernes opsparing aldrig har været højere, fordi de ikke tør bruge pengene pga. krisesnakken. Regeringen har åbenlyst afleveret nøglerne til finans-, økonomi-, beskæftigelses- og socialministeriet til EU og giver finanskrisen skylden for ikke at plukke de lavthængende frugter for at sætte skub i økonomien og beskæftigelsen. Det er en løgnagtig EU-implementering, der sætter velfærdssamfundet under et pres, det aldrig har været udsat for før."
10430,/debat/2012/03/kan-civilsamfundet-redde-velfaerden,Kan civilsamfundet redde velfærden?,Anker Brink Lund og Gitte Meyer," Revolutionerende tankegods får ofte langt større gennemslagskraft i økonomiske brydningstider end i perioder med stabil vækst. Tænk bare på Marx, Keynes og Friedman, der hver på deres måde har benyttet en krisestemning til at påvirke opfattelsen af offentlig regulering kontra privat værdiskabelse. Også den aktuelle krise giver herhjemme anledning til principiel samfundsdebat om fremtidens velfærdsstat.
Både fra højre og venstre i det politiske spektrum bliver stat og samfund tematiseret i programmatiske termer. Den nuværende regering taler om at redde velfærdsstaten ved at appellere til kollektiv pligtfølelse og bekæmpe civil ulydighed som socialt bedrageri og sort arbejde. Oppositionen fremhæver samtidig civilsamfundets potentialer for aflastning (eller i visse tilfælde afløsning) af staten gennem frivilligt arbejde, filantropi og borgerlige ombud i skarp kontrast til statsligt formynderi og bureaukrati. Der kan argumenteres overbevisende for, at denne antagonistiske måde at opfatte virkeligheden er grundlæggende falsk. Velfærdsstat og civilsamfund er hinandens forudsætninger – ikke et enten/eller, men et både/og. Det gælder i ganske særlig grad en forhandlingsøkonomi som den danske, der historisk set både har tradition for en skattetung statsforvaltning og en selvorganiseret offentlighed med en ganske høj grad af civilt råderum.
Gensidighed
Debatten om velfærd, og hvordan den bedst kan organiseres, løber groft sagt i to parallelle spor. Den ene er udgået fra den socialistiske arbejderbevægelse med omfordeling af ressourcer som hovedmålsætning. Den anden er liberalistisk i sit sigte, som det blandt andet kommer til udtryk i andelsbevægelsen, og her er sigtet hjælp til selvhjælp.
Fælles for begge spor er den civile værdi ’gensidighed’. Begrebet betegner samarbejde, hvor alle bidrager, men ikke nødvendigvis lige meget og på samme tid. Man hjælper hinanden og dermed også sig selv. I modsætning til på markedet hviler civil gensidighed ikke på pengerelationer mellem køber og sælger, forbruger og producent. Der er heller ikke tale om formelle rettighedsrelationer, som vi kender det mellem yder og nyder af skattefinansierede velfærdsydelser.
Men gensidighed står i den aktuelle debat i skyggen af både venstre- og højrepræget idealisering af frivillighed som selve kernen i civilsamfundet. Antropologen Ulla Habermann skønner, at der i Danmark leveres ulønnet arbejde af filantropisk art i størrelsesordnen 100.000 årsværk. Det ville næppe være realistisk at opretholde et tilsvarende aktivitetsniveau, hvis indsatsen skulle betales efter markedets tarifmæssige normer. Hvilket så i nogle tilfælde kan give anledning til ganske heftige konflikter, der blandt andet er blevet behæftet med nedsættende etiketter som ’social eksorcisme’, ’kommunal ansvarsforflygtigelse’ og ’hattedamer’.
Hvis velfærd på længere sigt skal baseres på andre normer end statens og markedets, må frivillighed nødvendigvis suppleres med forpligtende normer, der lægger vægt på gensidighed, bl.a. i form af det, man tidligere kaldte solidaritet og hjælp til selvhjælp.
Men her kommer den epidemiske vækst i rettigheder, der skal garantere den enkeltes frihed, til at stå i vejen. Ønsket om at være fri kommer let til at stå hindrende i vejen for villigheden. Det baner vejen for krav om ensartethed i den civile velfærd. Kooperation og solidarisk hæftelse er således i stigende grad blevet erstattet af kommunale løsninger, baseret på statslogik.
Velfærd kan forhandles
Sociologen Lars Bo Kaspersen har på grundlag af historiske data argumenteret imod det idealiserede synspunkt, at velfærdsstaten er blevet etableret af idealistiske grunde. Der er snarere tale om en mere eller mindre tilsigtet bivirkning af den nationale overlevelseskamp i det internationale system af suveræne stater. Derfor er velfærdsydelsernes nuværende størrelse og organisering ikke givet én gang for alle, og statsformen kan hele tiden justeres, blandt andet under pres fra andre stater og gennem internationale organisationer som EU, IMF og OECD. Så kun konstitutionelt set er der ingen over (eller ved siden af) Folketinget.
Staten baserer sin magt på sanktionering af skatteopkrævning. Embedsværket definerer rammerne for offentlig service, hvem der skal nyde godt af den, hvorledes ordningerne skal finansieres, og hvem der skal være serviceleverandør. I administration og regulering af de skattefinansierede ordninger indgår ikke kun centraladministrationen, men også organisationer, der oprindeligt er vokset ud af civilsamfundet. Det gælder først og fremmest kommunerne, der i formel forstand hverken er ren statsadministration eller ubetinget lokalt selvstyre.
Det kommunale Danmark anno 2012 kan bedst karakteriseres som det, jurister kalder dekoncentreret statsforvaltning: Staten har magten (og dermed også æren), men det er kommunerne, der står for levering af de mange velfærdsydelser (og dermed også klagerne), der omfatter alt lige fra børnepasning, folkeskole, ældrepleje, sundhed, socialforsorg, folkeregister, arbejdsmarked, miljø og teknik, redningsberedskab, museer, biblioteker og nogle steder også forsyning af el, vand og varme.
Nogle af disse serviceydelser er delvis brugerbetalte, men de fleste finansieres ved direkte og indirekte skatter. Sammenlignet med andre lande er det danske skattetryk ganske højt, hvilket har betydning for fonde, foreninger og andre aktører i civilsamfundet på flere måder. På den ene side betyder det, at mange af de opgaver, som i udlandet varetages af frivillige organisationer, i Danmark leveres af stat og kommune. På den anden side spiller skatteregler, fradragsmuligheder og arveafgifter en motiverende rolle som incitament til privat filantropi.
En af civilsamfundets mange ubekendte drejer sig derfor om, hvorvidt skattebegunstigelse knyttet til almennyttig virksomhed – herunder fondes almennyttige eller filantropiske aktiviteter – på længere sigt kan skabe større velfærd end ordninger alene baseret på statsstyrede skattekroner. Her og nu udgør fondenes indsats kun en dråbe i havet. Men at dømme ud fra udenlandske erfaringer er potentialet meget større.
Mistilliden råder
Det store spørgsmål er, om selvorganiserede organisationsformer kun skal hyldes som glorværdig fortid, eller om de også kan aktiveres som et væsentligt supplement til den skattefinansierede velfærdsstat?
Til syvende og sidst handler det om tillid – eller rettere sagt: voksende mistillid, som på trods af de bedste intentioner både fra venstre og højre i samfundsdebatten resulterer i stadig mere kontrol af civilsamfundsaktiviteter. Sammenlignet med stat og marked er civilsamfundet i Danmark stadigvæk relativt ureguleret, men krav om professionalisering, evaluering, akkreditering, standardisering, rationalisering og almindelig miskreditering får flere og flere civilister til at stave ordet ’kontrol’ bagfra.
Frygten for bureaukrati og ’kolde hænder’ har indtil nu været centrale argumenter for fastholdelse af en vis grad af handlefrihed uden for stat og kommune. Ved frivilligt at indgå i gensidige relationer baseret på netværk af tillid, får individer og grupper nemlig adgang til nogle ressourcer, der så at sige udspringer af mellemmenneskelighed og rækker ud over summen af den enkeltes bidrag. Sociologer kalder det for social kapital, og civilsamfundet har stort set kun denne ene værdikilde at gøre godt med. Både markedet og staten har mange flere ressourcer. Men som al anden kapital kan den tillidsbaserede opsparing få helt afgørende betydning, hvis den investeres rigtigt.
Desværre har den civile selvorganisering været under voldsomt pres i de seneste årtier. Først lod vi staten ekspandere, og siden fik markedet frit spil. Både højre og venstre har kort sagt fået lov til at afprøve deres politiske patenter på vejen til det gode liv. Sporene skræmmer. Med mindre vi får gang i en fordomsfri debat om de underliggende principper for samspillet mellem stat, marked og civilsamfund, hvor gensidighed er et helt afgørende element, risikerer vi at løbe ind i en fundamental tillidskrise oven i den aktuelle økonomiske recession. Det kan næppe undgå at resultere både i velfærdstab, fyringer og civil ulydighed.
 
Anker Brink Lund og Gitte Meyer er tilknyttet Copenhagen Business School og Københavns Universitet, har netop udgivet bogen ’Civilsamfundets ABC’.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",8.0,5. marts 2012," Revolutionerende tankegods får ofte langt større gennemslagskraft i økonomiske brydningstider end i perioder med stabil vækst. Tænk bare på Marx, Keynes og Friedman, der hver på deres måde har benyttet en krisestemning til at påvirke opfattelsen af offentlig regulering kontra privat værdiskabelse. Også den aktuelle krise giver herhjemme anledning til principiel samfundsdebat om fremtidens velfærdsstat."
6484,/debat/2013/10/kald-bare-freak,Kald mig bare freak,Ulla Holm," 
	Sidste uge anklagede Demokraterne i Californien det republikanske parti for nazipropaganda og sammenlignede et partimedlem med Goebbels. Senere blev en republikansk guvernør sammenlignet med Hitlers elskerinde, ligesom republikaneren Ted Cruz sammenlignede dem, der siger, at Obamacare ikke kan stoppes, med dem, der bøjede sig for Det Tredje Rige.

	»Fy skamme!« lyder det nu fra kommentariatet på New York Times og i den jødiske Anti Defamation League: »Nazi-metaforer bør stoppes, for de afsporer den demokratiske debat, og der er intet, der kan sammenlignes med Det Tredje Rige, for det var en begivenhed med særlige karakteristika og så bestialsk, at sammenligning er absurd.«

	Nogenlunde sådan lød også budskabet i Politikens kronik den 6 oktober. Kronikøren ønskede, at danske mediehuse ville tage deres ansvar for demokratiet alvorligt ved at sætte mundkurv på »freaks«, der formaster sig til at bruge nazi-analogier om forhold i Danmark.

	Så er den her igen: debatten om nazi-kortet. Et kort jeg selv formastede mig til at trække i maj 2011.

	I de talrige kampe vi har udkæmpet om dette forkætrede kort, lyder der altid en oplyst stemme fra Det Høje: »Nazi-kortet er ikke bare et udemokratisk og billigt kneb. Nej, i Danmark giver det slet ingen mening at sammenligne noget med nazisme, og derfor er nazi-kortet på forhånd en falliterklæring. Således argumenterede bl.a. Politikens Kristian Madsen i 2011, da han som led i en debat om min brug af nazi-kortet, skrev: »Det er en uskik at nævne nazisme som et paralleleksempel til noget som helst i den danske politiske virkelighed.«

	Lad mig imidlertid indvende, at nok bugner det på med eksempler på uskikkelig brug af nazi-kortet, men at hævde, at intet nogensinde kan eller bør sammenlignes med nazisme, er ikke bare uskikkeligt, men også naivt og demokratifjendtligt. Det er at ignorere de totalitære strømninger, der har det med – i forskellige forklædninger – at hjemsøge selv velfungerende demokratier som det danske og amerikanske.

	Der kan nævnes et hav af sammenhænge, hvor det er på månen at trække nazi-kortet. Herhjemme gælder det blandt andet, når der rettes nazi-anklager mod folk, der påpeger, at indvandrere er mere kriminelle end etniske danskere. Det er ikke nazisme, det er fakta. Det er også på månen at trække nazi-kortet, når en person offentligt anbefaler en afskaffelse af kunststøtten, så kunsten kan fungere på markedsvilkår. Det er faktisk det modsatte af nazisme.

	Men når der f.eks. tales om ’sundhedsfascisme’ i forbindelse med den offentlige tobakspolitik, er der en vis mening i galskaben. Nazisterne mente, at staten skulle bruges til at skabe et samfund af ideelle borgere, sådan som man mente, de burde tage sig ud. Dem, der modsatte sig, blev omvendt med tvang. Jeg ser en parallel. Kald mig bare freak.

	Jeg antager, at det er de færreste, der bilder sig ind, at den offentlige tobakspolitik – eller et hvilket som helst andet statsligt indgreb – automatisk vil resultere i et nyt Holocaust. Det er imidlertid den glidebane-logik, som modstanderne af nazi-kortet ofte skyder dem i skoene, der trækker kortet. Men det giver sig selv, at et forbud mod rygning på arbejdspladsen ikke fører til koncentrationslejre.

	Tilsvarende bedyrede en leder i Information i 2011, at nazi-kortet »er til skade for historievidenskaben som disciplin«. Men det er det kun for folk, som mener, at nazisme er lig med Holocaust. Gad vide, om avisen også mener, det er til skade for litteraturvidenskaben som disciplin at sige, at noget er ’kafkask’?

	Der er tale om metaforer, som kan tjene til at tydeliggøre totalitære træk i vores samtid, når de optræder. Det vil nogen mene, at de gør på en række områder lige fra sundheds- til retspolitikken.

	Derfor er det både rigtigt og forkert, at hævde, at nazismen var en historisk engangsforestilling, der ikke tåler sammenligning med noget i den aktuelle politiske virkelighed. Rigtigt, fordi der ikke er noget i hverken USA eller Danmark, der tilnærmelsesvist minder om rædslerne i Det Tredje Rige eller vil komme til det. Forkert, fordi det totalitære ikke forsvinder af sig selv, bare fordi man kalder sig et demokrati. Lad blot ønsket om at censurere brugere af nazi-kortet tjene som bevis.

Ulla Holm er sociolog
",36.0,11. oktober 2013,"	Der er tale om metaforer, som kan tjene til at tydeliggøre totalitære træk i vores samtid, når de optræder. Det vil nogen mene, at de gør på en række områder lige fra sundheds- til retspolitikken."
12983,/debat/2010/12/droneangrebene-ingen-vittighed,Droneangrebene er ingen vittighed,Mehdi Hasan," Under en tale ved en middag for foreningen af korrespondenter i Det Hvide Hus i maj fik præsident Barack Obama øje på popgruppen Jonas Brothers blandt publikum:
»Sasha og Malia er store fans af jer, men nu skal ikke få nogen beskidte ideer, drenge,« sagde en tilsyneladende gravalvorlig præsident med henvisning til sine døtre: »Jeg vil blot sige én ting til jer: Dræberdroner! I får ikke øje på dem, før det er for sent.«
Forsamlingen lo, Obama smilede, og middagen fortsatte.
Der var kun få, der satte spørgsmålstegn ved visdommen i at fortælle så smagløs en vittighed og i, at den øverstbefalende viser så henkastet foragt for de utallige menneskeliv, som amerikansk droners angreb har kostet i udlandet.
Fra det øjeblik, han trådte ind i Det Hvide Hus, har Obama udvidet og optrappet et hemmeligt CIA-program for »målrettede drab« inde i Pakistan ved hjælp af droneflyene Predator og Reaper, som er bevæbnet med Hellfire-missiler (hvor finder på disse drabelige navne?). Programmet blev indledt af Bush-regeringen i 2004. Den 23. januar 2009, blot tre dage efter, at han var blevet taget i ed som USA's præsident, beordrede Obama de første luftangreb i Pakistan. Et af disse angreb dræbte efter sigende fire arabiske krigere med tilknytning til al-Qaida, mens det andet ramte en regeringsvenlig stammehøvdings hus og dræbte ham og fire medlemmer af hans familie, herunder et femårigt barn. Obamas egen datter, Sasha, var på det tidspunkt syv år gammel.
Men USA's præsident, som er blevet tildelt Nobels fredspris, tøvede ikke. I løbet af sine første ni måneder i embedet, beordrede han lige så mange luftangreb i Pakistan, som George W. Bush havde beordret i løbet af sine sidste tre år på posten. Og i år har oplevet en hidtil uset antal luftangreb. Glem alt om Mark Zuckerberg eller iPhone 4, 2010 var droneflyets år.
Ifølge tænketanken New America Foundation i Washington DC er antallet af amerikanske droneangreb i Pakistan mere end fordoblet i 2010. Der er i alt blevet gennemført 115 angreb med de ubemandede fly, hvilket svarer til et bombeangreb hver tredje dag. Og det er vel at mærke i et land, som USA er ikke i krig med.
Civile ofre
Og dette blodbad fortsætter. I mandags affyrede CIA's droner seks missiler mod to køretøjer i en »Taleban-højborg« i Nordwaziristan på den pakistanske side af grænsen til Afghanistan og dræbte 18 »oprørssoldater«. Eller rettere: Det berettede »embedsmænd fra den pakistanske efterretningstjeneste«, der udtalte sig anonymt til Associated Press. Tirsdag menes endnu et droneangreb at have dræbt mindst 15 »oprørssoldater« i det samme område.
Disse angreb fra ubemandede fly kan have fjernet flere hundrede farlige oprørssoldater, men sandheden er, at de også dræber uskyldige civile i flæng og stort antal. Ifølge New America Foundation har en fjerdedel af dødsofrene i forbindelse med droneangreb siden 2004 været uskyldige civile. Tænketanken Brookings Institution har imidlertid regnet sig frem til, at der bliver dræbt 10 civile for hver oprørssoldat.
Samtidig antyder tal, som er udarbejdet af de pakistanske myndigheder, at USA mellem januar 2006 og april 2009 har dræbt 701 mennesker, hvoraf 14 var tilknyttet al-Qaeda, mens 687 var civile. Der svarer til en succesrate på blot to procent, eller 50 civile dødsofre for hver dræbt oprørssoldat.
De fleste pakistanere er modstandere af brugen af droner i stammeområderne på grænsen til Afghanistan. Men trods offentlig modstand mod bombningerne har den pakistanske regering uofficielt givet udtryk for, at man støtter de amerikanske droneangreb:
»Jeg er ligeglad, om de gør det. Bare de får ram på de rigtige,« er den pakistanske premierminister Yousuf Raza Gilani citeret for at sige i et telegram fra 2008, som Wikileaks har offentliggjort: »Vi vil protestere i Nationalforsamlingen og derefter ignorere det,« citeres Gilani for at sige i det lækkede telegram.
Æreløse angreb
Det er ikke et spørgsmål om højre mod venstre. Kritikken af droneangrebene kommer bl.a. fra personer som Brian Burridge, den tidligere øverstkommanderende for det britiske luftvåben Irak, der har beskrevet luftangrebene med ubemandede, fjernstyrede fly som en »æreløs krig«.
Andrew Kilcullen, som er ekspert i oprørsbekæmpelse og tidligere rådgiver for general David Petraeus, mener, at hvert uskyldigt offer for droneangreb »repræsenterer en fremmedgjort familie, et nyt hævnopgør og flere rekrutter til den militante oprørsbevægelse, som er vokset i takt med droneangrebene«.
Kilcullen rammer plet. Det koldblodige drab på civile pakistanere med et tryk på en knap, som om det var et spil til PlayStation, er ikke blot umoralsk og måske ulovligt, men set fra et sikkerhedsmæssigt perspektiv er det også nyttesløst og selvdestruktivt. Tag f.eks. Faisal Shahzad, bombemanden fra Times Square. En af de første ting, som den pakistanskfødte amerikaner sagde efter anholdelsen. var: »Hvordan ville I have det, hvis folk angreb USA? USA angriber Pakistan, som er et selvstændigt land«. Da dommeren under retssagen spurgte Shahzad, hvordan han kunne retfærdiggøre at placere en bombe i nærheden af uskyldige kvinder og børn, reagerede den anklagede ved at sige, at de amerikanske droner »ikke ser børnene, de ser ikke nogen. De dræber kvinder, børn, de dræber alle«.
Men de uskyldige ofre for USA's hemmelige dronekrig er blevet til »ikke-folk«, som historikeren Mark Curtis kalder ofrene for Vestens udenrigspolitiske målsætninger. De bliver dræbt via fjernbetjening, bliver aldrig set og altid glemt. Tilgiv mig, præsident Obama, men jeg har svært ved at få øje på morskaben.
© Guardian & Information 2010
Oversat af Mads Frese




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",64.0,30. december 2010,Civile ofre
5684,/debat/2014/02/laeserbreve-15,Læserbreve,," 
	Ole Sohn til Liberal Alliance

Leif Mentzel, København

	Som SF’er kan man ikke være andet end lettet over, at Ole Sohn har forladt det parti, som han var med til at trække så tæt på Socialdemokraterne, at forskellen næsten blev udvisket.

	Med udgydelser om løntilbageholdenhed i mange år og skattelettelser til erhvervslivet – normalt forbeholdt politikere fra Venstre eller Liberal Alliance – afslører den tidligere SF’er og nuværende socialdemokrat sig som fuldblodsliberalist i Jyllands-Posten den 5. februar.

	Hvor Ole Sohn ender henne i det politiske spektrum, er endnu uvist, men et godt bud kunne være Liberal Alliance.

	Moské skader fællesskabet

Carl Christian Ebbesen, kultur- og fritidsborgmester i Københavns Kommune (DF)

	Min vision som kultur- og fritidsborgmester er at skabe et København, hvor fællesskab, demokrati og ligestilling er i højsædet. Derfor har jeg heller ikke i sinde at blåstemple den nye stormoské i Rovsinggade på Nørrebro, som er finansieret af Qatar – hverken ved at deltage i åbningsceremonien i selskab med eksemiren fra Qatar eller ved at anbefale økonomisk støtte til den.

	Jeg vil friheden, frisindet og forskelligheden, og derfor er omdrejningspunktet for mig, at vi får skabt de absolut bedste rammer for kulturen, kunsten og det frie foreningsliv i hovedstaden, så alle københavnere – uanset religiøs overbevisning – får et sundt fritidsliv og tager aktivt del i det fællesskab, der binder os sammen.

	Jeg tror på integration gennem idræt og kultur. Flere unge, også muslimer, bør bruge deres tid og energi på at gå til fodbold i den lokale klub, tage i teatret, spille musik eller noget helt fjerde.

	Det vigtigste er, at de unge går til noget og har sunde fritidsinteresser, der ligger langt væk fra de lukkede miljøer omkring moskéer og koranskoler.

	Derfor mener jeg, at det er nødvendigt at stå op imod den nye moské, som jeg frygter, vil komme til at trække endnu flere muslimer væk fællesskabet og det københavnske foreningsliv – og i sidste ende vores danske frihedsrettigheder.

	Undervisere undervises

Poul Henning Jensen, Aarhus

	Erkendelsen af, at mange universitetsstuderende har få ugentlige undervisningstimer, afstedkom et tiltrængt fokus på kvaliteten af universitetsuddannelserne. På den baggrund arbejdes der med forbedringer på alle niveauer af studenter, undervisere, universitetsledere til politikere, men økonomien er anstrengt.

	Det er derfor besnærende at læse Lone Koefoed Hansen og Peter Lauritsens kommentar »Slå dørene til auditorierne op på vid gab« den 3. februar.

	Her argumenteres der for, at et øget timetal ikke behøver være den eneste løsning. Ved at undervise smartere kan man opnå det tiltrængte kvalitetsløft med færre timer. Denne billige undervisning skal så opnås ved introduktion af endnu et ledelseslag placeret i bunden – altså lige over underviserne – som så vil løse problemet på en lidt diffus måde.

	Men sandheden er, at dette forslag blot er endnu et udtryk for den managementkultur, som er ved at ødelægge universiteterne.

	Der bliver færre undervisere til at undervise de studerende, men flere undervisere og ledere til at undervise og holde øje med underviserne. Udviklingen er udtryk for manglende fokus på det, der gerne skulle være universitetets kerneydelser, nemlig undervisning og forskning.

	De studerendes erhvervelse af specialiseret viden og kompetencer opnås bedst gennem mødet med forskningsaktive universitetslærere.

	Partier orker ikke bagland

Thomas P. Boje, Birkerød

	Alle partier taler varmt om vigtigheden af foreningslivet, det frivillige arbejde og civilsamfundet i løsningen af de store og påtrængende opgave i samfundet. Der er et stærkt ønske om at aktivere borgerne i løsningen af velfærdsopgaver såsom omsorg, integration af udsatte og støtte til handicappede og ressourcesvage. Fint og rigtigt.

	Men når det kommer til den politiske beslutningsproces, gælder andre vilkår. Her følger man en økonomisk-teknokratisk tankegang, som kræver rationelt handlen og styring. Baglandet og dets synspunkter, som i langt højere grad bygger på den hverdag, som befolkningen lever i, og dennes sociale og økonomiske behov, bliver anset for et forstyrrende element for den politiske handlekraft.

	Der er her tale om en grundlæggende modsætning mellem en folkeligt forankret politik og en teknokratisk effektivitet. En modsætning, som vi genfinder ikke blot i folketingsarbejdet, men også på kommunalt plan.

	Fortsætter det politiske arbejde på denne måde med at være ude af kontakt med befolkningen og det folkelige foreningsliv, vil tilliden til den demokratiske proces forsvinde.

	Et af symptomerne på dette er, at danskerne i dag har stor tillid til samfundets institutioner, mens tilliden til det politiske system er faldende.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,8. februar 2014,"	Jeg vil friheden, frisindet og forskelligheden, og derfor er omdrejningspunktet for mig, at vi får skabt de absolut bedste rammer for kulturen, kunsten og det frie foreningsliv i hovedstaden, så alle københavnere – uanset religiøs overbevisning – får et sundt fritidsliv og tager aktivt del i det fællesskab, der binder os sammen."
10526,/debat/2012/02/ubarmhjertighedens-sprog,Ubarmhjertighedens sprog,Georg Metz," Hos Poul Friis forleden talte socialdemokraten Britta Thomsen (MEP) om de mange arbejds- og hjemløse europæere der lider under vinterkulden rundt om i landene. Europaparlamentet ønsker fælles regler i hele Unionen. Arbejdskraftens frie bevægelighed betyder nemlig at sociale problemer også bevæger sig frit. En udfordring som de si’r.
På fortidsdansk kan man kalde det et problem. Fattige udlændinge på støtten i et givet land — og ikke mindst Danmark — har altid været opfattet som en ubærlig byrde. Sådanne personer koster jo noget og fratager andre, hvad de koster. ’Andre’ er ifølge sagens natur borgere i dét land, hvor udlændingene er udlændinge.
Danskerne — som nationer vi normalt sammenligner os med — er jo overvejende af kristen observans og bekender sig til en af de mest berømte lignelser i den kristne grundbog — den om den barmhjertige samaritaner. Bogstaveligt talt lige ud ad landevejen: En mand netop på en sådan falder blandt røvere (Lukas 10.30), manden får et lag tæsk og bliver rullet. Der ligger han blødende, hjælpeløs og halvdød smidt i grøften et sted mellem Jerusalem og Jeriko, hvor der er gloende hedt og meget støvet. Den ene efter den anden passerer forbi: en præst og en anden præst — en levit — og skynder sig videre, de skal ikke nyde noget. Ingen af dem tager sig af manden; han rager dem en fjer.
Men så sker det at en af de vejfarende gør holdt. Denne person er af samaritansk æt, en urjødisk stamme — hvis efterkommere til orientering for eventuelt betrængte Israel-rejsende i vore dage bor i en af Tel Avivs forstæder. Samaritanerne mente og mener vist fortsat at være de rigtige jøder. På Jesu tid, og det er en af lignelsens pointer, blev samaritanerne opfattet som pariaer, foragtet af andre rigtige jøder, fordi de førstnævnte rigtige forblev i Jødeland under det babyloniske fangenskab og blandede både det ene og det andet med palæstinenserne/filistrene/araberne og til sidst talte alt andet end hebraisk. Repræsentanten for disse ildesete samaritanere hjælper som bekendt den overfaldne og sørger for at han får ordentlig kost og forplejning i nærmeste herberg; og hvis det koster mere end samaritaneren lægger ud, kommer han senere tilbage og udreder resten. Snip, snap, snude og ""gå du hen og gør ligeså"". Det siger Jesus til ham der har spurgt, hvem næsten er, og hvorledes man i øvrigt bærer sig ad med at skaffe sig adgangskort til paradis. Sandelig, sandelig forklarer menneskesønnen i klartekst: dette er en meget enkel historie, som ikke skulle være så svær at forstå: Man hjælper hvor man kan, så meget man kan, og hvor nøden er åbenbar. Og kors, hvor er det indlysende. Og nu skal jeg hen til Martha, min Martha! (Lukas 10.38)
Her i landet har den ene højrefløjsteolog og politiker efter den anden — som præsten og levitten hus forbi — stået på pinde for at tolke lignelsen efter eget behov. Det kan jo være meget godt med godhedsindustri og menneskerettighedstyranni, men næsten er kun den nære næste og ikke noget abstrakt, så lignelsen gælder kun, hvis man står den overfaldne nær eller ligefrem snubler over ham. Godgørenhed som sådan er hykleri. Folk i fremmede lande er abstrakte, det er gudsfornægtelse og hovmod at hjælpe dem og ukendte hjemløse; den der gør noget sådant og samler penge ind til Røde Kors eller taler for menneskers ret til et anstændigt liv, fornægter den nære næste til fordel for selvgodhedens abstraktum og ophøjer sig selv og menneskeheden til Gud. Og så går den lige (lande) vej, ikke til Jeriko og herberget, men til den franske revolution, guillotinen og Hitler og Stalin.
Man skal ikke være professor i at tænke sig om for at indse at dette er det rene udspekulerede vås konstrueret som forkyndelsesmonopol for at bekæmpe humanismen og undgå at skulle til lommerne. Jesus ville have fået prop, hvis han havde hørt en så kreativ og bekvem udlægning af teksten.
Men Martin Henriksen og Dansk Folkeparti vil have sultende og frysende, hjemløse og strandede udlændinge sendt retur hvor de kommer fra; det uanset baggrund og individuel historie, og uanset at oprindelseslandets klima er livstruende for de pågældende, der heller ikke har et hjem dér.
Ud skal de. Forskellen på national anstændighed og det modsatte er den enkle at det modsatte højlydt og vedholdende kræver handling for at afværge faren for at blot den mindste krumme går egne vælgeres næse forbi. De sagtmodige derimod forsøger i det mindste efter bedste evne at finde en human og bæredygtig løsning.
Skuffende er det ikke at en Martin Henriksen udtaler sig som han gør. Humanisme er for Henriksen på linje med meningsfællerne, der åbenbart har glemt den danske borgerligheds åndelige grundlag i kristenheden, et skældsord; menneskeretsfortalere er farisæerne, de der tager Jesus på ordet hyklere.
Det er bestemt ikke skuffende eller overraskende at den bekvemmelighedskristendom der har forsumpet landet i årevis kommer til udtryk i kredse, hvor egoismen og nationalchauvinismen dyrkes nidkært. Nej, det skuffende er at en socialdemokrat som Britta Thomsen og andre med hende ikke mere udtrykkeligt tager afstand fra den slags holdninger og krav. Mange socialdemokrater der i disse tider går rundt og kløjes i dårlige meningsmålinger kan ikke forstå tallene. Hvorfor vender vælgere der i 10 år har døjet med VKO regimet og drømt om et alternativ nu alternativet ryggen? Ja, hvorfor mon? Et artikuleret opgør med det menneskeforagtende i de fleste begrænsende og udelukkende lovinitiativer der er DF’s varemærke udebliver jo. S og SF’s ledende folk markerer ikke en særligt overbevisende holdningsforskel fra det lavsindede, om end fremmedlovgivningen så småt begynder at ligne noget andet — så småt, så meget meget småt. Ingen af S og SF-politikerne — og slet ikke statsministeren — har markedsført den moralske nødvendighed af en fundamental anderledes forvaltning og lovet bedre lugt i bageriet. Britta Thomsen gled af på Martin Henriksens uhyrligheder der skriger mod himlen og snakkede hellere om de europæiske initiativer.
Hvorfor benytter politikere i en sådan situation ikke lejligheden til at insistere på at opføre sig ordentligt over for de svage og de fattige og de fremmede, og hvorfor fortæller de ikke at Martin Henriksens menneskesyn er uacceptabelt i en civiliseret nation? Man aner en tanke blandt socialdemokraterne, en strategi som åbenbart går ud på forsigtigt at lirke sig hen i retningen af noget der ser lidt bedre ud på samvittighedens bundlinje, men som ikke støder eller konfronterer nogen. Men det nytter ikke noget. De udfald på fremmedområdet der med usvigelig sikkerhed kommer fra DF og den evige Søren Pind, og som med garanti bliver mere indædte, som næste valg trods tilsyneladende rigelig tid ubønhørligt nærmer sig, forbliver i det store og hele ubesvarede. Måske fordi socialdemokraterne endnu engang og i stigende grad også SF, tror at det går over. Men hvis man ikke forholder sig til demagogien, bliver man selv dens offer. Det tidligere løsgående missil i dansk politik, MEP Jens Rohde (V) synes efter en bemærkelsesværdig personlig udvikling at være den eneste danske toppolitiker bortset fra smukke Johanne der aktivt og i samaritanerens ånd fastholder en human moral og afviser bekvemmelighedsstandpunkter og med egne ord den indre svinehund.
Er dette ikke også en socialdemokratisk statsministers opgave?
",57.0,18. februar 2012,"På fortidsdansk kan man kalde det et problem. Fattige udlændinge på støtten i et givet land — og ikke mindst Danmark — har altid været opfattet som en ubærlig byrde. Sådanne personer koster jo noget og fratager andre, hvad de koster. ’Andre’ er ifølge sagens natur borgere i dét land, hvor udlændingene er udlændinge."
10955,/debat/2011/12/laeserbreve-16,Læserbreve,Informations Webredaktion," Vi skal alle yde efter evne
Karen Hækkerup, social- og integrationsminister, (S)
Det er en stor belastning både menneskeligt og økonomisk ufrivilligt at stå uden for arbejdsmarkedet. Og jeg er ikke ude på at mistænkeliggøre kontanthjælpsmodtagere, som Carsten Agger mener 5. december.
Når jeg siger, at vi skal lægge krævementaliteten på hylden, taler jeg ikke om mennesker, der gerne vil bidrage til samfundet, men som ikke kan få lov og bliver mødt med skuffelser, fordi der ikke er arbejde at få, men om dem, som kan, men ikke vil. Det er vigtigt at slå fast, så debatten ikke kører af sporet.
Det har aldrig været meningen, at man skal være på f.eks. kontanthjælp i lang tid. Ydelsen skal hjælpe en til at komme aktivt i gang, at få et arbejde. Det vigtige er, at vi sørger for, at der ikke er mennesker i Danmark, der lever i fattigdom.
Som socialminister ligger det mig mest på sinde at give de svageste grupper i vores samfund den bedst mulige hjælp. Derfor fjerner regeringen de fattigdomsskabende ydelser, der fastholder mennesker i længerevarende fattigdom.
Det er vigtigt, at vi er opmærksomme på, hvordan vi hver især kan bidrage til fællesskabet og minder hinanden om, at tingene ikke kommer af sig selv. Det er den direkte vej til at bevare vores velfærdssamfund, som gør, at vi kan hjælpe de mennesker, der har behov for støtte.
Spindoktor — uhadada!
Bent Rasmussen, Haderslev
Spin — Det er vist sådan noget, man spinder selv — drejer begivenhederne i en retning, så det, man siger, vrider sandheden en kende, så modstandere fremtræder i et betænkeligt lys.
Men hvis vi nu afskaffer spindoktorerne, ville det så være den rene sandhed, vi hørte? Ministrene kan selvsagt ikke svare på alle mulige og umulige spørgsmål, som bliver rettet mod dem. Den hjælp, de ikke kan undvære, ændrer sig jo ikke, selv om vi kalder deres hjælpere for sekretærer.
Det må være ønskeligt, at enhver spindoktor eller sekretær samarbejder så tæt sammen med sin overordnede, at man ikke kan drive en kile ind imellem dem. Det overordnede bliver, at den ansvarlige politiker lægger kursen. Hvad vil han/hun bruge sin energi og sin spindoktor til?
Der er intet, der tyder på andet, end at Troels Lund Poulsen har haft et tæt — og ideelt — samarbejde med sin ansatte. Derfor er det svært at skønne andet, end at de har et fælles ansvar. Han kan måske sno sig ud af den kedelige sag, fordi bevisets stilling er svag. Men hvordan vil han bære dig ad med at genvinde den tillid, han har sat til?
Vilkår på plejehjem
Hans Bredahl, Roskilde
Til stor borgerlig lettelse lykkedes det at få afværget fattigdomsdebatten, som stort set endte med Joachim B. Olsens (LA) råd til de mindrebemidlede om at bage deres brød selv. Men hvad er virkeligheden for de værst stillede?
Pension, ATP og boligsikring til en plejehjemsbeboer er ca. 10.300 kroner. Hvis den pågældende plejehjemsbeboer bor i en østsjællandsk kommune, er udgiften til mad 3.100 kroner og boligudgiften 6.100 kroner.
Pensionisten har med andre ord omkostninger på 9.200 kroner og altså dermed et månedligt overskud på 1.100 kroner. Af disse skal betales medicin, briller, tandlæge, tøj, licens, hygiejneartikler, telefon samt naturligvis rengøring, som betales med et par hundrede kroner om måneden.
Omkostningerne alene til telefon, briller, rengøring og licens er for tiden omkring 500 kroner. I det nævnte tilfælde betales huslejen på 6.100 kroner for en etværelses lejlighed.
Det er selvfølgelig overflødigt at nævne, at på et sådant plejehjem er der ikke råd til aktiviteter for beboerne. Underholdningen kommer udelukkende fra de 600 kroner, der er til overs, når de faste udgifter er betalt.
600 kroner om måneden — tag den, Joachim!
Fremtidens statsminister er blevet født
Jacob Borup Nørløv, Frederiksberg
Det kan se ud, som om Troels Lund Poulsens karriere i dansk politik er slut, men i virkeligheden er det først nu, den begynder. For Troels Lund kan man kun håbe, at han ikke kun havde en finger med i spillet, men var hjernen bag den politiske indblanding i Thorning-Schmidts skattesag.
Det vil vise os, at han har dét, som også Fogh Rasmussen havde helt tilbage fra sin egen tid i skatteministeriet, nemlig mod til at handle. Og vel at mærke et mod til at handle mod gældende regler, sagkundskaben, ekspertvældet, rundkreds pædagoger og alt andet kultur radikal blødsødenhed, så længe at det er funderet i egen borgerlige snusfornuftige bedreviden om, hvad der er ret og forkert.
Troels, du er en mand af det mørkeste dyb, din snusfornuft er overtruffen, og det had, som du forhåbentligt nu opbygger til ondsindede røde lejesvende, retsprincipper og andet pjat, vil gøre dig til en af de store Venstrestatsministre.
Akademikere som vækstlag
Søren Falk, Valby
Tak til Information for at bringe eksempler på den akademiske underklasse. Jeg synes dog, der er en tendens til både i Information og på jobcentrene og a-kasserne at fokusere på at søge og have udbudte job, samt det at staten må gøre noget.
Jeg savner i den grad en ny tankegang, hvor man i stedet prøver at skabe job selv ved at blive selvstændig. I takt med, at vi mister job til udlandet, skal der også skabes helt nye virksomheder fra bunden. Her er akademikere oplagte.
Jeg er selv biokemiker, men droppede min spirende karriere og har en genbrugsbutik. Ideen hertil kom ikke ved at surfe underbetalte jobannoncer, men da jeg kørte min datter rundt i barnevogn og samlede de ting op, folk smed til storskrald i villakvartererne.
EU hen over hovedet på politikerne
Magnus Falko, Vanløse (EL)
»Først beslutter vi noget, så stiller vi det ind i et rum og venter og ser, hvad der sker. Hvis der ikke kommer skrig og opstandelse, fordi de fleste slet ikke forstår, hvad det var, vi besluttede, så fortsætter vi skridt for skridt, indtil der ikke længere er nogen vej tilbage.«
Sådan blev Jean-Claude Juncker citeret i Der Spiegel i 1999 angående EU’s regeringschefer og særligt deres arbejde for euroen. Juncker er i dag formand for Eurogruppen.
Spørgsmålet er, om de fleste politikere selv helt har forstået, hvad de er med til. Da vi stemte om euroen, lød det, at den vil beskytte landene mod finanskriser; »i storm er det bedre at være på et stort skib end i en lille båd.« Vi modstandere sagde: »Ikke når skibet er Titanic.«
På grund af de forskellige økonomier svarer euroen til, at en familie med far, mor og børn skal kunne passe den samme skostørrelse. Modstanderne, herunder også økonomer som Milton Friedman, forudså både eurokrisen, og hvad der nu lanceres som ’solidarisk hjælp’: central styring af landenes økonomipolitik.
Ideen om overstatslig budgetstyring allerede lå i den såkaldte Werner-rapport fra 1970.
Enhedslisten anbefaler at udvise solidaritet via en debat om, hvordan landene kan udtræde af euroen på en ordnet måde, og hvordan vi skaber demokratisk samarbejde.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,9. december 2011,Spindoktor — uhadada!
5906,/debat/2014/01/boer-gentaenke-forsoergerrollen,Vi bør gentænke forsørgerrollen,Pia Fris Laneth," 
	Jeg begyndte at betale skat i 1973. Det har jeg gjort siden, mestendels i tillid til vores samfundsmodel, hvor man yder til fællesskabet, når man kan (få) arbejde og bliver understøttet af fællesskabet, når man ikke kan (få) arbejde. Som det store flertal af danskere foretrækker jeg at forsørge mig selv og føler mig heldig, fordi jeg har muligheden for det.

	I 2005 blev jeg gift. På det tidspunkt var min mand 51 år, og jeg var 49 år. Vores ægteskab er et kærlighedsægteskab med stærk begrænset fælles økonomi. Min mand ejer og betaler villaen, jeg ejer og betaler sommerhuset. Som far til to døtre i et tidligere ægteskab har han i en årrække haft et mere omfattende økonomisk fællesskab med sin tidligere kone end med mig. For tiden bor og arbejder han i udlandet, mens jeg bor og arbejder i Danmark. Vi elsker hinanden og bor sammen, så tit det passer i vores arbejdsliv, vi har sex med hinanden og ingen andre. Men vi forsørger os selv og betaler hver især skat til fællesskabet.

	Andre indretter sig anderledes. Jeg kender kærestepar, der har stærkt integreret økonomi, men bor hver for sig; veninder, der bor sammen og deler alt undtagen seng; ægtepar, der har fælles bankkonto, men ingen sex; par i kollektiver og i boligfælleskaber. Kort sagt: Der er ikke (længere) lighedstegn mellem sex, fælles bopæl, fælles økonomi – og kærlighed.

	Den kendsgerning er tilsyneladende ikke gået op for flertallet på Christiansborg. For selv om mit økonomiske fællesskab med staten har varet fire gange længere og er langt mere omfattende end mit økonomiske forhold til min mand, skal han forsørge mig, hvis jeg bliver arbejdsløs i to år og ryger ud af dagpengesystemet – som det skete for mere end 34.000 mennesker i 2013.

	Fra nytår er forsørgerpligten blevet udvidet til også at gælde for samlevende par, der ikke er gift. Kontanthjælpen forsvinder, hvis samleveren tjener mere end 23.500 kroner om måneden. Har parret børn, er grænsen 30.400 kroner.

	Da lovændringen blev vedtaget, kaldte beskæftigelsesminister Mette Frederiksen (S) det et »grundlæggende sundt princip, at man skal forsørge sig selv, hvis ikke man kan det, skal man forsørges af sin familie«. Partiets arbejdsmarkedsordfører, Leif Lahn Jensen, bakkede op med ordene: »Man har jo sagt ja til hinanden, fordi man vil gå sammen i både problemer og glæder.«

	Det er noget sentimentalt og nostalgisk vås. Forsørgelsen var lige præcis det, gifte kvinder befriede sig fra, da de stormede ud på arbejdsmarkedet i 1960’erne. Med god grund! Tove Ditlevesen, som redigerede Familiejournalens brevkasse fra 1956, beskrev seks år senere den eneforsørgende kernefamilie:

	»Gennem tusindvis af breve tegner sig tydeligt en grum ægteskabelig terrorbalance, der ikke giver forholdet mellem Øst og Vest noget efter i styrke. Våbnene er penge på den ene side, erotik på den anden … Det almindeligste er, at han med en grandios mine afleverer 500 kroner om måneden … Det hedder ’husholdningspenge’ … Det kan kun med nød og næppe sikre en nogenlunde forsvarlig kost. Manden ved ikke, at børn skal have tøj på kroppen. De får det alligevel efter skænderier, trusler, tårer og vanvittige scener. Han ved ikke noget om frisør, sporvognspenge, sytråd, forsålinger, børnefødselsdage, venindete og hundrede andre småting, som folk, der selv råder over en indtægt, aldrig skænker en tanke. Følgen er en konstant mangel på rede penge og en hverdag, hvor denne økonomiske invaliditet spærrer hele kvindens horisont og blokerer hendes tankeverden totalt«.

	Kaldte du det »sundt« at blive forsørget, Mette Frederiksen?

	Erkend dog det 21. århundredes midlertidige ægteskaber, dobbeltforsørgede familier med dine, mine og fælles børn i stedet for at lovgive på grundlag af et fortidigt ægteskabsmønster. Lovændringen åbner en ladeport for sort arbejde, socialt bedrageri, fusk med folkeregisteradresser – og tilsvarende øget kontrol med og snagen i folks private liv. Derfor har Ole Pass, formand for socialcheferne, klogt foreslået helt at afskaffe reglen om, at par har gensidig forsørgelsespligt.

	Nu til dags baserer stort set alle familiers økonomi sig på to indtægter. Derfor bør loven behandle borgerne som selvstændige individer – ikke bare, når de arbejder og betaler skat, men også når de bliver arbejdsløse.

Pia Fris Laneth er forfatter og foredragsholder
",86.0,7. januar 2014,"	Da lovændringen blev vedtaget, kaldte beskæftigelsesminister Mette Frederiksen (S) det et »grundlæggende sundt princip, at man skal forsørge sig selv, hvis ikke man kan det, skal man forsørges af sin familie«. Partiets arbejdsmarkedsordfører, Leif Lahn Jensen, bakkede op med ordene: »Man har jo sagt ja til hinanden, fordi man vil gå sammen i både problemer og glæder.«"
5070,/debat/2014/05/stressede-boernefamilier-brug-livsfasepolitik,Stressede børnefamilier har brug for en livsfasepolitik,Karen Lumholt," 
	Den seneste tids debat om stressede børnefamilier ser ud til at stivne i henholdsvis en individualistisk (»det må de selv klare«) og en kollektivistisk (»det offentlige må træde til«) position. Ingen af delene fører til holdbare løsninger. Der er næppe nogen forældre, der reelt ønsker, at det offentlige skal overtage endnu mere af børnenes liv. Og kun de mest privilegerede kan reelt »tage sig sammen og gå en cru ned i vin,« som debateliten anbefaler.

	Men lad mig alligevel komme med en indrømmelse: Jeg forstår godt vreden og irritationen hos mennesker, der har slidt hele deres liv, og havde børn i en tid, hvor der hverken var barsel eller omsorgsdage, og som nu skal høre på privilegerede og ambitiøse forældre i speltsegmentet, der har fået alt inklusive en god uddannelse på SU, men nu vil have endnu mere. Jeg forstår dem godt. Min mor måtte også gå på arbejde efter kun seks ugers barsel. Og jeg har ikke taget skade. Men problemet må anskues bredere. Vores samfund har ændret sig, kvinderne – alle kvinderne – er permanent kommet på arbejdsmarkedet, der er ingen vej tilbage. Det er på tide, at vi indretter arbejdsmarkedet efter familierne, som de ser ud – og ikke omvendt.

	Veldresserede børnefamilier

	Hvor forkælede er dagens småbørnsforældre egentlig? De gør sådan set bare det, vi alle har sagt, at de skal gøre: De tager en uddannelse. De får også at vide, at de skal tænke sig om, inden de stifter familie, for det er et skæbnesvangert valg. Og så får de børn. Hvis de da ikke er blevet skræmt af de mange komplekse krav til det at være gode forældre (fødselstallet er pt. drastisk faldende). I begyndelsen af 30’erne har de fået et barn eller to, og især kvinderne er på grund af barsler ikke rigtigt etableret på arbejdsmarkedet endnu.

	Herefter åbner der sig en for kort stund et vindue til arbejdsmarkedet. Hvis ikke de gør sig gældende nu, lukker vinduet sig igen, og chancen for at bruge den fine uddannelse til det, den skal bruges til, forsvinder. Arbejdsmarkedet bryder sig ikke om dem over 35 år, der endnu ikke har vist, at de kan skabe resultater. Hvis man oven i købet har små børn, vil mange arbejdsgivere takke pænt nej ved udsigten til mange omsorgs- og barns sygedage, hvilket er forståeligt nok.

	Vi kender dem, denne type forældre: De er relativt højtuddannede; de vil bo i en større by, fordi det er her, jobbene er. De sidder i små lejligheder, fordi boligpriserne er høje i byerne. De fragter børnene rundt på cykel. Mor, der har født og ammet, føler bestemt trangen til at gå hjemme længere tid – men vil også gerne bruge sin uddannelse. Hun har jo lært, at kvinden skal være uafhængig af manden. Vælger hun alligevel at sætte karrieren på standby og prioritere familien, bliver hun mødt med en vis medlidenhed og skepsis fra omgivelserne – »skal du ikke i gang?«. Og det skal hun jo. Men på arbejdsmarkedet er kravene til effektivitet stigende i de fleste job. Skal hun leve op til dem, må hun lukke af for sin indre fornemmelse af, at børnene har brug for hende. Flere og flere job er også korttidsansættelser og projekter. Blandt de veluddannede skal man passe på med at gå på deltid, det kan svække jobmulighederne markant. Til gengæld kan man få lov at tage arbejdet med hjem og være online 24/7.

	Samfundets ansvar

	Til arbejdsweekend i børnehaven brokker forældrene sig over lukkedagene, men så sker der heller ikke mere. Vores unge forældre er ikke som gruppe højtråbende. De er ikke for alvor på jagt efter flere velfærdsrettigheder. Med omsorgsdage, længere barsel og ferie kan de godt se, at de er meget godt kørende i forhold til andre grupper i samfundet, tidligere tiders forældre og dem i andre lande. Problemet er imidlertid, at rettighederne primært omfatter barnets allerførste år. Og børn har brug for forældre, i hvert fald til de er 10 år.

	Forældrene ønsker ligesom børnene at få det fælles liv til at fungere bedre. Mere tid, hvor familien bare er sammen. De ved udmærket godt, at barnets personlighed og psykiske robusthed dannes i familien. Derfor har mange kronisk dårlig samvittighed. De ved bare ikke, hvad de skal gøre ved det.

	Det er her, vi som samfund må tage ansvar. Ikke som politikere med lovindgreb og styring, der indskrænker familiernes frihed. Heller ikke som servicesamfund, der passer børnene endnu mere. Men som samfund – arbejdsmarked, uddannelsessektor, familie og politikere – har vi et fælles ansvar.

	Generationssamspil

	Vi dyrker som samfund ungdommen og ser med skepsis på de modne. Også derfor hviler der et relativt stort pres på de 30-40-årige. Der er et behov for, at arbejdsmarkedet tager et opgør med synet på de +45-årige. Nytænkning kommer ikke nødvendigvis fra en fremadstormende 37-årig med en forsømt familie derhjemme.

	Vi må lette adgangen til arbejdsmarkedet for to store grupper, som vil og kan – og som i dag groft sagt holdes udenfor: De uerfarne unge og de produktive ældre. Dem under 30 uden børn og dem over 45 med børn, der er godt i vej.

	De unge, der har svært ved at komme ind på arbejdsmarkedet, når de er færdiguddannede, har typisk haft for lidt berøring med arbejdsmarkedet. En del af løsningen på dette er at styrke praksiselementet i alle uddannelser, så de ikke først møder virkeligheden som 30-årige, samtidig med at de bliver forældre. To praksischok på samme tid – det er for meget.

	Mens småbørnsfamilierne prioriterer familien, kan f.eks. en ældre og en yngre medarbejder danne parløb i et kreativt senior-junior-samarbejde, hvor senior sikrer videndeling og kontinuitet, og den unge repræsenterer fagets nye viden.

	Dette er en oplagt opgave for virksomhedernes strategiske CSR og deres HR-afdelinger at få op at stå.

	Desuden må de enkelte virksomheder undersøge, hvordan ansvarsfulde stillinger med udviklingsmuligheder kan overkommes på nedsat tid. To højtuddannede kan dele en lederstilling – den ene arbejder mandag til onsdag og den anden onsdag til fredag. De lapper over og overleverer. Den ordning findes i Schweiz.

	Endelig må vi have et opgør med myten om, at man nødvendigvis skal vente med at få børn, til uddannelsen er færdig, og lønnen er god. Måske bliver lønnen aldrig god. Små børn trives fint med en glad studerende far eller mor i en lejlighed – i hvert fald bedre end med en nyansat far eller mor, der er rystende bange for ikke at stå prøvetiden ud på det nye job, så terminerne kan betales.

	Produktivitetsgevinst

	Skal denne mangfoldige kulturelle og strukturelle indsats på arbejdsmarkedet lykkes, kræver det, at livsfaser og familiepolitik bliver sat på dagsordenen. Også på den politiske dagsorden. Og det skal ske på en anderledes konstruktiv, indsigtsfuld og saglig måde end den, som socialministeren præsterede forleden. At opfordre til at droppe klidboller og yoga vidner om komplet mangel på forståelse for, hvad det brede flertal af forældre kæmper med.

	Det er en gåde for mig, hvordan politikerne over en bred kam kan ignorere familie- og livsfasepolitikken. Der må være meget at hente. Tænk bare på, hvor stor en produktivitetsstigning vi ville få i det offentlige og private, hvis ikke forældre til mindre børn, som udgør en pæn del af den veluddannede arbejdsstyrke, sejlede rundt på randen af sammenbrud. Alene af den grund burde politikerne lytte. Produktivitetskommissionen ville blive glad.

Karen Lumholt er direktør for tænketanken Cura




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",14.0,10. maj 2014,"	Skal denne mangfoldige kulturelle og strukturelle indsats på arbejdsmarkedet lykkes, kræver det, at livsfaser og familiepolitik bliver sat på dagsordenen. Også på den politiske dagsorden. Og det skal ske på en anderledes konstruktiv, indsigtsfuld og saglig måde end den, som socialministeren præsterede forleden. At opfordre til at droppe klidboller og yoga vidner om komplet mangel på forståelse for, hvad det brede flertal af forældre kæmper med."
69,/debat/2016/06/laeserbreve-6,Læserbreve,Informations Debatredaktion," Man kan ikke forskelsbehandle flygtninge
Louise Tuxen Romsdal, Valby
Europas højrefløjspolitikere har haft held med at bilde folk ind, at det kun er nogle flygtninge, som er ’rigtige’ flygtninge. Det er kun dem, som er i fare for at få at blive ramt af en bombe, der er flygtninge – resten kan vi ifølge lovgivningen smide tilbage til sultedøden, der åbenbart er bedre end en bombe.
Hvad er egentlig det moralske grundlag for at skelne mellem mennesker forfulgt af bomber og mennesker forfulgt af sult?
På den ene side har vi almindelige mennesker med normale liv, der pludselig er i risiko for at blive ramt af en bombe, og på den anden side har vi mennesker, som har sultet hele deres liv, fordi deres afgrøder år efter år bliver ved med at slå fejl på grund af klimaforandringerne. M
an kan argumentere for, at Vesten er skyld i begge årsager: krig og klimaforandringer. Hvorfor er det moralsk rigtigt at hjælpe den ene ulykkelige skæbne og ikke den anden?
Sprøjteforbud er endelig på vej
Holger Øster Mortensen, Odder
Som den første kommune i Danmark har Egedal Kommune i Nordsjælland fået gennemtrumfet sprøjtefrie arealer i et vigtigt vandindvindingsområde. Et sådant sprøjteforbud er uden tvivl også på vej i andre kommuner inden for en overskuelig tid. Der vejres morgenluft.
Landmænd og lodsejere – med støtte af den lokale landboforening – vil naturligvis slå sig i tøjret. Det ser man allerede ved Beder, hvor 13 landmænd og lodsejere vil anlægge sag mod Aarhus Vand, så de kan fortsætte med at bruge pesticider. Men undergrunden og drikkevands-ressourcerne tilhører hele fællesskabet og ikke kun bønderne.
Heunicke priser ansvar, men er selv ansvarsløs
Peter S. Jessen, Ballerup
I kommentaren »Forandring kræver vilje til at prioritere – også for Alternativet« (27. maj) skriver du, Magnus Heunicke, blandt andet:
»Vi socialdemokrater deler brændende Alternativets ønske om forandring. Forandring kræver, at man ved, hvor man vil hen.« Og du tilføjer, at Socialdemokraterne påtager sig dette ansvar for at flytte samfundet.
Men da du var minister den i forrige regering, var Socialdemokraterne med til at fortsætte de borgerliges sparepolitik inden for uddannelsesområdet, skabe mindre åbenhed i den offentlige forvaltning og i det hele taget føre en højreorienteret politik, der sikrede magtelitens voksende kapital og glemte den voksende ulighed.
Alligevel skriver du: »Og når vi i Danmark i dag har et af de mest grønne, trygge, frie, lige og solidariske samfund, så skyldes det jo netop en kerne af progressive partiers vilje til at tage ansvar og derigennem at forandre Danmark.«
Det er jo løgn. Dit parti – sammen ved Venstre og andre medløbere – er netop ansvarlige for en mere usikker verden. Du påstår, at I vil tage ansvar, bevare og udvikle vores unikke velfærdsmodel og beskytte de mennesker, som I repræsenterer. Men historien viser præcis det modsatte.
Og hvad er det egentlig for nogle mennesker, I repræsenterer? Jeg tror for eksempel, at I repræsenterer alle de mennesker, som gennem lobbyisme kan påvirke jer til at favorisere industriens og landbrugets ønsker. 
Din kritik af Alternativet er bestemt berettiget på nogle punkter, men partiernes evige kamp om vælgerne kan Socialdemokraterne ikke sige sig fri for. Din kommentar er kun snak og ingen handling.
Når man kigger på alle de kommende udfordringer – globaliseringen, nye teknologier og integration af flygtninge – så er mange af dem selvskabte, både af Socialdemokraterne og de borgerlige partier.
Du skriver, at du vil forny den politiske kultur og vise politisk ansvar. Men når mange mennesker vælger at stemme på Alternativet frem for Socialdemokraterne, er det netop, fordi jeres handlinger slet ikke er i tråd med socialdemokratisk politik eller det ansvar, I burde tage.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,10. juni 2016,"Og hvad er det egentlig for nogle mennesker, I repræsenterer? Jeg tror for eksempel, at I repræsenterer alle de mennesker, som gennem lobbyisme kan påvirke jer til at favorisere industriens og landbrugets ønsker. "
3476,/debat/2014/12/arbejderne-rejser-egypten,Arbejderne rejser sig i Egypten,Marie Larsen og Helle Schøler Kjær," KRONIK – Det er blevet strejkesæson i Egypten igen. 11.000 stålværksarbejdere lægger pres på det egyptiske regime. Siden slutningen af november har de i flere omgange strejket og besat det offentligt ejede Egyptiske Jern- og Stålkompagni.
Det var utilfredse tekstilarbejdere, der tilbage i 2006 og 2008 først turde demonstrere åbent imod den daværende præsident Mubarak, og som gav de unge modet til også at gøre det. Derfor er det værd at lægge mærke til strejkerne, som også dette efterår først begyndte i tekstilindustrien og siden er fortsat i jernindustrien.
Den egyptiske regering erkender selv, at den har et problem. Arbejdsminister Nahed Ashry sagde den 16. december til online-avisen Egypt Independent, at ulovlige strejker og sit-ins er det største problem på det egyptiske arbejdsmarked.
Det er 16 måneders lønefterslæb, produktionsnedgang, mangel på brændstof og en dårlig og korrupt ledelse, stålværksarbejderne protesterer imod.
Selv om det for arbejderne handler om forhold på deres egen virksomhed, stålværket, bliver kravene hurtigt politiske og udstiller den egyptiske regerings og eks-general og præsident Abdel Fatah el-Sisis magtesløshed.
Stålværket er offentligt ejet, og det går virkelig dårligt. Kun én ud af fire ovne kører, fordi værket ikke får leveret kul nok. Når man ikke kan få brændstof, kan der ikke produceres, og når der ikke produceres, er der intet at sælge. Det er en ond nedadgående spiral, der for mange egyptere er et billede på den generelle situation i Egyptens økonomi.
Strejken kommer nu, fordi det er tiden for den årlige udbetaling af lønbonusser. Månedslønnen for stålværksarbejderne er på 500 egyptiske pund; det svarer til godt 400 kroner. I den offentlige sektor blev mindstelønnen sidste år fastsat til 1.200 pund, og selv det er for lidt til at forsørge en familie. Derfor har stålværksarbejderne stærkt brug for den årlige bonus.
Sisi er ingen Nasser
Det Egyptiske Jern- og Stålkompagni ligger i forstaden Helwan, cirka 25 kilometer syd for Kairos centrum. Værket er ikonisk, fordi det var et af flere storslåede udviklingsprojekter, som Gamal Abdel Nasser lancerede for at få gang i økonomien, da han blev præsident i 1954. Bygningen af Aswan-dæmningen og nationaliseringen af Suez-kanalen var også en del af planen. Nasser huskes af millioner af egyptere som den præsident, der skabte social retfærdighed. Almindelige mennesker fik boliger, uddannelse, arbejde, sundhedsydelser og andre velfærdsgoder.
Abdel Nasser opbyggede en autoritær og nationaliseret stat, hvor fagbevægelsen blev underlagt staten i en uformel social kontrakt mellem stat og arbejdere efter princippet: Staten sørger for jer, og I sørger for produktionen. Fagbevægelsen blev en del af staten, og strejker var bandlyst.
Den nuværende præsident Sisi blev båret frem som en ny Nasser, da han som forsvarsminister og hærens øverstkommanderende afsatte det muslimske broderskabs præsident, Mohamed Mursi, i sommeren 2013.
Den egyptiske fagbevægelse støttede også Sisi. Den 10. maj i år underskrev fagbevægelsen sammen med arbejdsgiverne en erklæring om, at de ville stoppe alle strejker indtil et kommende parlamentsvalg, som endnu ikke har været afholdt. Erklæringen blev underskrevet både af den gamle statslige fagbevægelse og en ny uafhængig fagbevægelse, der opstod under demonstrationerne i 2011 som et modstykke til den eksisterende fagbevægelse.
Forleden beskyldte arbejdsminister Nahed Ashry den uafhængige fagbevægelse for at være skyld i strejkerne, men det er faktisk arbejdere, der er organiseret i den statslige fagbevægelse, der siden 2006 har ført an i strejkerne gennem lokale strejkekomiteer. Og det selv om deres faglige organisation, som har støttet Mubarak, nu støtter Sisi.
Ustoppelige strejker
På trods af støtte fra fagbevægelsen har Sisi ikke kunnet skabe den sociale kontrakt, som Nasser havde med arbejderbevægelsen. Det kommer konkret til udtryk i stålværkets problemer med at holde produktionen i gang.
Ingen kan tilsyneladende stoppe strejkebevægelsen, der tog sin begyndelse tilbage i 2006. Dengang gik titusinder af tekstilarbejdere i strejke med de samme krav, som stålværksarbejderne strejker for nu: mere i løn, afsættelse af en uduelig ledelse og mindre korruption. Det satte gang i en landsdækkende strejkebevægelse og flere offentlige demonstrationer.
Da tekstilarbejderne strejkede igen i 2008, tog en ungdomsgruppe navn efter strejkedagen og kaldte sig ’6. april-bevægelsen’. Den var med til at indkalde til de store demonstrationer i 2011, der væltede Mubarak. De unge gav dengang de strejkende arbejdere æren for at være de første, der turde protestere mod Mubarak-regimet.
Mange arbejdere havde tiltro til Sisi som den nye Nasser, og der var roligt på arbejdspladserne fra præsidentvalget i maj og hen til efteråret. Det ser ud til at have ændret sig nu. Ud over Helwan-stålværket har 6.000 arbejdere strejket på Nasser Koks og Kemikalie Kompagni, og flere hundrede tekstilarbejdere i Alexandria gik i begyndelsen af oktober i konflikt for de samme krav som stålværksarbejderne: Udbetaling af bonus og løn, som virksomheden skyldte dem. De blev mødt af politi, der skød og sårede flere af de strejkende.
I Alexandria har der også været sammenstød mellem demonstrerende sundhedspersonale og politiet.
Det er farligt at demonstrere, for en ny protestlov kræver, at man skal have tilladelse af politiet, og det får man ikke, når man er i strejke, for det er i sig selv forbudt. Går de strejkende alligevel på gaden, risikerer de tre års fængsel for at gå med i en helt almindelig fredelig demonstration.
Arbejdere var oprørets rygrad
Efter at Det Arabiske Forår er blevet kompliceret af kaos, tilbagegang og kontrarevolution, er der mange i den offentlige debat, der har mistet håbet for Egypten. Der vil gå 10 år, måske mere, før der sker noget nyt, lyder det. De revolutionære er trætte, og halvdelen af dem er i New York eller i Europa, siger andre. Vi tror, de ser et forkert sted hen. De ser på den unge veluddannede middelklasse, der tændte gnisten til de store demonstrationer i 2011. I stedet burde de måske skele til den egyptiske arbejderklasse, der var rygraden i oprøret, og hvis leveforhold ikke tillader dem stiltiende at vente på, at noget sker.
På trods af milliardtilskud fra Saudi-Arabien og De Forenede Arabiske Emirater, på trods af opbakning fra USA og stor og afgørende økonomisk samhandel med EU, på trods af tillid fra størstedelen af befolkningen kan præsident Sisi og hans folk ikke vende den økonomiske situation hurtigt nok – om overhovedet – så folk i job kan få brød på bordet. For ikke at tale om de millioner uden for det formelle arbejdsmarked, der må klare sig med endnu færre midler. Op mod 40 procent af den egyptiske befolkning tjener mindre end eller kun lidt mere end de to dollar om dagen, som er FN’s officielle fattigdomsgrænse.
Når forventningerne brister. Når der ikke længere er tro på, at præsidenten kan indfri løfterne. Når elementære behov som løn, man kan leve af, ikke opfyldes, og håbet for fremtiden svinder, er det før sket, at egypterne har krævet indflydelse. Både på deres egne forhold og på landets. Et nyt opbrud i Egypten kan komme, før vi aner det.
Marie Larsen er cand.mag. i Mellemøststudier. Hun har skrevet speciale om den egyptiske fagbevægelse. Helle Schøler Kjær er journalist og har redigeret bogen ’Egypten på vej mod Demokrati’ om den egyptiske fagbevægelse. (Informations forlag)




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",3.0,29. december 2014,"Stålværket er offentligt ejet, og det går virkelig dårligt. Kun én ud af fire ovne kører, fordi værket ikke får leveret kul nok. Når man ikke kan få brændstof, kan der ikke produceres, og når der ikke produceres, er der intet at sælge. Det er en ond nedadgående spiral, der for mange egyptere er et billede på den generelle situation i Egyptens økonomi."
12360,/debat/2011/04/talent-kan-toerre-roev,"Talent, det kan jeg tørre røv i!",Simon Borchmann," Det er Gabor Klöczls, succesfuld landstræner for de danske triatleter 1999-2006, der står bag udtalelsen i overskriften. Når det er nødvendigt at gentage hans ord, er det, fordi vi de seneste år har oplevet et ukritisk fokus på talentet. Og måske er nogle af de problemer, vi er begyndt at ane, en konsekvens af, at dette fokus har trængt de dyder i baggrunden, der faktisk kræves for at skabe resultater af høj kvalitet. Min bekymring retter sig især mod universiteterne, men hele uddannelsessystemet er påvirket.
Nu er jeg ikke tilhænger af at lave paralleller mellem eliteidræt på ene side og forskning og uddannelse på den anden; hvis man ved tilstrækkeligt om begge dele, forekommer de principielle forskelle indlysende. Men når det drejer sig om udholdenhedsidræt, er der ikke desto mindre en parallel: Det, der er afgørende for at skabe resultater af høj kvalitet, er ikke talent. Der kan således være en vis fornuft i at overveje besyngelsen af talentet med udgangspunkt i Klöczls visdomsord.
Talent er ikke dygtighed
I dag afleverer undervisningsministerens arbejdsgruppe til talentudvikling sine anbefalinger til, hvordan vi skaber rammer for udvikling af talentfulde skoleelever. Videnskabsministeren kører ad samme spor. Hun har foreslået at vi skal 'hylde talentet', og det kan vi gøre ved at 'anerkende deres talent' med en titel, ved fordelagtige økonomiske vilkår og ved at give dem »mulighed for at tage ekstra fag«. Ministeren vil »gerne være med til at respektere dem, i stedet for at holde de dygtige nede«. (Information, 20. januar).
Som det fremgår, bruger ministeren talent og dygtighed synonymt. Det er ikke så lidt af en tilsnigelse. For mens vi med talent mener et udviklingspotentiale, dækker dygtighed over reelle kvalifikationer et udfoldet potentiale. Der er langt mere end flueknepperi på spil her. Det er nemlig slet ikke sikkert, at de talentfulde bliver de dygtige. Lad os holde fast i, at talent er et udviklingspotentiale. Ifølge de gængse definitioner er det noget medfødt. Det dækker over nogle anlæg, der er funktionelle i forhold til en disciplin. Hvilke, er ikke altid så let at bestemme. Men det er egentlig også irrelevant.
Det relevante i en pragmatisk, politisk sammenhæng er: Hvem er det, vi bruger ordet om? Det må der være ydre kriterier for. Og det er der da også. Der er to. Det ene er, at personen lærer elementer af disciplinen hurtigt og præsterer på et højere niveau end normalt i forhold til sin erfaring. Det andet kriterium er, at vedkommende tiltrækker sig vores opmærksomhed. Overvej følgende ytring: 'Han var et stort talent, men vi lagde ikke mærke til det'. Det lyder underligt.
Foruden de to kriterier kan man angive en situationel betingelse for brugen, nemlig at man kun bruger ordet om personer, når de har en begrænset erfaring med disciplinen. Det er således en udsøgt hån at sige om en erfaren udøver, at vedkommende har talent. Nogle prøver at tilføre betydningen af ordet flere elementer. F.eks. nævner Susanna Eken årets talentudvikler 2008 noget, hun kalder 'talent for talent', og som dækker over »lysten, viljen og disciplinen til at lære«. Men det er snyd på den semantiske vægtskål, og gør det svært at forklare, at mange talenter aldrig er blevet særligt dygtige.
Det er da også uforeneligt med Ekens egne ytringer om, at talent kun er 'råmaterialet', og at det kræver flid og slid flere timer dagligt fem til 10 år frem at blive professionel. Det er jo netop lyst, vilje og disciplin, der udmønter sig i vedholden flid og slid.
Ikke behov for rygklap
Hvorfor nu fokusere på talenter? Ifølge regeringen, fordi talenterne er blevet holdt nede, og fordi de skal holdes oppe for at udvikle deres potentiale. Er det nu gode begrundelser, og vil videnskabsministerens forslag bidrage til at skabe resultater af høj kvalitet?
Påstanden om, at talenter er blevet holdt nede, hænger og svæver frit i luften. Den eneste eksplicitte fundering, jeg har set, er det hjernespind, der opstod i hovedet på en forfatter, der følte sig miskendt. Og det kan opløses med pust: Janteloven er en projektion af et mindreværdskompleks. Den eksisterer ikke.
Ideen om, at talenter skal holdes oppe, forundrer mig. Hvad er det for talenter, der ikke er i stand til at udfolde deres potentiale inden for de nuværende rammer? De studerende, jeg omgås til daglig, søger legater, tager semestre på udenlandske universiteter, deltager i forskergrupper, etablerer samarbejder med organisationer, tager på praktikophold i EU, læser ekstra fag op og meget mere.
Ser ikke begrænsninger
Hvad, der driver alle disse initiativrige og selvstændige studerende, er svært at sige noget generelt om. Men hvis der er noget, der synes at være fælles for dem, er det, at de ikke angler efter anerkendelse og ikke ser deres økonomi som en begrænsning.
Hvis jeg efter 12 år som underviser og vejleder på universitetet og 13 år som udøver og træner inden for eliteidræt skulle fremhæve nogle karakteristika ved dem, der bliver dygtige, er det en rodfæstet interesse og en tro på egne muligheder. De har ikke behov for konstant at spejle sig i andres opfattelse, men koncentrerer sig om deres egne projekter.
En anekdote fra min gamle cykelklub kan være illustrativ. Der var to unge ryttere. Den ene lagde alle mærke til, og alt kom nemt til ham. Det var talentet Årets Talent i Århus i øvrigt med hyldest og pris og det hele. Den anden lagde ingen mærke til, og han lavede ingen resultater i de år. Da talentet nærmede sig seniorklassen med de krav om en disciplineret træningsindsats, det stiller, stoppede han. Han havde ganske enkelt ikke motivationen til at levere det arbejde, det krævede. Den anden blev ved. Og han vandt dansk landevejscyklings superliga sidste år.
Der er en bemærkelsesværdig parallel til dette forløb i kandidatstudiet. Jeg har mødt studerende, der klarer sig rigtig godt de første år, men som ender med at skrive et middelmådigt speciale. Det, der standser dem, er ikke deres talent, men manglende villighed til at levere den arbejdsindsats, der kræves. Der ligger en prioritering bag, og den anser jeg for helt legitim; de får formentlig en bedre liv på den konto. Men den indebærer altså, at de ikke når et højt niveau.
Mere end X-factor
At nå et højt niveau inden for en disciplin kræver en koncentreret arbejdsindsats over en årrække. Det er ikke X-Factor. Talentet har det nemmere i begyndelsen. Men på et tidspunkt bliver det hverdag. Og det er lidt af et virkelighedschok især, hvis engagementet er bundet op på omgivelsernes opmærksomhed og på, at alt kommer nemt til en.
For udholdenhedsatleter indfinder der sig et nøglepunkt, når de er mellem 17 og 19 år. Det er, når træningen bliver så omfattende, at det bliver klart, hvilket enormt arbejde, der ligger foran en, og hvilke afsavn det vil være forbundet med. Her forslår titler, priser og spånpladeskamler som en skrædder i helvede. Det er således også det tidspunkt, hvor det afsløres om udøveren har en rodfæstet interesse, eller om det er omgivelsernes projekt.
Højt niveau ligger hinsides talentet. For at skabe resultater i universitetsverdnen er fire dyder afgørende: viljestyrke, arbejdsomhed, vedholdenhed og grundighed. Hvis man skulle holde nogen oppe, var det altså dem med en dyb interesse og disse dyder. Pointen er, at det behøver man ikke. Man skal bare undlade at spænde ben for dem. Der findes ikke noget mere meningsløst og nedværdigende for den interesserede og arbejdsomme end incitamentstrukturer og kontrol. Man kan godt blive bekymret for, hvad det for nogle talenter, regeringen vil gøre til en elite.
Simon Borchmann er dr.phil. og adjunkt i skriftsproglig kommunikation ved Nordisk Institut, Aarhus Universitet.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",7.0,14. april 2011,E-mail *
9247,/debat/2012/08/laeserbreve-0,Læserbreve,Erwin Plahn," Gæld er altid gæld til nogen
Nis Jørgensen, Ringsted
Lektor ved RUC Peter Nielsen skriver den 27. august, at gælds­krisen er en vækstkrise. Ifølge Nielsen vokser »den offentlige gæld aktuelt meget mere end BNP i de rige lande«, og »uden eksplosivt voksende gældsbjerge« vil vi derfor »opleve markant modvækst«.
Artiklen antyder kraftigt, at der er tale om, at verdenssamfundet som helhed gældsætter sig. Det er selvfølgelig noget vrøvl – gæld er altid gæld til nogen, og dermed er netto-gældsætningen nul. I Danmark er betalingsbalancen også positiv, så der er altså (netto) tale om, at staten låner penge af indenlandske investorer. Denne vækst er altså ikke »lånt af fremtidens vækstpotentiale«, men ved at kapitalejere udskyder deres forbrug til fremtiden, mens det offentlige rykker forbruget fra fremtiden til i dag.
At husholdningernes gæld er 300 procent af indkomsten er derudover også et sandt udsagn, der er egnet til at fortegne billedet – da der er tale om bruttogæld, hvor der ikke er taget hensyn til formuer, herunder ejerskab af egen bolig.
 
Bevar konfliktretten
Carsten Hansen, minister for by, bolig og landdistrikter
Konflikten mellem 3F og Vejlegården er gledet noget ud af mediernes søgelys, og det er på sin plads at stille skarpt på de væsentligste elementer i konflikten. Venstre har bekendt kulør: Målet er at forringe lønmodtagernes løn- og ansættelsesvilkår. Inger Støjberg kalder det for ’bøllemetoder’ og vil begrænse fagforeningernes konfliktret. Den holdning bakkes op af Venstrekollegaen Ulla Tørnæs og Bent Bøgsted fra Dansk Folkeparti, som endda har fremsat et beslutningsforslag i Folketinget om samme.
Hvis konfliktretten begrænses, kan lønmodtagerne se frem til et lønmæssigt kapløb mod bunden uden et regulært kampmiddel for fagforeningerne. Venstres og Dansk Folkepartis forslag er et helt urimeligt angreb på de etablerede fagforeninger. De har nemlig i mere end 100 år kæmpet for ordentlige lønforhold, pensioner, arbejdsmiljø, uddannelse, praktikpladser, barsel og så videre.
Socialdemokratiet bakker derimod op omkring de faglige kammerater, der igen og igen går ind i kampen for ordentlige løn- og arbejdsforhold. I har min fulde støtte.
 
Stop hetzen mod asylansøgere
Fadel Juanmiry
Venstre og Dansk Folkeparti generaliserer igen asylansøgere. Efter det er kommet frem, at nogle få asylansøgere sælger stoffer, mener V og DF således, at regeringen bør overveje at skærpe og stramme reglerne for asylansøgere. I deres misforståede forsvar mener de, at for at undgå stigende kriminalitet og stofmisbrug blandt asylansøgerne er det bedst for dem og samfundet, at de forbliver lukket inde i de diverse isolationscentre rundtomkring i landet.
Ved at dæmonisere og marginalisere asylansøgere og ved at fremstille dem som en flok kriminelle, der skal overvåges i asylcentrene, gør vi dem ikke i stand til at deltage aktivt i vort fællesskab. Nej, vi vil opnå det stik modsatte. I bedste fald beskadiger vi deres visioner og deres drømme om en sikker fremtid, og i værste fald medvirker vi til at gøre dem til klienter, der koster samfundet utryghed og mange penge.
 
Akademisk snobberi
Jørgen Thorslund, Vejle
Informations store studietillæg den 28. august har et skarpt tema om snyd. Fint.
Men hvorfor er det studieunivers, der behandles i hele tillægget alene universitetet og det almene gymnasium, som forberedelse hertil? Studiestart er jo for alle de videregående uddannelser, og universiteterne optager faktisk kun halvdelen af de nye studerende. Professionshøjskoler og Erhvervsakademier optager samme antal på videregående uddannelser. Information beskæftiger sig tilbagevendende med uddannelsesinflation og har tendenser til akademisk snobberi – hvad med at kigge i spejlet?
En socialliberal fortid
Benny Normind, Farum
MF’erne fra Radikale Venstre (R), Liv Holm Andersen og Marlene Borst Hansen, skriver i Politiken den 28. august, at R er socialliberale med tryk på social. Gid at det var så vel.
Påstanden er, at dagpengemodtagere ikke i udgangspunktet er en svag gruppe, men mennesker ramt af arbejdsløshed. Jeg erkender, at der findes svagere grupper i samfundet, for eksempel flygtninge, psykisk syge med flere. Men når de arbejdsløses vilkår forringes fra at ligge højt internationalt til at nærme sig en bundplacering på kort tid, ja, så er de arbejdsløse de helt store tabere under regeringen S-SF-R. Dagpengeretten bliver reduceret med 75 procent, da dagpengeperioden halveres, samtidig med at optjeningsperioden for en ny periode fordobles. Efter dette indgreb eller rettere overgreb ligger Danmark i relation til hjælp til de arbejdsløse pludselig i bunden i forhold til alle de lande, vi normalt sammenligner os med.
Der er sket en markant højredrejning i dansk politik, som de to radikale MF’ere enten ikke vil eller kan forstå. Radikale Venstre er i dag ikke et socialliberalt parti, men et liberalt parti.
 
Dødfødt hipster-vinkling
Robert M. Walker, Vesterbro
Under overskriften »Hipster-hurra for Mr. Lee« rapporterer Information den 29. august fra Lih Chie Lees fødselsdag. Mr. Lee er ejer af Isted Grill på Vesterbro, hvor op mod 1000 mennesker var mødt op for at fejre hans 61 års fødselsdag.
Hvor er hipster-vinklingen dog en dødfødt idé. Jeg er rystet over den pubertære vinkling på en ellers god historie om integration, arbejdsomhed, assimilering, livsglæde, lokalopbakning og ikke mindst forrygende gode flæskestegssandwich. Det forekommer mig også besynderligt, at dagens mand, Mr. Lee, ikke får ordet. Journalisten er tydeligvis taget afsted med sin blok og sin forudindtagede vinkling, som hun har fået bekræftet i en selvopfyldende profeti.
Som en af de interviewede ved jeg, hvad der er skrællet bort, for at vinklingen går op. Desuden er hipsterbegrebet så gammelt, at jeg med min alder, falder ind i den del af klassificeringen, der udspringer af kærlighed til jazz, snarere end skæg, skovmandsskjorter og narkomanbukser. Jeg imødeser med gru artikler vinklet omkring »Det nye sort«. Hipsteren er død, kom nu videre.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,31. august 2012,E-mail *
8537,/debat/2012/12/eliten-tager-eliten,Eliten tager ikke fra eliten,Jakob Lausch Krogh og Bo Stefan Nielsen," I kronikken »Uligheden er gemt i skattely« (23.11) fremlægger Ibis’ generalsekretær, Vagn Berthelsen, tal fra Tax Justice Network, der viser, at 21.000 milliarder dollar er skjult i skattely. Et beløb, der kunne yde et væsentligt bidrag til at mindske uligheden i verden. Det er udelukkende et spørgsmål om politisk vilje, om denne enorme formue skal beskattes, og der er stor folkelig opbakning til, at den superrige elite, der udgør ca. 0,15 procent af verdens befolkning, men besidder 81 procent af al privat formue i verden, skal til lommerne.
Opfordringerne til institutioner som IMF, Verdensbanken og OECD om at analysere konsekvenserne af skattely mere præcist, til mere åbenhed og til EU og USA om at stoppe offentlige indkøb fra selskaber i skattely eller til andre sanktioner er sympatiske, men desværre er en række kampagner imod skattely og spekulation alle indtil videre slået fejl.
Attac var en del af bevægelsen for en anden globalisering, og et af Attacs hovedmål var netop stop for skattely. De mange topmødedemonstrationer, der fulgte bevægelsens succesfulde nedlukning af WTO-mødet i Seattle i 1999, fik de følgende år presset IMF, Verdensbanken og WTO, der i deres kommunikation udadtil pludselig lagde mere vægt på en socialt ansvarlig politik. Men de smukke ord blev ikke omsat til handling. Forklaringen på dette er simpel.
Eliten lovgiver og administrerer
I den bedste af alle verdener ville de lovgivende organer være neutrale eller tilbøjelige til at følge op på den slags tal her med lovgivning til gavn for det store flertal af verdens befolkning. Men ligesom kriser i systemet er menneskeskabte, er uligheden ikke et resultat af tilfældigheder, men et produkt af, at systemet administreres af en elite, hvis interesser er sammenflettet med de allerrigestes. Det ses bl.a. ved overrepræsentation af den finansielle elite og mangemillionærer i de beslutningstagende fora, se f.eks. Cameron-administrations ministerhold i UK eller den seneste sammensætning af senatet i Washington.
Det at opnå valg til parlamentet er ofte et springbræt til lukrative poster i erhvervslivet. Eksempelvis blev Gerhard Schröder leder af den internationale investeringsbank Rothschild og er i dag direktør for Nord Stream AG. Eller se Italiens ikkevalgte Mario Monti-regering, bestående af håndplukkede teknokrater fra finansverdenen. Jobbeskrivelse: at iværksætte en chokkur af nyliberale reformer og privatiseringer.
En konsekvens heraf er, at kravet om en afskaffelse af skattely ikke kan gennemføres alene gennem de internationale institutioner, selv ikke med et kraftigt pres. Noget af det, vi lærte af bevægelsen for en anden globalisering, var, at appeller til magthavernes institutioner ikke er en farbar vej.
Occupy-bevægelsen er under krisen gået efter ’grådigheden’ i finanskapitalismen. Bevægelsen havde en tid momentum, men har ikke formået at udvikle en strategi for at omsætte kritik til forandring. Fælles for de to bevægelser har været, at protester mod uretfærdighederne består i et opråb til lovgiverne om at gøre noget. Sådanne krav er progressive og sympatiske, men de er grundlæggende virkningsløse. Magt bliver noget, kun de i toppen har.
Et nyt system
Den alternative vej skal være i stand til at tage kontrollen over værdierne. Selv om formuerne ofte finder deres ejere på børserne, skabes værdien i samfundet stadig på arbejdspladserne. Den bedste måde at gøre dette på er at tage kontrollen over arbejdspladsen for at sikre, at værdien aldrig flyder ud i det internationale spekulationsunivers. Strategien må suppleres med en afvisning af påstande om, at der ikke er råd, og påpegning af, at politikerne, hvis de ville, kunne tage pengene fra skattelyene. Formålet med denne afvisning vil dels være at presse politikerne til at tage bare lidt af disse formuer, dels at gøre det klart for langt flere, at fattigdom ikke er en nødvendighed, men et produkt af et system, der prioriterer enorm rigdom for de få højere end bekæmpelse af fattigdom for de mange. En sådan strategi vil bære et forandringspotentiale, der kommer nedefra, og som har en enorm demokratisk base blandt almindelige mennesker verden over, lige der hvor de bor, og hvor de går på arbejde.
Jakob Lausch Krogh er stud.scient.pol., og Bo Stefan Nielsen er malersvend
",12.0,5. december 2012,"I den bedste af alle verdener ville de lovgivende organer være neutrale eller tilbøjelige til at følge op på den slags tal her med lovgivning til gavn for det store flertal af verdens befolkning. Men ligesom kriser i systemet er menneskeskabte, er uligheden ikke et resultat af tilfældigheder, men et produkt af, at systemet administreres af en elite, hvis interesser er sammenflettet med de allerrigestes. Det ses bl.a. ved overrepræsentation af den finansielle elite og mangemillionærer i de beslutningstagende fora, se f.eks. Cameron-administrations ministerhold i UK eller den seneste sammensætning af senatet i Washington."
6769,/debat/leder/2013/08/absurd-dom,Absurd dom,Lasse Skou Andersen," 
	Hvor går grænsen mellem politik og jura? Spørgsmålet er på ny aktuelt med sagen om den danske dommer Frederik Harhoff og hans kritik af krigsforbryderdomstolen i Haag.

	Som Information torsdag kunne fortælle, er Harhoff taget af sagen mod lederen af Det Serbiske Radikale Parti, Vojislav Seselj, der står anklaget for indblanding i blandt andet mord og tortur under 90’ernes blodige krige på Balkan.

	Årsagen er den danske dommers beskyldninger om, at domstolen ligger under for politisk pres. Tvisten går på, hvorvidt øverstbefalende kan dømmes for krigsforbrydelser begået af underordnede, selv om forbrydelserne ikke beviseligt skete på direkte ordre.

	Det mener Harhoff, der anklager domstolen for at have ladet sig presse af USA og Israel til at ændre praksis. Angiveligt fordi landene frygter, at deres egne ellers ville kunne dømmes.

	Kritikken har betyder, at Harhoff er blevet taget af sagen, fordi den serbiske partileder mente, at Harhoff udviser forudindtagethed. Det har et snævert flertal af dommere givet Seselj medhold i.

	Fremover vil enhver forsvarsadvokat kunne rejse tvivl om Harhoffs upartiskhed og formentlig få medhold. Den danske dommer vil næppe komme til at dømme i Haag igen.

	Man kan diskutere, hvor klogt det er, at Harhoff uden dokumentation retter beskyldninger om politisk indblanding. Men det har intet at gøre med hans habilitet i forhold til den serbiske partileder, hvilket et mindretal af dommerne da også fremhæver.

	I realiteten er der uenighed om, hvordan man skal tolke den gældende lovgivning. Det er en faglig juridisk diskussion, der intet har at gøre med partiskhed.

	Kendelsen forekommer derfor absurd, og mistanken om, at domstolen har villet banke Harhoff på plads kan ikke undgå at melde sig. Krigsforbryderdomstolens troværdighed er på spil.
",0.0,31. august 2013,"	Kritikken har betyder, at Harhoff er blevet taget af sagen, fordi den serbiske partileder mente, at Harhoff udviser forudindtagethed. Det har et snævert flertal af dommere givet Seselj medhold i."
10399,/debat/2012/03/laeserbreve-18,Læserbreve,Informations Webredaktion," Søren Pind er en kujon
Henrik Morsing Andersen, Radikal Ungdom
Søren Pind udtalte 1. marts at Danmark bør trække den 300 millioner kroner store udviklingsstøtte til Uganda, hvis landet vedtager en lov om dødsstraf til homoseksuelle. Og selvom jeg er enig i hensigten – at forhindre Uganda i at vedtage en så forfærdelig lov – er jeg alligevel nødt til at kalde Søren Pind en kujon.
Det er kujonagtigt bare at ville trække støtten, når selv den ugandiske organisation for homoseksuelle ikke ønsker det. I et land, hvor det i forvejen ikke er nemt at være homoseksuel, kræver det ikke meget lokalkendskab at se, at hvis det homoseksuelle miljø bliver beskyldt for at have kostet 300 millioner kroner i udviklingsstøtte – så bliver det først farligt.
Det er naturligvis vigtigt at signalere, at Danmark ikke kan acceptere en så forfærdelig lovgivning. Men det lovgivning ændrer ikke på, at der er masser af mennesker, der har brug for udviklingsstøtten.
Hvis den ugandiske regering ikke kan administrere udviklingsstøtten ordentligt, skylder vi i det mindste den ugandiske befolkning at omfordele pengene, så de går til lokale NGO’er i stedet.
Hvis Søren Pinds holdning bliver til reel politik, kan det koste menneskeliv. Tænk, at den mand engang har kunnet kalde sig udviklingsminister.
Libyerne bliver ikke hørt
Anders Svane, efterskoleelev, Svendborg
Mange libyske stemmer forstummes i den næsten ikke-eksisterende debat om, hvorvidt aktionen i Libyen var en succes. Vi mistede jo ingen soldater og sikrede nemt og enkelt demokratiets indtræden i det firkantede nordafrikanske land. »Hvad mere kan man forlange?«, som Egon Olsen siger, med kufferten lænket om sin stol i Olsen Bandens Sidste Bedrifter.
Gadaffi, hvis regime før eller siden nok var imploderet, er kontroversielt nok blevet eftertragtet på ny, idet en tredjedel af libyerne ønsker en diktator. Militserne mobiliserer, rekrutterer og organiserer, og det tager ikke mange sekunder, før Afghanistan melder sit indtog på nethinden. Historien gentager sin gang, og har vi lært noget overhovedet?
Elendighed avler fjendskab, det lærte vi allerede i mellemkrigstiden. Militær magt er ikke stabil, det lærte vi af Østeuropa under den kolde krig. Og mest af alt burde vi have lært lektien om, at vores interesser ikke bliver favoriseret i sådanne aktioner.
Vi er jo ikke dernede for at sikre vores eget ve og vel, men derimod for at sikre demokrati Mellemøsten – spørgsmålet er bare, om det er dem der vil have demokrati? Revolutionen har skabt en styrket forfatning, der også i fremtiden skal sikre det, i Libyens tilfælde, endnu ikke opildnede behov for demokrati.
Det koster dyrt at spare
Ingvald á Kamarinum Specialskoleleder, Holbæk
Hvad er prisen på en førtidspensionist, en fleksjobber eller et udsat barn med behov for specielle tilbud?
Politikerne vil igen fortælle os, hvad det koster at hjælpe mennesker med særlige behov og svaret er igen ’for meget’.
Det usmagelige fokus på de svageste som økonomiske objekter er et stort problem for de udsatte børn og unge.
Det legitimerer nedskæringer, som betyder, at børn med ADHD eller andre sociale problemer pilles ud af specialskolerne og placeres i almindelige folkeskoler, hvor lærerne ikke er uddannede til at håndtere dem.
Konsekvenserne af at nedprioritere det forebyggende arbejde i jagten på besparelser her og nu kan ses i landets fængsler, hvor op imod halvdelen af de indsatte lider af ADHD. Mennesker som disse, der højst sandsynligt aldrig fik den rigtige hjælp i tide, vil der blive flere af i fremtiden, hvilket næppe kan betale sig for det danske samfund.
Ifølge en undersøgelse fra CASA kan den umiddelbart dyre hjælp til sårbare børn betale sig, hvis blot 21 procent af børnene får et liv som selvforsørgende i modsætning til livslang overførselsindkomst.
På den skole jeg driver er succesraten 70 procent, men det ser nu ikke ud til at interessere politikerne, der åbenbart tror, at sociale problemer kan spares væk.
Se på Israels atomvåben
Aase Bak-Nielsen, Roskilde
Præsident Obama vil i lighed med mange andre statsledere, inklusive Danmarks, ikke tolerere Irans eventuelle atomvåben. Hvorfor tolererer de så Israels ’hemmelige’ a-våben? Hvornår har de krævet, at IAEA skal på inspektion i Israel?
DR dækker landsmøder
Ulrik Haagerup, Nyhedsdirektør, DR
Heidi Madsen fra Randers udtrykker i debatindlæg i Information den 7. marts undren over, at DR »ikke længere dækker de politiske partiers landsmøder«. Det kan jeg sådan set godt forstå – og der er da heldigvis heller ikke rigtigt.
Vi gør det på en ny måde, hvor vi prioriterer den journalistiske dækning frem for de traditionelle transmissioner. Vi veksler dyr teknik med egentlig journalistik til både Radioaviser, dr.dk, DR Update og TV Avisen.
Som illustration af vores prioritering fik Liberal Alliances landsmøde forleden massiv redaktionel omtale fra DR’s politiske redaktion, der naturligvis var til stede:
Vi fortalte om partiets historie i en TV-gennemgang, på dr.dk havde vi en interaktiv grafik hvor man kunne blive klogere på partiet, vi transmitterede partileder Anders Samuelsens tale direkte, og TV Avisen interviewede ham efterfølgende.
Derudover havde vi weekenden igennem løbende nyhedsdækning på nettet og tekst-TV ligesom P1 havde reportager fra landsmødet, og DRs nyhedskanal Update havde live gennemstillinger til vores politiske redaktør Ask Rostrup på landsmødet.
Hverken Heidi Madsen, partierne eller andre skal derfor frygte for, at DR ikke vil dække landsmøder i de kommende år. Vi synes faktisk, at det er en af vores vigtigste opgaver.
Mere fokus på konfliktråd
Kari Sten Madsen, København
Under overskriften ’Norske konfliktråd hjælper både offer og gerningsmand’ kunne man i Information 22. februar læse, at konfliktråd i visse tilfælde kan træde i stedet for straf.
Dette er korrekt, men da oplysningen blev kædet sammen med den verserende debat om forbrydelse og straf rejst af Malene Duus, kunne man få den opfattelse, at man i Norge kan anvende konfliktråd som alternativ til straf ved drabsforsøg.
Det kan man ikke. Drabsforsøg og grove forbrydelser vil også i Norge gå rettens gang, og konfliktråd vil kun komme på tale som et supplement – nøjagtig som i Danmark.
I samme artikel udtaler en norsk forsker sig positivt om konfliktråd ved partnervold og fremhæver, at man i Norge er kommet længere end i Danmark.
Det er både rigtigt og forkert. Hvor man i andre europæiske lande har været tilbageholdende – ja i visse lande forbudt konfliktråd ved partnervold – har man i Danmark ingen begrænsninger eller retningslinjer.
Desværre. For vold i en intim parrelation er ikke at sammenligne med andre voldsforbrydelser. I erkendelse af kompleksiteten i voldelige forhold, har man i Norge og andre lande taget konsekvensen:
Mægling finder sted efter bestemte retningslinjer og varetages kun af mæglere med særlige kompetencer. Hvis danske politikere ønsker mere fokus på konfliktråd, vil dette være et godt sted at starte.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,9. marts 2012,"Hvis Søren Pinds holdning bliver til reel politik, kan det koste menneskeliv. Tænk, at den mand engang har kunnet kalde sig udviklingsminister."
4078,/debat/2014/09/laeserbreve,Læserbreve,Redaktionen," Overfladisk undervisning
Michael Møller Nielsen, evalueringskonsulent på CBS
På CBS laver vi analyser af omfanget og resultaterne af køb af privat ekstraundervisning, også kaldet manuduktion. Men det viser sig, at de, der modtager manuduktion, får dårligere karakterer end dem, der ikke gør; også når man korrigerer for tidligere studieresultater og forudsætninger.
Manuduktion er altså skadelig for de studerendes eksamenskarakter. Forklaringen findes i Lars Ulriksens kronik i Information den 23. september. Han definerer to studiestrategier: en overfladestrategi, hvor de studerende forsøger at tilegne sig stoffet, så det kan gengives i bedømmelsessituationer. Og en dybdeorienteret strategi, hvor de studerende søger at trænge ind i stoffet og dets sammenhænge. De første studerer for at bestå og køber manuduktion. De andre studerer for at forstå og spilder ikke penge herpå.
Det betænkelige er, at udbuddet af privat manuduktion legitimerer overfladestrategien og sandsynligvis medvirker til dens udbredelse.
Blå enighed er et skalkeskjul
Jonas Dahl, gruppeformand for SF
En samlet borgerlig fløj i Folketinget har for nylig kastet sig over den kriminelle lavalder, som ifølge dem bør sættes yderligere ned. Det er jeg dybt uenig i. Men det er ikke det, der bringer mig til tasterne. Jeg skriver, fordi det for mig er helt tydeligt, at den pludselige enighed om at straffe børn ned til 12 år er et populistisk forsøg på at dække over den enorme kløft af uenighed, der præger de borgerlige partier.
Vi ved, at Dansk Folkeparti vil bruge flere penge på vækst i det offentlige. De konservative og Venstre vil derimod ikke bruge en krone mere på vores fælles sygehuse, læger, sygeplejersker, skoler, lærere og pædagoger. De vil have nulvækst. Liberal Alliance vil skære en ordentlig luns af den offentlige sektor. De vil have minusvækst i den offentlige sektor. Ifølge Finansministeriet er der 80 milliarder kroner til forskel på det, som Liberal Alliance og deres borgerlige venner i Dansk Folkeparti vil bruge på den offentlige sektor. Den borgerlige holdningskløft er så stor, at det simpelthen bliver umuligt for dem at bygge bro over uenighederne.
Jeg synes, at den borgerlige blok skylder at fortælle vælgerne, hvordan man forestiller sig, at der skal kunne komme en regeringskonstellation ud af et samarbejde, hvor en part vil skære drastisk, en anden sætte prop i og en tredje udvide. Hvordan ser den samlede borgerlige vision ud frem mod 2020? Hvad vil I med børnepasningen, hjemmehjælpen, folkeskolen og vores fælles sundhedsvæsen, hvis I får magten?
De borgerlige forsøger desperat at bygge bro til hinanden med forslaget om at nedsætte den kriminelle lavalder, men det er et sørgeligt forsøg. De ved udmærket godt, at det ikke rækker, når den overordnede uenighedskløft er så bred, som den i realiteten er.
Afrika er mere end ebola
Lenny Afranie, København
Lad os supplere nyheder om ebola med historier om afrikansk litteratur, mode og økonomisk vækst.
Alt for mange danskere bygger deres forståelse af Afrika på mediernes stereotype dækning af et kontinent i krig, fyldt med sygdom og ødelæggelse. I min optik mangler der nuancering i den danske nyhedsdækning af Afrika. Vi hører sjældent om den voksende middelklasse eller om den massive økonomiske vækst, som gør det lukrativt for danske virksomheder at investere i en række lande på det afrikanske kontinent. Den almindelige dansker har slet ikke kendskab til den store succes, som afrikansk mode, litteratur og musik i øjeblikket oplever, og som spreder sig til Vesten.
Vi bør have muligheden for at få et velafbalanceret billede af Afrika. Her kunne danske medier godt lære noget af eksempelvis CNN’s tv-udsendelse African Voices eller magasinet New African, der rummer mange forskellige nyheder fra kontinentet.
Ulighed er godt for samfundet
Yasmin Cecilie Confino, Hvidovre
Jeg er så evindeligt træt af at høre på politikere, der snakker om, at ulighed er så forfærdeligt.
Jeg væmmes ved janteloven, som blomstrer så frodigt i den danske befolkning. Og jeg er så ked af, at termen ulighed bliver misbrugt. Ulighed er kun noget negativt, hvis den indebærer, at de fattige i samfundet bliver fattigere. Så længe der er stor forskel på den rigeste og den fattigste i samfundet, er der ulighed, og så skal vi jo løfte øjenbrynene og pegefingrene.
Men det er da fantastisk, at der er ulighed. Det er da fantastisk, at vi har en overklasse i samfundet med flere milliarder på bankbogen. Tænk hvis Mærsk eller Lego slet ikke eksisterede. Måske ville vi have et mere lige samfund, men vi ville også være foruden flere tusinde jobs og være foruden en kæmpe statsindtægt, som er med til at finansiere den danske velfærdsstat.
Jeg er ikke selv millionær eller succesfuld virksomhedsejer, men jeg bøjer mig i støvet for dem, der er.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,1. oktober 2014,"Jonas Dahl, gruppeformand for SF"
10814,/debat/2012/01/trekantsregeringer-overlever,Trekantsregeringer  overlever ikke,Asger Baunsbak-Jensen," Ingen trepartiregering har overlevet et valg. Den kendsgerning er baggrundstæppe for den nuværende regering. En kedelig statistik som Helle Thorning-Schmidt, Margrethe Vestager og Villy Søvndal bør sætte sig ned og tænke grundigt over, hvis de vil bevare magten efter næste valg.
Men hvorfor kommer trekantregeringer altid i uføre?
Lad mig besvare det spørgsmål ved at se tilbage på de få gange, en regering har været sammensat af tre partier.
I 1957 fik vi trekantregeringen mellem socialdemokrater, radikale og Retsforbundet. Der var tale om en flertalsregering, men den holdt kun i tre år, hvorefter det svageste led, Retsforbundet, tabte alle sine mandater. Derefter fortsatte en S-R-regering med det mindste flertal på 89, og den holdt hele fireårsperioden.
En fuldstændig anderledes regering var den i 1968, sammensat af Radikale Venstre, Venstre og Konservative.
Hilmar Baunsgaard fik som radikal leder sit partis rekordvalg med 27 mandater. Han blev hjulpet stærkt på vej af den kendsgerning, at flertallet af S og SF i 1966 ikke kunne fungere sammen. SF magtede det ikke og sprængtes i 1967, da VS, forløberen for Enhedslisten, blev dannet af en række udbrydere fra partiet.
Hilmar Baunsgaard-regeringen sad dog kun til 1971, hvor den satte 10 mandater over styr, og Jens Otto Krag igen blev statsminister.
Herefter blev dansk politik forvandlet. De desillusionerede vælgere sparkede Glistrup ind, da Fremskridtspartiet fik 28 mandater i 1973. Desperationen havde sat sig i folket.
Tredje gang, vi møder en trekantregering, er i 1988, hvor den såkaldte KVR-regering tog over. Den sad kun to år, og de radikale indkasserede det dårligste valgresultat i partiets historie.
Trekantsregeringen kom først tilbage i 1994-96. Her var det Centrumdemokraterne i regering med Socialdemokraterne og Radikale Venstre. CD endte med at træde ud af denne mindretalsregering i 1996, uden at det førte til valg, og S-R fortsatte alene til 2001.
De røde er rystede
Nu har vi så en ny trekantregering — i vinterstormenes tid. Den kan ikke som de to regeringer i 1957-60 og 1968-71 mønstre et flertal, men andre paralleller er til at få øje på.
I den førstnævnte regering måtte Retsforbundet gå med til så mange kompromisser, at partiet totalt mistede fodfæste hos vælgerne ved det følgende valg. I dag er det SF, der må frygte for en lignende skæbne.
Den nuværende regering skal have repareret en flænge i skroget inden næste valg — og der er tale om en dyb en af slagsen. S og SF førte sig i månederne før folketingsvalget frem med et fælles program og højrøstet tale om, at intet i det kunne ændres en tøddel, hvis de kom i regering. Problemet var, at deres chance for at få flertallet hjem var stort set ikke eksisterende. Der var tale om en voldsom tonedøvhed over hele den årelange fremfærd.
Det er det, de to partier betaler prisen for. Tilråb om løftebrud lyder over alt, hvor de kommer frem.
De to partier tabte valget, mens de radikale stormede frem sammen med Enhedslisten. Resultatet rakte som bekendt kun til en S-R-SF-mindretalsregering.
I 1957 havde man retstatsfolkene inden for regeringen, og dermed kunne man mønstre et flertal. Nu har man SF inden for regeringsrammen, men intet flertal. Uden for står Enhedslisten med flammesværd og nødvendige flertalsmandater.
Det svageste led
Ingen regering er stærkere end dens svageste led. Og det svage led hedder i denne sammenhæng SF.
Villy Søvndal har begået sit livs fejltagelse ved at tvinge sig igennem som udenrigsminister. Han skulle have valgt en ministerpost, der holdt ham hjemme, og som kunne give ham tid til det for hans parti livsvigtige arbejde med at formidle regeringens kompromisser over for sine vælgere, der i 52 år har været vant til oppositionens frie rolle med skarpe, gratis markeringer.
Sagen for SF er meget alvorlig, for den er først og fremmest politisk.
Det er socialismen, der skal bestå sin prøve i en regering, der ikke er socialistisk. Og det midt i en tid, hvor kapitalismen mere end nogensinde har brug for et socialistisk alternativ.
Akilleshælen Bruxelles
SF står også over for meget vanskelige afgørelser i forhold til hvad partiet skal mene om udviklingen i et EU, der er spaltet som aldrig før i hele Unionens historie. SF’s kvaler bliver ikke mindre af, at regeringsparternes spidser meget vel kan komme til at høste stjerner på Danmarks EU-formandskab.
Statsminister Helle Thorning-Schmidt vil vise sig helbefaren til opgaven med formandsskabet det næste halve år. Hun er gjort af det stof, man skaber udenrigsministre af. Med sin erfaring fra EU-Parlamentet, sin uddannelse og sit familieskab med det britiske Labour vil hun løfte sig med en autoritet, hun næppe kommer til at erobre i dansk indenrigspolitik.
Samtidig vil den radikale leder, Margrethe Vestager, som tidligere minister og med indsigt i økonomi også hævde sig under EU-formandskabet.
SF vil blive klemt. Partiets vælgere er EU-kritiske, engang var de ligefrem EF-modstandere. Og er de utilfredse, er der Enhedslistens fold at ty til.
Enhedslisten er den største trussel for regeringen. Her er socialismen den rene vare, og partiets nye store folketingsgruppe repræsenterer alle kommunistiske og socialistiske grupperinger.
Hvor langt kan Enhedslisten støtte regeringen? Svaret på det afgør SF’s skæbne som regeringsparti.
En SR-regering bliver ikke svækket af, at SF en dag må vælge at træde ud af regeringen, ligesom CD gjorde det i 1996. Faktisk kan den blive stærkere af det.
Kommer finanskrisen til at udvikle sig til en endnu større krise i europæisk økonomi, vil de europæisk orienterede Helle Thorning-Schmidt og Margrethe Vestager være nødt til at etablere det brede samarbejde i Folketinget, som er de radikales mål.
Socialdemokrater har intet valg. Vælger de ikke de radikale, er regeringens dage talte. SF lever livet farligt.
 
Asger Baunsbak-Jensen er præst og forfatter




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",4.0,3. januar 2012,Asger Baunsbak-Jensen er præst og forfatter
3656,/debat/2014/11/stater-loeber-ebolaansvar,Stater løber fra ebolaansvar,Michael Gylling Nielsen," Når katastrofen indtræffer, er det de berørte stater, der bærer det primære ansvar for at hjælpe ofrene hurtigst muligt. Derfor var vi i Læger uden Grænser meget overraskede over en udtalelse fra Europa-Parlamentets ebolaobservatør Charles Goerens, som for nylig sagde, at ebolaepidemien er »den første store internationale krise, hvor lederrollen bør påtages af en ngo, i dette tilfælde Læger Uden Grænser«.
I Vestafrika har vi været vidner til den totale mangel på forudsætninger for en hurtig indsats i kampen mod en international sundhedstrussel.
Trods talrige advarsler og undtagelsestilstande i de berørte lande er det internationale samfund, repræsenteret af Verdenssundhedsorganisationen WHO, først nu ved at stable et regulært beredskab på benene.
Oprettelsen af FN’s ebola- bekæmpelsesenhed er FNs første indsats mod en folkesundheds- katastrofe nogensinde. En indsats, der har været præget af tilfældigheder og manglende forberedelse.
Kun tiden vil vise, om de store behov vil blive adresseret, men manglen på kollektivt ansvar har haft – og har stadig – store menneskelige omkostninger.
På trods af at det internationale samfund nu er ved at komme op i gear, er der stadig ikke noget, der tyder på, at indsatsen for alvor er nok til at kunne isolere og behandle de mange ebolapatienter.
Mangel på lederskab
Som en privat humanitær nødhjælpsorganisation kan vi yde en betydelig medicinsk indsats. Vi har nu behandlet 3.800 ebolapatienter, vi underviser andre organisationer, og vi er med til at udvikle strategierne for en bekæmpelse af epidemien.
Men vi kan ikke påtage os det politiske lederskab for at bekæmpe epidemien i Vestafrika, og vi nægter at blive brugt som undskyldning for manglende politisk vilje til at hjælpe de nødlidende i Vestafrika.
Derfor vil vi for patienternes skyld fortsat kæmpe for, at beredskabet og den internationale indsats bliver bedre. Vores plads er og vil altid være ved patienternes side.
Michael Gylling Nielsen, direktør i Læger uden Grænser i Danmark
",0.0,28. november 2014,Mangel på lederskab
7242,/debat/2013/06/laeserbreve-7,Læserbreve,," 
	Vækst kræver ingeniører

Frida Frost, formand for Ingeniørforeningen

	Det er umiddelbart glædeligt, at en CBS-undersøgelse viser, at erhvervslivet kan bruge humanisterne, og at de samtidig kan skabe værdi for virksomhederne. Men man bør huske på, at forudsætningen for ansættelser af såvel humanister som smede, er vækst i virksomhederne.

	Den vækst kræver både innovation og teknologisk fremdrift, hvilket er en opgave ingeniørerne suverænt står for. At vi samtidig påvirker andre faggruppers ledighedskurver positivt, tager vi gerne med. Efterspørgslen på ingeniører er enorm, så selvom et meget lille øjebliksbillede af dimittendledigheden giver en marginal bedre placering til magistrene, giver den generelle ledighedsstatistik et krystalklart billede af, hvor ledigheden er størst. Kurven knækker langt hurtigere for de ingeniøruddannede. Derfor vil det være et selvmål af dimensioner, hvis ikke vi målretter uddannelses- og beskæftigelsespolitikken mod flere kandidater med en teknisk eller naturfaglig baggrund. Den hjemlige vækst og jobskabelse kræver flere ingeniører.

	 

	Aftale vækker bekymring

Rina Ronja Kari, talsperson for Folkebevægelsen mod EU

	Handelsminister Pia Olsen Dyhr (SF) siger, at en frihandelsaftale mellem EU og USA gavner alle. Det er muligt, men hvis den gør det, hvorfor foregår forhandlingerne så konsekvent bag lukkede døre, uden at forbrugerorganisationerne inddrages?

	Der er ikke noget at sige til, at det vækker bekymring for konsekvenserne på ikke mindst sundheds- og fødevareområdet, når forbrugerorganisationerne holdes udenfor. Det er heller ikke mærkeligt at det vækker bekymring for, hvad der skal ske med genmodificerede fødevare og lignende. Hvis aftalen bliver så god, som de håber, vil jeg opfordre til lidt mere åbenhed og inddragelse af relevante organisationer og ikke mindst borgerne.

	 

	Et forsimplet syn på læger

Mona Hansen, Thisted

	Lederskribenten David Rehling udstiller 18.6 sin uvidenhed om, hvordan praktiserende læger arbejder. Ifølge Rehling er praktiserende læger bare lønmodtagere. Som gift med en læge ved jeg, at der ikke udbetales en krone i løn fra Regionerne til de praktiserende læger. Derimod ligger der sundhedsfaglige ydelser bag hver en udbetaling, som Regionerne i den aftalte overenskomst med PLO betaler for de varer, de køber. Danmark har et effektivt og tillidsbaseret sundhedssystem.

	Det er attraktivt for lægerne, fordi de kan styre deres praksis og sundhedsfaglige udvikling på bedst mulige måde. Hvis Rehling mener, at det offentlige sygehusvæsen er mere effektivt, kan han måske fremlægge dokumentation? At læger tjener over gennemsnittet er ikke underligt, når uddannelseslængde, patientansvar, personaleansvar drift af virksomhed tages i betragtning. Det betyder en arbejdsbyrde ud over, hvad en almindelig lønmodtager ville acceptere. Jeg har selv været mistænkeliggørelsens pressemølle igennem som lockoutet lærer. Nu skal praktiserende læger over en kam åbenbart også lægges for had. Rehling skulle hellere interessere sig for den umenneskeliggørelse af samfundet som New Public Management-bølgen afstedkommer, og som både lærer- og lægekonflikten udspringer af.

	 

	Præster skal give hånd

Ligestillings- og kirkeminister Manu Sareen

	I sidste uge kom det frem, at en mandlig censor har meldt ud, at han ikke giver hånd til kvinder – og dermed heller ikke til de kvindelige studerende, han har til eksamen. Jeg har i den forbindelse opfordret de kvindelige studerende, der har følt sig forskelsbehandlet til, at rejse sagen for ligebehandlingsnævnet. Og jeg har sagt, at jeg ikke synes, det er i orden, når en censor ikke vil give hånd til en kvindelig studerende. Det har fået Mads Munch Hansen til at spørge på læserbrevsiderne d. 19. juni, om den samme opfordring gælder for kvindelige præster, som oplever, at mandlige kolleger nægter at give hånd ved deres ordination.

	Svaret er ja. Mit råd vil dog være, at de i første omgang tager sagen op over for deres biskop. Min holdning er, at det selvfølgelig er forkert, når præster i den danske folkekirke bliver forskelsbehandlet. Det er jeg sikker på, at biskopperne er enige med mig i. Håndtrykket er en del af ritualet og en måde at forsegle ordinationen på. Selvfølgelig skal mandlige præster give hånd til deres kvindelige kolleger. Ingen tvivl om det.

	 

	SF’s to tunger

John Holten-Andersen, Valby

	Det er utroligt at lægge øre til Pia Olsen Dyhr (SF), der i et interview d. 20. juni erklærer sig som frihandelsfundamentalist uden med et eneste ord at være anfægtet af de miljømæssige konsekvenser. Er det virkelig øget varetransport tværs over Atlanten, som kloden har brug for? Er det virkelig øget handel, forbrug og produktion i verdens rigeste lande, der er det rette svar på den økologiske krise? SF kalder sig et grønt parti, men det er svært at få øje på i de udmeldinger. SF er snarere et tvetunget parti, der er indbyrdes uforenelige. Nytænkende er det i hvert fald ikke. Vækst- og frihandelstænkningen hører fortiden til.

	 

	Til kamp mod social dumping

Morten Kabell, MB, teknik- og miljøordfører, spidskandidat (EL) og Lars Weiss, MB, teknik- og miljøordfører (S), Københavns Rådhus

	Efter sommerferien udbydes renovationen i København, og selv om loven om virksomhedsoverdragelse ikke er almindelig ved affaldsindsamling, har S og EL i fællesskab skabt flertal for, at loven gælder for den private renovationsvirksomhed i alle Københavns bydele. Det sker imod borgmesterens og forvaltningens indstilling og hindrer, at udbuddet bliver en priskonkurrence om, hvem der kan slippe billigst ved at forringe medarbejdernes løn- og arbejdsvilkår mest muligt.

	Social dumping fordømmes ofte i politiske skåltaler, vores ændringsforslag bekæmper misbruget i praksis. Udbudsmaterialet indeholder ud over kravet om overholdelse af gældende overenskomst også forudsætninger som: Lavt støjniveau, bedre trafiksikkerhed, grøn vækst med bidrag til Københavns Ressource- og Affaldsplan 2018 og til Klimaplanen for reduceret CO2-udledning inden 2025. Arbejdsmiljøet i det udsatte erhverv spiller ligeledes en væsentlig rolle. Det gælder både brug af lifte, slisker og ergonomiske biler.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,21. juni 2013,"	Handelsminister Pia Olsen Dyhr (SF) siger, at en frihandelsaftale mellem EU og USA gavner alle. Det er muligt, men hvis den gør det, hvorfor foregår forhandlingerne så konsekvent bag lukkede døre, uden at forbrugerorganisationerne inddrages?"
840,/debat/leder/2016/02/skarpe-skillelinjer-amerikansk-politik,Skarpe skillelinjer i amerikansk politik,Martin Burcharth," Republikanske vælgere er vrede på deres ’magtesløse’ partiledere i Washington, D.C. og ængstelige over et USA, hvis etniske og kulturelle forandringer under en sort præsident de ikke længere kan identificere sig med.
Demokratiske vælgere er frustrerede over dollarmilliardærers stigende politiske indflydelse i valg og i Kongressens lovgivning, den store indkomstkløft mellem de hovedrige og middelklassen samt en levestandard, der står stille eller falder.
Læs også: Trump lider ydmygende nederlag i Iowa – dødt løb hos Demokraterne
Det er grunden til, at protestkandidaterne Ted Cruz og Donald Trump vandt mere end 50 pct. af stemmerne i det republikanske partivalg i Iowa, og årsagen til at demokraten Bernie Sanders kun knebent blev slået af favoritkandidaten Hillary Clinton.
Præsidentdysten i 2016 er i sin startfase blevet et ekstraordinært protestvalg. På den ene side har vi et flertal af republikanske vælgere, næsten alle hvide og over 40, der vender ryggen til deres land. De har svært ved at leve med homoægteskab, fri abort, ligestilling for kvinder på arbejde og i politik, immigranter, der tilfører ny kultur til den multietniske amerikanske smeltedigel, og mindretal, der inden for få årtier vil udgøre et flertal af befolkningen. Mere præcist ser de for sig et USA, hvor alle de brune og sorte ansigter snart vil have nok stemmer til at tilsidesætte deres interesser.
Protestrøsten på den anden side er af en anden karakter. Hos demokraterne er der ingen nævneværdig uenighed om alle livsstilsforandringerne og det ønskværdige i at skabe et sammenhængende multietnisk og multikulturelt samfund. I stedet er et længe ulmende opgør i gang om partiets kompromissøgende økonomiske og sociale politik.
Moderate demokrater som Hillary Clinton og hendes mand, Bill Clinton, står i sin essens for en politik, der søger at bygge bro mellem på den ene side liberale og fremadskuende bankfolk på Wall Street og iværksættere i Silicon Valley og på den anden side moderate, progressive vælgere i middelklassen samt fagbevægelsen i den offentlige sektor og i mindre grad i den private sektor. I den forstand er Barack Obama arvtager til Bill Clintons midtsøgende linje, om end han har været en anelse mere progressiv på nogle områder og dygtigere til at få ting gennem Kongressen.
Læs også: Nordamerika: Hillary Clinton skruer bissen på
Bernie Sanders tror ikke på Clintons og Obamas brobygning. Han vil mobilisere en koalition af progressive unge og arbejderklassen (samt økonomisk frustrerede i middelklassen) mod Wall Streets, rige donorers og de store koncerners evne til at ’købe’ for dem gunstige valgresultater og lovgivning i Kongressen.
Det er dem, der ifølge Sanders modsætter sig sygesikring for alle amerikanere, gratis uddannelse på offentlige universiteter og betalt orlov under barsel og sygdom. Det er dem, der er imod en højere mindsteløn og som får gennemtvunget frihandelsaftaler i strid med industriarbejdernes interesse.
Det er ikke usandsynligt, at Sanders’ kan bygge en stor nok koalition af demokratiske vælgere til at vinde partiets nominering. Men det kræver, at han – ligesom Obama i 2008 – tiltrækker betragtelig støtte fra sorte og latinoer. Hvis disse vælgere forbliver loyale over for Hillary Clinton, taber Sanders.
Hos republikanerne er det sværere at forudsige udfaldet. Det skyldes den politisk ukendte Donald Trumps medvirken. Han tilhører ikke nogen bestemt fløj i partiet; tværtimod tiltrækker han støtte fra alle fløje – herunder Tea Party, de religiøse og de erhvervsvenlige moderate vælgere. Uden Trump ville den konservative og religiøse senator Ted Cruz have været den eneste protestkandidat, mens én af de fire andre – Marco Rubio, Jeb Bush, John Kasich eller Chris Christie – havde fremført sig som den moderate establishmentrepræsentant.
Det ville hurtigt kunne have forvandlet sig til en tomandsdyst. Men det sker næppe under primærvalget i New Hampshire næste tirsdag. Dog kan man forvente en udtynding af de moderate kandidater. Hvis Kasich og Christie ikke når op på mindst en tredjeplads, vil de på grund af mangel på midler være ude.
Bush vil derimod i kraft af sin kæmpe pengekasse kunne fortsætte et stykke tid endnu, selv om han kommer ind på en fjerdeplads. Den store ukendte variabel er, hvorvidt Trump forstår at lære af sit nederlag i Iowa og tilpasse sin strategi. Uden en sådan selverkendelse kan han meget vel blive en døgnflue i amerikansk politik.
",1.0,3. februar 2016,Protestrøsten på den anden side er af en anden karakter. Hos demokraterne er der ingen nævneværdig uenighed om alle livsstilsforandringerne og det ønskværdige i at skabe et sammenhængende multietnisk og multikulturelt samfund. I stedet er et længe ulmende opgør i gang om partiets kompromissøgende økonomiske og sociale politik.
10571,/debat/2012/02/giv-rettigheder-konkret-indhold,Giv rettigheder konkret indhold,Knud Foldschack," 30. januar bragte Information en artikel under overskriften ’Jurister efter dom: Vi udvander menneskerettighederne’.
I artiklen kritiserer Jacob Mchangama fra CEPOS dele af den nyligt afsagte dom, hvor landsretten fastslog, at masseanholdelserne var i strid med Den Europæiske Menneskeretskonvention. Som advokat for en del af de frihedsberøvede ved sagens behandling i både by— og Landsret, er jeg noget chokeret over at læse hans udtalelser.
Et centralt stridspunkt i sagen var om behandlingen af de personer der blev masseanholdt på Amagerbrogade var nedværdigende og derfor i strid med artikel 3 i Den Europæiske Menneskerettighedskonvention.
Den nedværdigende behandling bestod i, at de frihedsberøvede sad bagbundet i op til fire timer, i temperaturer omkring nulpunktet midt på Amagerbrogade. Uden adgang til hverken toilet, telefonopkald eller advokat. I disse 4 timer stod journalister fra dansk og udenlandsk presse og filmede de hele.
Jeg mener ikke, at det er en værdig behandling at blive uberettiget frihedsberøvet under en demonstration under disse vilkår. Både Ombudsmanden, Københavns Byret og nu også Østre Landsret er da også enig med mig på dette punkt.
Vi må selv gå forrest
Alligevel er Mchangama forundret over, at der skulle være et brud på forbuddet mod nedværdigende behandling. Jacob Mchangama udtaler, at hvis man kalder behandlingen af demonstranterne i Danmark for umenneskelig eller nedværdigende, gør man det nemmere for de lande der begår grove krænkelser, at afvise menneskerettighederne som noget luftigt.
At de danske domstole aktivt anvender menneskerettighederne, når myndighederne går for langt overfor borgerne, er med til at give disse rettigheder et konkret indhold, som kan anvendes i praksis. Menneskerettighederne går dermed fra at være indholdsløse programerklæringer til konkrete regler, som borgerne kan regne med.
Hvis vi vil gøre os håb om, at lande som Ukraine, Rusland og Tyrkiet i fremtiden skal blive bedre til at overholde menneskerettighederne, må vi selv gå forrest.
Det må ikke blive den laveste fællesnævner, der definerer noget så vigtigt som menneskerettigheder.
",34.0,11. februar 2012,"Den nedværdigende behandling bestod i, at de frihedsberøvede sad bagbundet i op til fire timer, i temperaturer omkring nulpunktet midt på Amagerbrogade. Uden adgang til hverken toilet, telefonopkald eller advokat. I disse 4 timer stod journalister fra dansk og udenlandsk presse og filmede de hele."
928,/debat/2016/01/gu-ej-kroppen,Gu vil jeg ej ’ned i kroppen’,Anders Hougaard," Det er søndag formiddag. På DR Ramasjang farer en lettere hysterisk, men velmenende vært rundt og dikterer øvelser for en gruppe børn i et studie, der skal ligne en hyggelig gammel gymnastiksal. Kropsøvelser indsat i et pædagogisk korrekt narrativ. De små kroppe udfolder sig sammen. De er totalt tilstedeværende, her-og-nu og sammen. Og den svedende, hoppende studievært er totalt fokuseret. Men der er også en let løssluppenhed. De ’kreative’ børn skal forestille sig, at de er en fantasiflyvemaskine. De flyver dog ikke for langt væk, de suser bare lidt rundt i en lille cirkel og lander snart igen. De er i harmoni. Alt er på sin plads. Krop og sind er i forening og følges ad.
Læs også: Hvad former et menneske? 
I al sin uskyldige entusiasme udfolder DR Ramasjang denne morgen et billede på en almindelig myte. Det er en myte, der de seneste tre-fire årtier har spredt sig og det i et stadigt mere skingert toneleje – hele vejen fra den mest forlorne, selvoptagede selvudviklingsterapi over floskler, der sprøjtes ud med rund hånd i den praktiske pædagogik, og langt ind i videnskabelige doktriner.
Vi kan kalde den for ’her og nu’-myten, og vi kender den fra pædagogers og terapeuters snak om at mærke sig selv og se hinanden, om at komme ’ned i kroppen’, om grounding, nærvær og mindfulness. Den er ofte en idealtilstand i sundhedssektorens snak om stress, angst, depression og adhd. Og i forskningsverdenen finder man den i varierende udgaver i analyser og beskrivelser som grundlaget for menneskelig tænkning og udfoldelse. Her siger man, at meningsfuld menneskelig aktivitet er ’kropsforankret’, og at der ikke er nogen bevidsthed uden krop og sted.
Og der er såmænd ikke noget galt med denne myte – hvis ikke det lige var, fordi den tenderer til at være eksklusiv, utilstrækkelig og til tider selvmodsigende.
Abstrakte, flyvske og fjerne
All you need is love, sang man engang og nikkede vildt med håret i gensidig bekræftelse. I dag ville man tilføje: and the here-and-now. Men den holder bare ikke for en lang række fænomener i vores moderne eksistens. Og den holder ikke som beskrivelse af, hvad mennesket er og gør naturligt.
Læs også: Det fleksible arbejdsmarkeds hovedpine
Tag EU. De fleste af os vil som udgangspunkt gerne løse store problemer i store fællesskaber. Vi har den forståelse, at det er nødvendigt. Men så snart vi skal tage stilling eller binde os, har vi en besynderlig mani med at fise ned i vegetativ tilstand og afvise alt med den begrundelse, at EU ikke er nærværende nok.
Problemstillinger, der angår hundredvis af millioner af mennesker, kan ikke altid føles nærværende. De vil have tendens til at være abstrakte, flyvske og fjerne; det ligger i sagens natur. Der mangler altså sammenhæng mellem vores mere abstrakte ideer om verden og vores krav til en politisk løsning af dens problemer. Vores ideer om verdens sammenhæng henter vi i ’fantasiflyvemaskinen’, og vores krav til at binde os til konkrete løsninger henter vi i ’her og nu’-myten.
Dit eget flow
Langt mere ødelæggende for det syn på verden, som med ’her og nu’-myten bliver forsøgt plantet i børnene, er imidlertid de såkaldte moderne medier. Findes der overhovedet noget, som de nyspirituelle foragter mere?
Med smartphoneteknologi og de sociale medier er vi konstant mere eller mindre inde i en medieboble. Og som medieteoretikeren Marshall McLuhan engang observerede, så optræder vi i medierne uden krop. Vi har profiler på de sociale netværk, der er vigtige for vores selvforståelse, men som er uden fysisk forankring. Og netop frie af kroppen kan vi skabe kontakter på tværs af enorme afstande og tidszoner. Vi kan føles som meget tilstedeværende på den anden side af kloden uden at lette rumpetten fra kontorstolen, og vi kan mærke andre som meget tilstedeværende igennem uendelige gange af kabler og bølger i luften.
Studier viser, hvordan medlemmer af terapigrupper opnår større intimitet, når de mødes online. Hele kærlighedsforhold udvikler sig online, unge gamere opbygger fællesskaber og fælles oplevelser, som er helt unikke for den digitale verden. Vi kan opleve hinanden på helt nye måder med de nye medier.
Nyspirituelle og andre moderne frelste vil typisk afskrive denne teknologiske verden som falsk. Få medier er dog så falske som den selvforståelse, de nyspirituelle trækker ned over sig selv. Det er her, vi finder ’her og nu’-myten i sin mest selvmodsigende form. Man ’mærker efter i sig selv’. Man tankeøver sig mere lykkelig og tilfreds. Man mediterer for at blive mere tilstedeværende og opmærksom. Man hylder mennesket i det kraftfulde her og nu. Og det hele udføres og prædikes i termer, der ophøjer ’her og nu’-mytens velværdspotentiale til den menneskelige harmonis endelige realisering.
Men er meditation ikke netop en trækken sig bort fra den naturligt flydende måde, som hverdagens sociale sammenhænge og aktiviteter udfolder sig på? Man går i sit eget flow, ikke sammen med andre. Man går i sin egen opmærksomhed, ikke i fælles opmærksomhed. At mærke efter i sig selv er ligeledes en kunstigt opstyltet øvelse, der producerer beslutninger truffet uden for livets naturlige betingelser. Med mindfuldness oplever du ikke verden gennem engageret handling, men verden som den fremtræder i en form for narkotisk, hyperselvbevidst tilstand. Alt dette er måske godt i behandlingsmæssig eller terapeutisk sammenhæng, men som livsform er det ikke bare ude af kontekst; det er ude af kontakt, og det er galt.
Stakkels Oda
Netop derfor bliver mange nyspirituelle og lignende frelste typer yderst mærkværdige og anstrengende at være sammen med. De insisterer på rendyrket tilstedeværelse i nuet, alt imens de rent faktisk kun er optagede af deres egen måde at opleve og erkende på.
Tilbage i Ramasjangs gymnastiksal står lille Oda og drømmer om en iPhone, lige indtil en grounded voksen gør hende opmærksom på, at hun skal være glad for det, hun allerede har, og viser hende et billede af nogle afrikanske børn, der er glade for en gammel suttet fodbold.
Ganske som det ofte gælder for den selvmodsigende vegetative myte, må Oda nemlig gerne flyve langt uden for kontekst og indhente afrikanske standarder, som er helt ude af både kontekst og kontakt. Men når hun gerne vil flyve ind i en iPhone og sende beskeder til andre børn, som også er uden for kontekst, men til gengæld i kontakt, så inddrages flyvetilladelsen.
Hvordan skal stakkels, tvangsvegeterede Oda nogensinde lære, at hun godt kan være i kontakt med så forskellige størrelser som EU og moderne medier, selv om de er ude af kontekst?
Anders Hougaard er lektor ved Institut for Sprog og Kommunikation på Syddansk Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",26.0,20. januar 2016,Anders Hougaard er lektor ved Institut for Sprog og Kommunikation på Syddansk Universitet
6597,/debat/2013/09/nye-kommunikationsformer-ny-overvaagning,"Nye kommunikationsformer, ny overvågning",Andreas Marklund," 
	Den globale overvågningsskandale, der har udviklet sig i kølvandet på den tidligere NSA-medarbejder Edward Snowdens afsløringer, har tilsyneladende fået et eget liv. Næsten hver uge vælter det frem med nye kompromitterende oplysninger. En af de seneste krøller på historien er, at NSA sammen med det britiske GCHQ har ’overbevist’ it-virksomheder om at indbygge ’bagdøre’ i deres sikkerhedssystemer. Formålet er vistnok at gøre det lettere for myndighederne at holde øje med krypteret datatrafik, eksempelvis ved banktransaktioner over nettet. Hvis oplysningerne er rigtige, synes efterretningstjenesterne altså bevidst at have undermineret sikkerheden for de enkelte internetbrugere – med det overordnede formål at beskytte de samme mennesker mod terrorisme og andre globale trusler.

	Dette overvågningens dilemma – som udfolder sig i krydsfeltet mellem samfundets sikkerhed og de borgerlige frihedsrettigheder – er unægteligt et af tidens store spørgsmål. Man spørger sig selv, om der overhovedet eksisterer et vestligt samfund, hvor staten ikke systematisk har forbrudt sig mod meddelelseshemmeligheden for at bekæmpe trusler af forskellig art.

	Mange henviser til terrorhandlingerne 11. september 2001 som afgørende for udviklingen af nutidens Big Brother-samfund. Og der er da heller ingen tvivl om, at terrorangrebet og den efterfølgende krig mod terror førte til en række kontroversielle initiativer på overvågningsområdet, blandt andet den såkaldte logningsbekendtgørelse.

	Men graver man lidt dybere i overvågningens historie, opdager man, at antiterrorlovene bygger på væsentligt ældre strukturer. NSA’s overvågning via bagdøre har f.eks. rødder i det første terrorangreb mod World Trade Center i 1993. Efter angrebet blev der udfærdiget en amerikansk lov, som gav sikkerhedsmyndighederne beføjelse til at forlange ’aflytningsvenlige’ produkter fra teleselskaberne.

	Og sådan kan man blive ved at skrue tiden tilbage helt til oldtidens romere. Hemmelig overvågning af samfundets kommunika-tion er en ældgammel magtteknik, sandsynligvis lige så gammel som den menneskelige civilisation. Faktisk eksisterer der en slags overvågningens grundsætning: Myndigheder bedriver til alle tider den overvågning, kommunikationsformerne giver dem mulighed for. Nye kommunikationsformer, ny overvågning. Sådan har det været altid, uanset om styreformen var demokrati eller enevælde.

	Solkongen som inspirator

	For Nordens vedkommende synes 1600- og 1700-tallet at være gennembrudstiden for den mere systematiske overvågning. Parallelt med etableringen af det statslige postvæsen udvikledes tekniker og rutiner for hemmelig brevåbning og postspionage. Det store forbillede var enevældens Frankrig. Her havde solkongen Ludvig XIV et velfungerende system af ’sorte kabinetter’: Hemmelige kontorer ved postvæsenets knudepunkter, hvor diskrete herrer fulgte med i alt under voksseglets illusoriske beskyttelse.

	I Danmark brugte Frederik IV postspionagen til at holde øje med svenske spioner og krigsfanger, men senere blev systemet også rettet mod dissidenter og fritænkere som norske nationalister og kritikere af den enevældige kongemagt. Et nyt kapitel tog sin begyndelse med fremvæksten af de moderne telekommunikationer i midten af 1800-tallet. Informationsstrømmene fik pludselig en fart og et omfang, som tidligere havde været utænkelig. Meddelelser, som før havde taget uger eller flere måneder at ekspedere med postrytter eller sejlskib, kunne nu nå sine modtagere på timer eller dage ved hjælp af den elektriske telegraf. Det skabte uro og en fornemmelse af sårbarhed blandt magthaverne. De oplevede, at magten over informationskanalerne var ved at glide fra de statslige kontrolorganer til brugerne selv – inklusive terrorister og systemkritikere. Spørgsmålet om ejerskabet til telekommunikationernes infrastruktur – kabler, ledninger og telegrafstationer – udviklede sig derfor til en varm kartoffel i det sene 1800-tals politiske magtkampe, globalt ligesom i de enkelte lande. Storbritannien var periodens kommunikationsteknologiske supermagt og brugte sin nøgleposition i de internationale telegrafnetværker til at holde øje med den information, som passerede gennem kablerne. Under Første Verdenskrig blev 30.000-50.000 telegrammer dagligt gransket af de britiske telegrafcensorer. Og hver dag var der cirka 4.000 telegrammer, som blev bedømt til at være suspekte og derfor blev gemt væk eller forsinket i nogle dage. At uskyldige meddelelser fra uskyldige borgere ind imellem blev opfanget af systemet, betragtedes som beklageligt, men uundgåeligt. Sjovt nok minder retorikken en del om den, man kan høre i vore dages debatter om NSA.

	Telefonhemmeligheden

	I Danmark blev der med Telefonloven i 1897 etableret en form for indirekte statsmonopol over telekommunikation. Hoveddelen af driften besørgedes stadig af private virksomheder som f.eks. Københavns Telefonaktieselskab (KTAS), men telefonselskaberne skulle søge tilladelse hos staten. Og et af de krav, som selskaberne skulle efterleve, handlede interessant nok om telegraf- og telefonhemmeligheden – noget som man kan se aftryk af i periodens telefonbøger.

	På mit skrivebord har jeg KTAS’ udgave fra 1901, hvor man på side 10 kan læse, at selskabets ansatte skulle »hemmeligholde for alle uvedkommende saavel Indholdet af Telefonsamtaler samt Navnene paa de gennem Telefonen samtalende Personer som Indholdet og Tilstedeværelsen af de til Besørgelse gennem Telefonledningerne indleverede Telegrammer samt Navnene paa Afsender og Modtager af Telegrammer«.

	Det, vi i dag kalder tele-, trafik- eller logningsdata, var altså omfattet af hemmeligholdelsespligten. Overtrædelser skulle indrapporteres direkte til indenrigsministeren, og udover afskedigelse risikerede de ansatte både bøder og fængselsstraf, hvis de »lyttede med«.

	Sådan var det også i 1800-tallet, hvor overvågningen for alvor begyndte at udvikles til et moralsk og politisk dilemma. Selv om overvågningen har et tidløst træk – og en logik, som tilsyneladende er immun mod den officielle styreform – blev den tydeligvis vanskeligere at legitimere offentligt, i takt med at de demokratiske forfatninger tog form.

	Borgerskabets hægen om den hjemlige privatsfære var en anden faktor, som bidrog til problematiseringen. Rigtignok var det først i 1953, at telegraf- og telefonhemmeligheden udtrykkeligt blev nævnt i Grundloven, men allerede Junigrundloven fra 1849 taler om »boligens ukrænkelighed« og beskyttelsen af private dokumenter. Hvorledes teleselskaber og myndigheder har respekteret disse rettigheder er empiriske spørgsmål, som Post & Tele Museum i øjeblikket er i gang med at kulegrave. Alting tyder på et afgørende skred i tiden omkring Første Verdenskrig. I 1909 blev der udfærdiget et fortroligt cirkulære om særlige samarbejdsformer mellem forsvar og telesektor under krig eller mobilisering. Bl.a. skulle militæret have ret til at kontrollere »indholdet af private telegrammer og telefonsamtaler«. Og da verdenskrig og krigsfrygt blev 1900-tallets skæbne, er det ikke overraskende, at undtagelser som disse kunne blive langlivede – og at de stadig kaster skygger over vor private kommunikation og myndighedernes håndtering af overvågningens dilemma.

Andreas Marklund er ph.d. og forskningskoordinator ved Post & Tele Museum
",6.0,25. september 2013,"	Den globale overvågningsskandale, der har udviklet sig i kølvandet på den tidligere NSA-medarbejder Edward Snowdens afsløringer, har tilsyneladende fået et eget liv. Næsten hver uge vælter det frem med nye kompromitterende oplysninger. En af de seneste krøller på historien er, at NSA sammen med det britiske GCHQ har ’overbevist’ it-virksomheder om at indbygge ’bagdøre’ i deres sikkerhedssystemer. Formålet er vistnok at gøre det lettere for myndighederne at holde øje med krypteret datatrafik, eksempelvis ved banktransaktioner over nettet. Hvis oplysningerne er rigtige, synes efterretningstjenesterne altså bevidst at have undermineret sikkerheden for de enkelte internetbrugere – med det overordnede formål at beskytte de samme mennesker mod terrorisme og andre globale trusler."
9559,/debat/2012/07/pres-paa-fagforeninger-pres-paa-hele-danske-model,Pres på fagforeninger er et pres på hele den danske model,Flemming Ibsen og Henning Jørgensen," Der er krig på det danske arbejdsmarked. Ikke mellem arbejdsgivere og lønmodtagere, men internt på lønmodtagersiden. ’De gule’ foreninger udfordrer ’de røde’ fagforeninger. Gennem de seneste 15 år har LO-fagforeningerne mistet flere hundredetusinde medlemmer. En del af dem har meldt sig ind i de billigere gule foreninger, som har mere end tredoblet deres medlemstal siden slutningen af 1990’erne.
Særligt siden VK-regeringen indførte tværfaglige a-kasser i 2002 har LO-organisationerne tabt medlemmer. Interessant nok skyldes tabet ikke, at de gule A-kasser er billigere end de røde A-kasser. Men da de fleste lønmodtagere fortsat ser A-kasse og fagforening som en samlet pakke, vinder de gule, fordi de tilknyttede fagforeninger markedsføres til discountpris.
De faglige organisationers kontingenter ligger langt højere, til gengæld gives der tunge medlemsfordele for pengene. Men selv om man vælger gult, får man typisk fordelene ved de røde overenskomster alligevel – fordi vi har områdeoverenskomster – så denne mulighed for at få en fribillet er de gules stærkeste konkurrencemæssige våben mod den røde model.
Konkurrencen mellem de røde og de gule handler ikke kun om priser, medlemsfordele og medlemstal. Der er tale om en langt mere grundlæggende kamp om lønmodtageres arbejds- og levevilkår. Om fremtidens model for det danske arbejdsmarked. Ja, om hele den danske samfundsindretning. Der er tale om en ideologisk kamp mellem gule og røde.
Arbejdsgivernes støtter
Vi forskere har hidtil forsigtigt kaldt de gule for de ’ideologisk alternative’, fordi de har et alternativt syn på den danske model. De har kraftige aversioner mod overenskomster, konfliktret, arbejdsret og dansk flexicurity. Og når man som de gule ikke ønsker kollektive overenskomster og samarbejdsaftaler med arbejdsgiverne, et fagretsligt system til at udrede konflikter, en fælles sikring af et højmobilt arbejdsmarked og trygge vilkår for lønmodtagerne samt trepartsforhandlinger til at finde fælles faglige og politiske løsninger på samfundsproblemer, undsiger man hele den danske arbejdsmarkedsregulering.
Men hvem er de gule, og hvad vil de sætte i stedet? De gule dækker over organisationer som Krifa, ASE, Det Faglige Hus, Frie Funktionærer og Danmarks Frie Fagforening. Ældst er den kristelige fagbevægelse, der blev skabt under konflikten op til Septemberforliget i 1899, hvor dens medlemmer fungerede som skruebrækkere. De første gule bevægelser opstod i Frankrig i sidste halvdel af 1900-tallet. De var arbejdsgiver-organiserede, og medlemmerne tog strejkeramt arbejde for at hjælpe arbejdsgiverne.
De ideologiske modsætninger til den traditionelle danske arbejdsmarkedsmodel er stadig intakte. Dagens gule foreninger er ikke interesserede i kollektive overenskomster, men foretrækker individuelle kontrakter. Tegner de overenskomster, sker det gerne ved at underbyde de fagliges områdeoverenskomster.
De gule er modstandere af selve retten til at strejke. De tror på arbejdsgivernes sunde dømmekraft og hellig industriel fred. De gule undsiger således både ILO-konvention og EU-traktatens bestemmelse om konflikt- og strejkeretten – en ret, som arbejdsgiverne ellers accepterer, fordi den modsvares af deres ret til at lockoute lønmodtagere.
Flexicurity-systemet ses heller ikke som værd at samle på, for tingene afgøres ifølge de gule mere og mere i individuelle kontrakter, og dagpenge reguleres politisk. Argumentationen hviler mere på et ønske om en ren konkurrencemodel end på forståelse for, hvad der er indeholdt i dansk flexicurity.
Ren forretning
De seneste 8-9 års svækkelse af sikkerhedselementerne i flexicurity-modellen er snarere udtryk for Folketingets politiske valg end manglende indsats fra LO-fagbevægelsens side. Alligevel er fokus rettet mod LO-fagbevægelsens skranten. Det er ikke første gang, LO er erklæret død. De gule vil gerne indtage LO’s stilling. De ønsker at aflive den røde model, så den gule kan herske.
Umiddelbart lyder det som et arbejdsgiverparadis, men ved nærmere eftertanke har arbejdsgiverne ikke grund til jubel. Også de er integreret i den røde model. De har interesse i kollektive aftaler, fredspligt og fredelige måder at løse problemer på. Og når arbejdsgiverne ikke undsiger flexicurity, er det fordi, de kan se, at det øger effektiviteten på arbejdsmarkedet.
Den røde model omfatter ikke kun OK-forhandlinger, men også et decentralt samarbejdssystem, et fagretsligt system og statslig forligsinstitution, ligesom politisk indflydelse for medlemmerne er på dagsordenen for både arbejdstagere og arbejdsgiver.
Mange kollektive og individuelle goder hører med til de faglige ydelser: indsatser for opkvalificering, efteruddannelse, arbejdsmiljø, faglige arrangementer, netværk osv.
En markant forskel på den røde og den gule model er tillige, at den røde rummer det faglige fællesskab. Man er med i en gruppe, man oplever og deler noget med andre.
Det byder den gule model ikke på. Den er tom, når man ser bort fra personlig juridisk rådgivning og hjælp i konfliktsituationer. Den gule model er ren forretning, der drives forklædt som fagforening. Medarbejderne i de gule foreninger bærer titler som salgsdirektør eller kundechef. Medlemmerne kaldes konsekvent ’kunderne’. Man skal betjene kunderne og ikke blande sig i fordelingsresultater på markedet. Derfor accepterer man, at store uligheder på arbejdsmarkedet får lov at udvikle sig.
Blå stemmer og rød fornyelse
Det er legitimt, når lønmodtagere ønsker at stå i en arbejds-givervenlig og ideologisk alternativ forening. En af vores lønmodtagersurveys fra 2011 viser, at de, der skifter en rød fagforening ud med en gul, primært gør det, fordi de gule ’fagforeninger’ er markant billigere end de røde. Men nogle gør det også, fordi de røde fagforeninger støtter partier til venstre for midten, og den begrundelse hænger sammen med, at hovedparten af de lønmodtagere, der skifter fra rød til gul forening, stemmer blåt. Så føler man sig ikke hjemme i det kollektive fællesskab, selv om man nyder godt af dets goder.
Medlemstilbagegangen i de overenskomstbærende fagforeninger må vække bekymring hos den røde models støtter. Forvitrer fagbevægelsens organisatoriske ressourcer, taber arbejdsgivere og politikere nemt interessen for at lave aftaler, og så bliver det også vanskeligere at få institutionel magt. Skal den røde model overleve på længere sigt, må den revurdere indarbejdede normer, værdier og handlemåder, ellers taber den flere medlemmer og mere magt. Den må forny sig for at øge sin organisatoriske, institutionelle og kommunikative magt.
Den defensive spare- og fusionsstrategi, der er valgt, bringer ikke gode resultater. Det vil en kundeorienteret servicestrategi – som de gule forretningers – heller ikke gøre. Medlemmer har ikke kun brug for service og forsikring, som de også kan få andetsteds, men for ejerskab til fagforeningen og fælles faglig identitet.
Den røde models overlevelse forudsætter derfor en mere offensiv investerings- og udviklingsstrategi, hvor de overenskomstbærende fagforeninger bliver både ’bedre og billigere’.
Modelkampen vil givetvis fortsætte langt ud i fremtiden. Hvem, der vinder, bliver afgørende for indretningen af fremtidens Danmark.
Flemming Ibsen og Henning Jørgensen er professorer ved Center for Arbejdsmarkedsforskning (CARMA), Aalborg Universitet.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",95.0,17. juli 2012,De 5 artikler I har brugt mest tid på
2260,/debat/2015/06/stakkels-piger,De stakkels piger,Annegrethe Rasmussen," Som trofaste læsere vil vide, drager jeg altid fra Washington DC til det københavnske sidst i juni. Og just i år er mange af mine venners børn blevet studenter.
Det har været festligt, men det slår mig, at de dygtige studenter af hunkøn ikke kun bliver hyldet for deres resultater, men også, især i medierne, ynkes og nedvurderende kaldes for 12-tals piger eller flittigliser.
Et eksempel for nogle uger siden kunne man finde på dr.dk, hvor Statsradiofonien gav »seks råd til forældre med 12-tals piger.« Her kunne man med bistand fra Psykiatrifonden bl.a. læse følgende råd: »Spørg din datter om, hvorfor det er så vigtigt for hende at få gode karakterer.«
Et af svarene – det for mig indlysende – »fordi det gælder om at vinde,« var helt klart ikke blandt de rette. I teksten kunne man nemlig også læse om »de over-ambitiøse piger,« der »går benhårdt efter 12-tallerne«. Og igen, det er altså noget dårligt, hvilket også fremgik tydeligt af henvisningerne til artikler med overskrifter som »Når de perfekte piger krakelerer« og formaninger til forældrene:
»Hvis du giver hende megen opmærksomhed, når hun har klaret sig godt, vil hun hurtigt få en opfattelse af, at du også i fremtiden forventer, at hun klarer sig lige så godt.«
Her rammes jeg af akut angstanfald, fordi min mand og jeg ikke foretager os meget andet, når det gælder alle vore fire børn, end at rose deres fine karakterer og gøre dem klart, at det faktisk også gælder om at være megaflittig og få så høje karakterer som muligt. (Naturligvis) ikke fordi, vi elsker dem mindre eller mere af den grund, men fordi de i modsat fald simpelt hen ikke kan komme ind på de universiteter, de gerne vil gå på. I USA skal man befinde sig blandt de øverste tre procent af studerende for at komme i betragtning til Ivy League-universiteterne, og det minder ikke det mindste om noget, vi kender i Danmark.
(Sidebemærkning: Hvorfor vil mine unger så gerne gå der? Det er fordi – doh – at de gerne vil gå på de bedste universiteter i verden. Ikke svært at forstå – synes jeg. Heller ikke selv om der skal knokles for at komme ind.)
Nå, men ud over at jeg – som den fiffige læser nok har gættet – har svært ved at forstå den vinkel, der handler om, at det er dårligt at knokle eller få succes, så kan jeg slet ikke forstå, hvorfor det så kun er synd for alle de dygtige piger. Hvad med de ambitiøse 12-tals-drenge – ordet findes vist ikke? Har de bare drive og gåpåmod?
Nej, sagen er, at den slags siger man aldrig til unge mænd. Selv om det jo faktisk – hvis man har at gøre med en reelt psykisk syg ung, der f.eks. er gået ned med stress – kunne være nøjagtig lige så velvalgt en reaktion.
Og det er ikke kun medierne, der er syndere. I december sidste år barslede Dansk Erhverv med en rapport, der sagde, at de piger, der blev studenter i årene 2011 til 2013, i gennemsnit endte med et karaktergennemsnit på 7,13, mens drengenes snit var 6,76. Her var ministeren »bekymret for de mandlige studenter«. Og Mette Fjord Sørensen, der er uddannelses- og forskningspolitisk chef hos Dansk Erhverv, mente, at de videregående uddannelser i højere grad bør optage eleverne på baggrund af optagelsesprøver og interviews frem for karaktergennemsnittet, så gymnasiet ikke ender med at være »pigernes gymnasium«. For som hun sagde til netmediet Altinget, så tyder meget på, at »pigernes arbejdsmoral er højere end drengenes. De er bedre til at række hånden op og få afleveret deres opgaver … Det er selvfølgelig vigtigt, men det har også nogle konsekvenser for drengene.«
Hold da op. Man kunne måske bede drengene om at stramme ballerne. Frem for at bede pigerne om at slappe af og bombardere dem med skyldfølelse over, at det egentlig for de flestes vedkommende går fint.
Annegrethe Rasmussen er udenrigskorrespondent i Washington DC 
Klummen er udtryk for skribentens egen holdning
",18.0,29. juni 2015,(Sidebemærkning: Hvorfor vil mine unger så gerne gå der? Det er fordi – doh – at de gerne vil gå på de bedste universiteter i verden. Ikke svært at forstå – synes jeg. Heller ikke selv om der skal knokles for at komme ind.)
12239,/debat/2011/05/osama-bin-laden-forandrede-usa,Osama bin Laden forandrede USA,Paul Ashdown," Det var det stof, som Hollywood-film er gjort af, og de cigargnaskende moguler er givetvis allerede i gang med at få rollebesætningen på plads til den kommende blockbuster-satsning.
Navy Seals-soldater, som i hast firede sig ned på en tagetage, skuddueller, der lynede, mens efterretningsofficerer dirigerede operationen fra et hemmeligt kompleks og den tapre præsident og hans inderkreds fulgte udviklingen med åndeløs spænding. Den slags er simpelt hen ikke til at stå for.
Reaktionen her i USA var da også slående. Jublende menneskemængder foran Det Hvide Hus og Ground Zero i New York. Facebook og Twitter eksploderede, og spontane festligheder brød ud over hele landet. Euforien varede hele ugen igennem og fik sågar aktiekurserne til at skyde i vejret for en stund.
Få amerikanere er selvfølgelig dumme nok til at tro, at Osama bin Ladens død betyder, at terrorismen hører op. Ej heller lukker bin Ladens død døren for et frygtens tiår.
Godt for globalt image
En 19-årig universitetsstuderende, som citeres i min lokale avis, formulerer det egentlig meget godt:
»Det er en god sejr, og det, præsidenten sagde i sin tv-tale, viser, at Amerika kan gøre hvad som helst, som Amerika sætter sig for at gøre. Det var mange mennesker begyndt at tvivle på, så derfor er det her godt for vores globale image. Men jeg føler ikke, at en epoke er slut.«
For ældre amerikanere bragte begivenheden mindelser om historiske paralleller. Især den fejlslagne
Operation Eagle Claw, der fandt sted i det sidste måneder af Carter-regeringens tid i 1980. Forsøget på at redde de amerikanske gidsler i Iran kostede otte specialsoldater livet i en forkludret operation, der kan have kostet Carter endnu en præsidentperiode og kom til at indvarsle Reagan-æraen.
De mere vidtgående konsekvenser af kommando- aktionen mod Osama bin Laden kan være svære at gennemskue, men vi kan da gøre nogle få tentative iagttagelser.
Big Brother
For det første er USA i dag en meget anderledes nation, end den var for 10 år siden, og den egentlige arv fra angrebene den 11. september kan meget vel være den
Big Brother Security State, som vi må konstatere, at vi nu lever i.
Vi har alle afgivet en god del af vores privatliv, hvilket måske var uomgængeligt, og vi er efterhånden kommet til at tage for givet, at vi bliver overvåget, aflyttet, optisk aflæst, monitoreret, scannet og kropsvisiteret. Meget af dette kan tilskrives de sociale medier, kommercielle og andre internet-netværk, som afkaster righoldige mængder af data ikke blot til de statslige myndigheder, men også til selskabsinteresser.
Alle disse data er i tiltagende grad globale i deres rækkevidde. Globale efterretningsnetværk er blevet udviklet til et stadig mere avanceret stade. De dybere implikationer af denne 'fusion af bevidstheder' fremkalder en ejendommelig ny form for angst, som gradvis finder nye udtryk i vores kunst og kultur. Meget af dette var allerede godt undervejs før 11. september 2001, men terrorangrebene kom til at fremskynde det.
Friheden har en pris
Det er vigtigt at huske på, at sikkerhed er vanvittig kostbar. Virksomhederne har måttet investere massivt i alt fra sikkerhedsvagter til databeskyttelsessoftware. Havne, lufthavne og grænser må afpatruljeres. Banker og andre udbydere af finansielle tjenester er sårbare, og hacking af computernetværk og hele Wikileaks-fænomenet volder vedvarende og betydelig bekymring. Omkostningerne ved energi, transport og datatransmission er langt højere, og alle disse ekstraudgifter bliver sendt videre til forbrugerne.
Hvem der end sagde 'Freedom isn't free' friheden er ikke gratis havde formentlig ikke noget sådant i tankerne, men sådan er realiteterne nu blevet.
De politiske implikationer af drabet på Osama bin Ladens ser måske oplagte ud, men vi må huske på, at tingene meget hurtigt kan forandre sig. Lige nu kan præsident Barack Obama selvsagt notere en kæmpe fremgang i popularitet og det oven i købet på et tidspunkt, hvor de republikanske modkandidater ser ud til at insistere på at fjumre uskønt rundt. Men aktionen i Pakistan var en højrisikabel satsning, der lykkedes til fulde. En fiasko kunne meget vel have kostet Obama genvalget.
Den geopolitiske kontekst er naturligvis også afgørende. Kommandoaktionen kom midt under den libyske krise og det nye demokratiske tidevand, der overskyller Mellemøsten. Relationerne mellem USA og Pakistan er nu indtrådt i en kritisk fase.
Det vilde vesten
I sidste ende er det mest bizarre aspekt ved operationen måske, at bin Laden gemte sig så at sige i fuld dagslys i den type villakompleks, som kunne have huset enhver skurkagtig diktator eller asylsøgende svindler. Han kunne for den sags skyld lige så godt have slået lejr i et af afspærrede villakvarterer i Miami Beach.
Billedet af den onde skurk-i-en-hule var et besnærende scenarie. Vi forestillede os bin Laden som en mytisk skikkelse, der rejste ad bjergstier på et æsel ved nattetide, forfulgt af et ubønhørligt eftersøgningshold som taget ud af en film fra det vilde vesten. Hvem kunne have anet, at han var gået i dækning nær et pakistansk militærakademi i en middelklasseforstad det ultimative gated community?
Men sådan var det altså.
Paul Ashdown er professor i journalistik ved University of Tennessee
© Paul Ashdown og Information
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,9. maj 2011,"Hvem der end sagde 'Freedom isn't free' friheden er ikke gratis havde formentlig ikke noget sådant i tankerne, men sådan er realiteterne nu blevet."
12099,/debat/2011/05/laeserbreve,Læserbreve,Informations Webredaktion," Afskaf CDM
Jørgen Henningsen, medlem af regeringens klimakommission
Energistyrelsens tilbagevisning af 92-gruppens kritik af de danske CDM-projekter holder desværre ikke. Styrelsen har selvfølgelig ret i, at projekterne har fået det blå stempel i den særlige FN-komité, der er nedsat til formålet under Kyoto-protokollen.
Men alle ved  eller burde i det mindste vide  at denne komité langt fra har respekteret princippet om additionalitet, dvs. at projekterne skal repræsentere initiativer, ud over, hvad der ellers ville være sket.
To eksempler fra mit personlige arbejde: I sommeren 2007 var jeg tre uger i Beijing for Danida for at forberede dansk støtte på 100 millioner kroner til vedvarende energi i Kina. I forbindelse med præsentationer af allerede gennemførte kinesiske projekter gjorde jeg det til vane at spørge, om de pågældende projekter modtog CDM-støtte, hvilket de alle gjorde.
Når jeg derefter spurgte om projekterne ellers ikke ville være blevet gennemført, bedyrede de kinesiske værter lige så konsekvent, at det ville de bestemt. Ingen additionalitet. For et par år siden udsendte Klima- og Energiministeriet jævnligt pressemeddelelser om nye danske CDM-projekter, ofte tvivlsomme på additionaliteten. En opringning til ministeriets pressemedarbejder eller den relevante medarbejder i Energistyrelsen gav altid samme resultat: Projektet var godkendt i CDM-komiteen.
Det ville være klædeligt, hvis vi kunne være enige om at kalde en spade for en spade. Og det ville være glædeligt, hvis vi slap af med CDM-instrumentet.
Europas interesse i Israel
Morten Thing, dr.phil, talsperson for Europæiske Jøder for en Retfærdig Fred
Det kan desværre konstateres, at Obama åbenbart ikke kan tage sig sammen til at lægge det pres på Israel, som skal til for at slutte konflikten mellem Palæstina og  Israel. Israels herskende politiske elite er så kynisk, at den næppe kan tænkes at ville slutte fred med palæstinenserne i overskuelig fremtid. Vi må derfor tænke i andre baner.
Et første skridt på vejen kunne være, at Danmark, EU's medlemsstater og EU som sådan anerkender en palæstinensisk stat inden for 1967-grænserne. Mod  Netanyahus kynisme bør vi gribe til internationalt pres, økonomisk boykot og støtte til det blokaderamte Gaza.
Israels manglende politiske fleksibilitet udgør en helt unødvendig risiko for krig. Vi bør gøre det klart for Israel, at landets politik ikke falder sammen med Europas interesser.
Vi håber derfor, at en ny regering i Danmark vil gøre alvor af Mogens Lykketofts og andres forslag om en anerkendelse af Palæstina som stat med en plads i FN.
Islamisme- romantik
Jørn Borup, Højberg
Sherin Khankan søger i kronikken 28. maj at udstille vestens klapjagt på islam(ister) som udtryk for en hegemonisk magtdemonstration. Ifølge hende er det ikke bare legitimt, men nærmest et demokratisk gode med f.eks. Hizb ut-Tahrir, der sammen med islamismen er en sund udfordring for vores »hellige demokrati« og til refleksion over, hvad der vist skal forstås som vestlig selvfedme.
Argumentet er naturligvis berettiget i et demokrati og vil angiveligt også kunne bruges til legitimering af både nazisme og fascisme; de er som mod-diskurser naturlige og nødvendige for en god, dynamisk organisme.
Problemet med en sådan tilsyneladende relativistisk tolerance-ideologi er, at den kun kan forblive ensidet og netop udemokratisk. Hverken Hizb ut-Tahrir, islamisme, som Khankan ikke rigtig får skelnet fra islam, fascisme eller nazisme anerkender jo værdirelativisme eller demokrati. Og 'kampen om sandheden' som udtryk for en typisk vestlig undertrykkende diskurs kan af sådanne systemer, der ikke anerkender anerkendelsesværdier, kun blive vendt på hovedet som en ny, og sandsynligvis endnu værre og mere intolerant, undertrykkende diskurs.
Romantikken om de andre som evige ofre for det stygge Vesten er ikke en objektiv afsløring af magtforhold, men i sig selv en magtdiskurs, der synes svær at tage alvorlig, når den glorificerer systemer, der kun anerkender dem selv.
Miljø og vækst
Frands Jensen, Hellerup
Der findes omkring syv milliarder mennesker på jorden, og de vil altid stræbe efter fremgang i levestandard, uanset om de er velhavere i Vesteuropa eller ludfattige i Afrika.
Selvfølgelig bør vi gøre alt, hvad vi kan for at begrænse energi- og ressourcespild og forurening, men at sætte den økonomiske og tekniske udvikling i stå er illusorisk. Derfor var det forstemmende, at George Monbiot 27. maj slet ikke nævnte den egentlige årsag til vores problemer med klima og miljø, nemlig, at vi er alt for mange mennesker på Jorden.
Hvis Jorden havde en stabil befolkning på et væsentligt lavere niveau end i dag, ville problemerne være overskuelige. Men sjovt nok er der ingen politikere eller meningsdannere, der tør sige lige ud, at befolkningstallet bør bevæge sig nedad.
Indtil nu er det kun Kina, der har vist virkelig vilje til at gøre noget ved problemet. Jeg vil ikke argumentere for at udbrede den kinesiske etbarnspolitik til resten af verden, selvom det kunne være fristende, men vi bør helt klart indføre nogle økonomiske incitamenter til at få bragt befolkningstallet ned i et fornuftigt tempo, så samfundene kan følge med.
Hvor var det i øvrigt velgørende at læse et indlæg fra en miljøforkæmper, der ikke enøjet harcelerer over atomkraftens forbandelser.
Sprogspin
Peter Arnborg, København
Landbruget fører sig for tiden stærkt frem i medierne, og det er en ærlig sag at tale sin sag. Men jeg studser over, at landbrugets hovedorganisation har taget det nye navn Landbrug og Fødevarer. Det vil i offentligheden fremstå, som om en udmelding fra den organisation kommer fra en almen offentlig institution, og det er jo ikke tilfældet. Altså dygtigt spin.
Også på lavere niveau laver landbruget sprogspin, da en forening kalder sig Bæredygtigt Landbrug, selv om formålet med foreningen tilsyneladende er  aggressivt og aktivistisk  at bekæmpe miljøreguleringer af landbruget. Så Brundtland-ordet bæredygtighed er endnu en gang blevet misbrugt. Trist.
Det er samfundets skyld
Søren Blaabjerg, Hørning
Tornadoer har i USA for nyligt dræbt flere hundrede mennesker. Obama, det noble væsen, har med vanlig fast stemmeføring fordømt det skete, præcis som om der havde været tale om en ugerning forøvet af en eller anden terrorist. Hvilken latterlig kynisme!
Hvis man eksempelvis forlængst havde fået indført den skik, at der lovpligtigt skulle være solide tornadobeskyttelsesrum i forbindelse med alle beboelser i de regioner, hvor tornadoerne regelmæssigt optræder, så ville der formentligt ikke være omkommet en eneste som følge af de seneste.
Hvis man lavede beskyttende volde de steder, hvor tsunamier hyppigt optræder, så kunne mange menneskeliv også spares.
Men hvem har råd til sådan luksus? Og så længe det går, så går det jo. Det er den samme ansvarsforflygtigende holdning, man bl.a. møder i forbindelse med miljøpolitikken, i forbindelse med den manglende vækstkritik og i forbindelse med problemet med arbejdsløshed, hvor man gladeligt sender dygtige og højtuddannede folk på kursus for at lære dem at skrive ansøgninger   som om det var der, problemet lå.
Selvfølgelig kunne man løse arbejdsløshedsproblemet, hvis man ærligt ville, men adskillige tabuer vedrørende hvad man kan og ikke kan stiller sig i vejen. Det er enten den enkeltes egen skyld, når noget ikke går, som det bør, eller også er det ingens skyld.
For intet må være samfundets skyld. Hvis man mente sådan, så var man jo en foragtelig kulturradikal, og findes der noget værre end sådanne lalleglade naive og suspekte 'politisk korrekte' individer? Bevar os vel!
Lad os se  nogle visioner
Peter Grods Hansen, formand for de offentligt administrative medlemmer, Dansk Magisterforening
Regeringen skriver som indledning til sin såkaldte BoligJobplan: »Det er en forudsætning for den danske velfærdsmodel, at beskæftigelsen er høj, fordi det skaber de skatteindtægter, der skal til for at finansiere velfærden.«
Jeg kan ikke være mere enig. Det er bare det stik modsatte, der bliver resultatet af den meget lidt visionære plan. Planen er, at husejere nu kan få skattefradrag til at få slået græs og vasket gardiner. Den vurderes »med en vis usikkerhed« at koste et sted i omegnen af tre milliarder kroner. Det rigtige beløb kan imidlertid lige så godt være 10 eller 20 milliarder for den sags skyld, det er der ingen, der kan give noget kvalificeret bud på.
Og hvor skal pengene så komme fra? Ikke overraskende er det igen den offentlige sektor, der må stå for skud. Der skal ske en reduktion af centraladministrationens omfattende lønudgifter, som allerede er blevet 'fokuseret' ind til benet gennem hele denne regeringsperiode.
Så hvor skal skæres, og hvad skal ikke længere udføres? Det kan eller vil regeringen tilsyneladende ikke svare på. Den har igen bedt institutioner og styrelser om at prioritere for derefter at kunne vælge og dermed fralægge sig det konkrete ansvar. Det er ikke alene fantasiløst, det er udtryk for en populistisk, kortsynet politik, der endnu en gang har til formål at ramme den offentlige sektor. Lad os dog snart se nogle visionære tiltag.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,1. juni 2011,"Vi håber derfor, at en ny regering i Danmark vil gøre alvor af Mogens Lykketofts og andres forslag om en anerkendelse af Palæstina som stat med en plads i FN."
8887,/debat/leder/2012/10/to-vindere-ingen-loesning,"To vindere, men ingen løsning",Mette Rodgers," »Vi er på sporet af at løse de problemer, der alt for længe har lammet eurozonen og gjort den sårbar.«
	– François Hollande, Frankrigs præsident, om kompromis om fælleseuropæisk banktilsyn
»Vi har brug for grundighed, mere end vi har brug for hastighed.«
	– Angela Merkel, Tysklands kansler
 
»Vi er på sporet af at løse de problemer, der alt for længe har lammet eurozonen og gjort den sårbar.«François Hollande, Frankrigs præsident, om kompromis om fælleseuropæisk banktilsyn»Vi har brug for grundighed, mere end vi har brug for hastighed.«Angela Merkel, Tysklands kansler
22 gange siden krisen i Grækenland brød ud i 2009 er de europæiske stats- og regeringsledere trådt sammen i et forsøg på at finde en løsning. Og 22 gange har topmøderne ført til kompromiser og små skridt fremad uden dog at have fuldendt opgaven og stoppet krisen. Det seneste topmøde i Bruxelles torsdag og fredag var ingen undtagelse.
Trods bombastiske udtalelser fra den franskledede eurogruppe, der går ind for en hurtig oprettelse af en bankunion for eurozonen, kan den tyske kansler med lige så stor ret erklære sejr efter forhandlingerne, der førte til et kompromis om oprettelsen af et fælleseuropæisk banktilsyn for eurozonen og de ikkeeurolande, der ønsker at deltage. Sandheden er, at de begge har fået noget – men ikke alt – hvad de kom efter.
Den franske præsident havde sammen med kriseramte lande som Spanien og Irland krævet, at Den Europæiske Centralbank allerede fra 1. januar 2013 skulle overtage rollen som fælleseuropæisk tilsynsmyndighed for eurozonens 6.000 banker. Det ønsker de, fordi den Europæiske Stabiliseringsmekanisme (ESM) vil kunne låne direkte til banker, når banktilsynet er etableret – noget som Spanien forventes at nyde godt af. Og et mere stabilt Spanien er godt for hele eurozonen. Derudover er oprettelsen af banktilsynet det første skridt i en tretrinsplan, der skal føre til oprettelsen af en egentlig bankunion. Dette skridt - der reelt er et skridt hen mod et gældsfællesskab – anses af mange økonomer at være nødvendigt for at sikre en velfungerende monetær union og stoppe krisen, der netop i høj grad er en bankkrise. Den fransk-ledede gruppe fik ikke den ønskede startdato, men kompromiset blev, at det juridiske grundlag skal udarbejdes inden næste topmøde i december, og derefter vil tilsynet blive indfaset i løbet af 2013. Som Hollande siger: »Vi er på sporet«.
Eller er vi? Der er nemlig en god grund til, at tyske Der Spiegel konkluderer, at »kompromiset er en sejr for Merkel«. Den tyske kansler har konsekvent sagt, at hun ønsker at se skridt hen imod et finanspolitisk samarbejde og politisk union, før hun accepterer, at ESM kan bruges til redningen af banker i andre europæiske lande.
Med sit ja til, at EU-Kommissionen kan udarbejde den juridiske ramme for banktilsynet, har hun ikke bundet sig til noget. Og med tilføjelsen, at banktilsynet skal fungere godt, før nogen ESM-udbetalinger kan finde sted, har hun reelt givet sig selv mulighed for at trække tæppet væk under projektet. Merkel holder denne mulighed åben, fordi yderligere gældsfællesskab ifølge den tyske tankegang vil udhule den tyske Bundestags eneret til at bestemme over tyske skatteyderes penge. Som Ulrike Guerot, seniorforsker ved tænketanken European Council on Foreign Relations i Berlin, forklarer i en analyse, så ønsker Tyskland en løsning på princippet »ingen beskatning uden repræsentation« gennem oprettelsen af »et ordentligt kollektivt beslutningssystem på det europæiske plan for at kompensere for udhulingen af budgetsuveræniteten på det nationale plan«.
Kompromisset betyder, at begge statsledere kan se deres vælgere i øjnene. Men en løsning på eurokrisen er Europa imidlertid kun kommet et lille skridt nærmere. Endnu har de nemlig kun lovet, at de ved næste topmøde vil træffe vidtrækkende beslutninger. Hovedkonflikten eksisterer stadig: Hollande ønsker banktilsyn og bank-union først og politisk union senere. Merkel foretrækker den omvendte rækkefølge. Imidlertid er der brug for, at de begge accepterer hinandens krav, for i bund og grund er kampen mellem Hollande og Merkel en kamp mellem det lange og det korte perspektiv. Økonomiske eksperter har gang på gang understreget, at begge dele er nødvendigt for en velfungerende monetær union. Tyskland har længe sagt nein, nein, nein, men har i praksis vist sig fleksibel. Merkel har med sit foreløbige ja rakt en hånd frem. Nu er det Frankrigs tur til at tage det næste skridt. rod
",0.0,20. oktober 2012,"Trods bombastiske udtalelser fra den franskledede eurogruppe, der går ind for en hurtig oprettelse af en bankunion for eurozonen, kan den tyske kansler med lige så stor ret erklære sejr efter forhandlingerne, der førte til et kompromis om oprettelsen af et fælleseuropæisk banktilsyn for eurozonen og de ikkeeurolande, der ønsker at deltage. Sandheden er, at de begge har fået noget – men ikke alt – hvad de kom efter."
2940,/debat/2015/03/danmark-vaere-politistat,Danmark skal ikke være en politistat,Ruben Svingholm Schulze-Berge," Statsminister Helle Thorning-Schmidt (S) udtalte den 10. marts 2015 under Folketingets spørgetime, at Forsvarets Efterretningstjeneste skal kunne overvåge danske statsborgere uden dommerkendelse, selv om der ikke er nogen konkret mistanke imod dem. Dermed vil Forsvarets Efterretningstjeneste kunne overvåge alle danske statsborgere i udlandet.
En betingelsesløs masseovervågning er et brud på grundlæggende frihedsrettigheder og hører ikke hjemme i et demokrati som det danske. Regeringens forslag strider mod Den Europæiske Unions charter om grundlæggende rettigheder og er så vidtgående, at den ville gøre præsident Obama og den amerikanske kongres grønne og gule af misundelse.
Forslaget var et ud af mange, der blev stillet i kølvandet på attentaterne i København, efter at en enkelt forvirret sjæl dræbte tre danskere. Reaktionerne var hysteriske. Vi har set mangelfuldt trænede betjente med automatvåben, der aldrig vil kunne stoppe en selvmordsbomber, vi har set borgerlige partier kræve flere ressourcer til politiet, selv om de går til valg på nul- eller minusvækst i den offentlige sektor. Og nu vil regeringen give Forsvarets Efterretningstjeneste flere beføjelser end det amerikanske NSA.
Frygt og mere overvågning
Formålet med terrorpakken er at forhindre fremtidige terrorangreb og at stoppe islamistiske syrienkrigere. Opportunister vil erstatte frihed med tryghed, det er nemt, når befolkningen er fyldt med frygt.
Man bilder os ind, at millionerne og mere magt til de statslige muskler vil beskytte os. Men er det virkelig terrorpakken, vi har brug for? Potentielle syrienkrigere vil altid være udsat for en konkret mistanke.
Regeringens beføjelser er her alt for vidtgående, og ifølge fagforbundet af it-professionelle, Prosa, vil den øgede overvågning heller ikke have nogen reel effekt på terrortruslen. Terroristen var i PET’s søgelys, da han begik drabene. Sikkerhedstjenesten har spillet sine kort forkert – og lærer af sine fejl – men masseovervågning af fredelige borgere havde ikke stoppet ham.
Vi skal ikke overvåges mere. Vi skal ikke indføre dårlig lovgivning grundet en enkeltsag, der er blæst op til vanvittige proportioner. For når vi giver afkald på vores demokratiske værdier, er det demokratiets fjender, der har vundet.
Ruben Svingholm Schulze-Berge, Haderslev
",0.0,18. marts 2015,"Regeringens beføjelser er her alt for vidtgående, og ifølge fagforbundet af it-professionelle, Prosa, vil den øgede overvågning heller ikke have nogen reel effekt på terrortruslen. Terroristen var i PET’s søgelys, da han begik drabene. Sikkerhedstjenesten har spillet sine kort forkert – og lærer af sine fejl – men masseovervågning af fredelige borgere havde ikke stoppet ham."
4318,/debat/2014/08/dialog-modvirker-hadforbrydelser,Dialog modvirker hadforbrydelser,Anna Mee Allerslev," I den seneste tid har der været megen debat om den stigende chikane af jøder i København. Enhver form for chikane og hadforbrydelser er selvsagt fuldstændig uacceptabel – det er alle enige om. Hvad vi ikke er enige om, er, hvordan vi løser problemet.
Højrefløjens mest udbredte reaktion er ikke overraskende – at vi skal straffe hårdere. Men vi straffer allerede hadforbrydelser hårdere end andre tilsvarende forbrydelser. Det fremgår eksplicit af straffeloven, at hadforbrydelser straffes hårdere. Og det er jeg glad for, for hadbrydelser er frygtelige for offeret og gift for ethvert samfund, og vi skal slå hårdt ned på forbryderne.
Men det er ikke straffen, der er problemet i disse dage. Hadforbrydelser og chikane er i mange tilfælde noget andet og mere end den åbenlyse kriminalitet.
Ofte er der tale om et hverdagsproblem. Den mest udbredte diskrimination i Danmark er dagligdagschikanen. Når der råbes diskriminerende skældsord på gaden, og når minoritetsbørn bliver mobbet i skolen. Eller når børn og unge får hevet deres kalot af på gaden eller bliver spyttet i ansigtet, fordi man har tørklæde på. Den form for skadelig hverdagschikane forhindrer vi ikke ved bare at sætte straffen op. For det første har vi meget svært ved at fange gerningsmændene. For det andet virker straf alene sjældent på denne type af forbrydere, der ofte er utilpassede unge med sociale problemer.
Den eneste vej frem er derfor forebyggelse. Og den bedste måde at forebygge på er at skabe sammenhængskraft og gensidig forståelse.
Den rigtige tilgang
Her er dialog en afgørende ingrediens. Også selvom det måske lyder lidt kedeligt og alt for blødt for højrefløjen. Men dialog er rent faktisk ikke nemt. Dialog er svært – men ikke desto mindre den rigtige tilgang til problemet.
Når vi blandt flere tiltag eksempelvis holder dialogmøder på uddannelsesinstitutioner eller uddanner diskriminationsvejledere, så gør vi en forskel. Den dialog og forståelse, vi skaber hos børn og unge, er ganske enkelt helt nødvendig, når det kommer til bekæmpelsen af chikane og hadforbrydelser.
Det er formentlig også derfor, at både det jødiske samfund, muslimernes fællesråd, praktikere, eksperter og eleverne selv netop anbefaler disse initiativer fra kommunens side.
Chikane og hadforbrydelser er et resultat af misforståelser og fordomme, og det modarbejder vi bedst med åbne øjne og ved at gå sammen om at bekæmpe dem.
Anna Mee Allerslev, Beskæftigelses- og Integrationsborgmester i København (R)
",6.0,1. september 2014,"Chikane og hadforbrydelser er et resultat af misforståelser og fordomme, og det modarbejder vi bedst med åbne øjne og ved at gå sammen om at bekæmpe dem."
10336,/debat/2012/03/venstre-vandt-vaerdikampen-tabte,"Venstre vandt værdikampen, men tabte sig selv",Christian Braad Thomsen," Min far stammede fra en midtjysk familie af stoute Venstre-bønder. For ham var bonde en hædersbetegnelse, for bønder var ordentlige mennesker, som mente, at alle er født lige og frie. De var stolte af deres gerning og ydmyge over for naturen. De vidste, at hvis de ikke behandlede deres omgivelser ordentligt, ville de svigte deres eget liv og ikke selv have nogen fremtid.
Min far anerkendte ingen autoriteter ud over skolelæreren og doktoren, for de havde studeret for at blive klogere. De kristne autoriteter regnede han derimod ikke for noget. De var sværmeriske og snakkede i tåger. Kristendommen nåede aldrig ud til os i Bjertrup. Den var standset inde i stationsbyen Hørning. Bønder vidste godt, hvordan man opfører sig ordentlig, og behøvede ikke diktat fra oven.
Det var et meget sørgeligt øjeblik, da vores elskede hund Bob blev kørt ihjel, men heldigvis kom bilisten ind og sagde det, som det var. Han var helt ulykkelig over det. Far trøstede ham med, at det ikke var hans skyld, for hunden var blevet så gammel, at den hverken kunne høre eller se. Da han var kørt igen, sagde far, at det da var godt, det var en bonde, der havde kørt Bob ned, for en bonde stikker aldrig af fra noget. En bonde standser altid op og siger det, som det er. Men dem inde fra byen har for travlt til at standse, de har ingen respekt.
Med denne enkle morale forudså far uafvidende Venstres udvikling fra et hæderligt bondeparti til et parti for storbyens yuppier og andre charlataner. Det betød samtidig en afvikling af de værdier, bondepartiet havde hvilet på. Bønderne vidste, at man måtte sætte tæring efter næring, yuppierne gjorde Venstre til et fidusparti, der levede på forventet efterbevilling.
Allerede i begyndelsen af 1950’erne brød far med Venstre. Da han ved folketingsvalget i 1953 kom hjem fra stemmeurnen, spurgte vi ham, hvem han så havde stemt på, og han svarede:
»Nåh, A gaw’em et kryds åll sammel, for A tøws it, te’ A will gjø’ forskjel åw’em.«
Løgn og krig
Nu deklamerer Venstres ideologiske indpisker Claus Hjort Frederiksen på forsiden af Information: »Vi vandt værdikampen.« (10. marts) Spørgsmålet er: kampen for hvilke værdier?
Anders Fogh Rasmussen indledte sin værdikamp, da han med løgnagtige argumenter førte Danmark i krig mod Irak. Alle inklusive Bush, Blair og Fogh vidste, at Irak ikke havde masseødelæggelsesvåben, for det havde FN’s våbeninspektører konstateret under deres hidtidige arbejde. De bad så mindeligt om yderligere et par måneder til at fuldføre arbejdet, så de kunne være helt sikre, men den frist ville krigsmagerne ikke give, for så ville de ikke længere have noget argument for at gå i krig.
Den daværende udenrigsminister Colin Powell har forlængst indrømmet, at hans forsøg på i FN at dokumentere, at Irak havde masseødelæggelsesvåben, var baseret på fabrikerede løgne fra Det Hvide Hus.
FNs generalsekretær Kofi Annan meldte hurtigt ud, at krigen var ulovlig. Hvis man indleder en ulovlig krig, er man krigsforbryder og bør stilles for retten i stedet for at belønnes med en international toppost.
Det var, hvad Lars Grenaa og Rune Eltard Sørensen markerede, da de overhældte Fogh rød maling. Når retssamfundet ikke fungerer, må ordentlige mennesker tage retten i deres egne hænder. Derved skabte de et fotografi, der blev et ikon for VKO-perioden i lige så høj grad, som Bjørn Nørgaard og Lene Adler Petersen billede af en nøgen kvinde med et kors blandt Børsens jakkeklædte mænd blev et ikon for 1960’erne.
Dengang kaldte man det en happening, i dag kommer man i fængsel for sin kunstneriske opfindsomhed: de reelle forbrydere går fri, mens de, der protesterer mod forbrydelserne, straffes.
Kulminationen på vores mellemøstlige korstog var en regulær lynchning af Osama bin Laden. Da det for alvor gjaldt, overholdt USA ikke retssamfundets regler, men skød den ubevæbnede bin Laden ned som et vildt dyr. Man vidste nemlig, at man ikke havde beviser, som ville holde i en retssal. Så var det lettere at fortsætte den lynchtradition, der hidtil var gået ud over indianere og negre.
Det er rigtigt, at denne værdikamp har Venstre vundet: tortur og lynchning er genindført i vestlig politik.
Ulovligheder
Det var de økonomiske forbrydere, som indledte lovovertrædelserne, og det kostede Venstre-yuppier som den tidligere skatteminister og borgmester Peter Brixtofte og EU-parlamentsmedlemmet Klaus Riskær Pedersen fik flere års fængsel. Inden for de seneste år er hele tre Venstre-politikere blevet fældet på grund af politiske ulovligheder. Men de er foreløbig gået fri for straf.
Forsvarsminister Søren Gade valgte selv at gå, fordi han havde været involveret i to ulovligheder, nemlig den falske oversættelse af den såkaldte Jægerbog og hans særlige rådgivers læk af jægersoldaternes hemmelige mission til Irak.
Kirke- og integrationsminister Birthe Rønn Hornbech blev fyret, fordi hun havde nægtet børn af statsløse, født og opvokset i Danmark, deres lovsikrede ret til at blive danske statsborgere.
Tidligere skatteminister Troels Lund Poulsen måtte søge orlov fra Folketinget, da det kom frem, at hans ministerium dels har faldbudt fortrolige skatteoplysninger om Helle Thorning Schmidt til pressen, dels på ulovlig vis har forsøgt at få Skat til at omstøde frifindelsen af hende i skattesagen.
Og Claus Hjort Frederiksen selv bestilte misvisende tal, slettede belastende dokumenter, vildledte Folketinget og brød loven, da han pålagde kommunerne at tage kontanthjælpen fra mennesker, der ikke var omfattet af den såkaldte 300-timers-regel. For ham fik lovovertrædelserne ingen konsekvenser.
Politiske børneremser
Den mest modbydelige lov under VKO-regimets værdikamp er 24-års reglen. Det er første gang siden de nazistiske Nürnberglove, at en europæisk stat blander sig i det mest private vi har, nemlig vort følelsesliv.
SRSF-regeringen har valgt at følge VKO af angst for det formodede befolkningsflertal, men jeg tror, at befolkningsflertallet har en højere moral end det politiske flertal. Hvis man spurgte danskerne, om de finder det rimeligt, at danske statsborgere følger deres hjerte ved valg af ægtefælle og bør have ret til forblive i Danmark med deres udkårne, ville det store flertal svare ja.
Hvis man derefter spurgte, om de er modstandere af tvangsægteskaber, ville det samme flertal ligeledes svare ja. Ingen ville fatte, at de to synspunkter skulle være i modstrid med hinanden.
Men i stedet for at tage en seriøs diskussion om 24-års-reglen argumenterer politikere med børneremser. Birthe Rønn Hornbech kaldte sin udlændingepolitik ’fast og fair’, justitsminister Morten Bødskov kalder sin ’robust og retfærdig’. Hans sproglige gehør er så ringe, at han ikke kan se, at han kun gentager et VKO-slogan.
Faldent politi
VKO-tidens lovløshed bredte sig også til politiet, som bl.a. arresterede ca. 1000 fredelige klimademonstranter i en lovlig demonstration. Dronning Margrethe valgte i sin nytårstale 2009 at hylde magthavernes lovovertrædelser i stedet for at solidarisere sig med ofrene. Under opbydelse af sit rige klichéregister sagde hun:
»Politiet har haft den vanskelige opgave at sørge for sikkerhed og orden omkring mødet og har løst den ansvarsbevidst og på bedste vis.«
Selv en dronning, hvis job går ud på at leve i en forgyldt osteklokke, må vel kunne foruroliges over massearrestationer af en art, som vi ellers kun forbinder med Hviderusland og Iran.
Ved udgangen af 2010 fik dronningen da også byrettens ord for, at den politiindsats, hun havde hyldet, var ulovlig, og de forulempede fik en klækkelig erstatning.
I en retsstat er det normalt, at de skyldige skal betale denne erstatning, men når politiet overtræder loven, er det skatteyderne, der skal betale. Indtil det ændres, vil Danmark ligne en bananrepublik snarere end en retsstat.
Skidt sejr
Ja, Claus Hjort Frederiksen har ret: VKO har vundet værdikampen. Men det er ikke værdier, et flertal af danskere kan være stolte af. Det er forunderligt, at et parti, hvis folkevalgte er skyldige i så mange økonomiske og politiske lovovertrædelser, alligevel er Danmarks største. Det siger meget om, hvordan den etablerede lovløshed breder sig og danner nye normer i samfundet.
Jeg er ikke i tvivl om, at hvis far havde levet i dag, ville han i Johanne Schmidt-Nielsen og hendes partifæller øjne en ny politikertype, der viderefører, hvad man endnu på hans tid kaldte borgerlige værdier.
Med bedrøvelse ville han indse, at disse værdier ikke mere repræsenteres af de partier, der kalder sig borgerlige, men af en ung og retfærdighedssøgende kvinde fra et parti, der kalder sig socialistisk.
Far brød sig bestemt ikke om socialismen, men i erkendelse af, at hans gamle parti forlængst er degeneret til et samlingssted for økonomiske og politiske slyngler, ville han nok satse på, at man godt kan være et ordentligt menneske, selv om man kalder sig socialist.
 
Christian Braad Thomsen er filminstruktør og forfatter




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",73.0,19. marts 2012,"VKO-tidens lovløshed bredte sig også til politiet, som bl.a. arresterede ca. 1000 fredelige klimademonstranter i en lovlig demonstration. Dronning Margrethe valgte i sin nytårstale 2009 at hylde magthavernes lovovertrædelser i stedet for at solidarisere sig med ofrene. Under opbydelse af sit rige klichéregister sagde hun:"
9767,/debat/2012/06/skyder-paa-vaeksten-skyder-forbi,"Skyder man på væksten, skyder man forbi",Poul Schou," Der foregår en vældig debat om økonomi, miljøspørgsmål og økonomisk vækst i Informations spalter for tiden, som så ofte før. Men på trods af, at avisen bruger rigtig meget spalteplads på diskussionen om vækst og miljø, bliver den mere etablerede økonomiske videnskabs syn på sagen sjældent nævnt. Når det sker, er det ofte i form af kritikeres mindre præcise udlægninger af, hvad økonomer egentlig mener og ikke mener. Det er synd, for det afsporer debatten gennem forskellige misforståelser.
Der kan derfor være behov for at gøre opmærksom på nogle af konklusionerne fra den videnskabelige økonomiske debat om forholdet mellem vækst og miljø. Emnet er selvsagt af central betydning for miljøøkonomer (en betegnelse, der normalt bruges adskilt fra betegnelsen økologiske økonomer – en mere alternativ gruppering, hvis synspunkter får stor dækning i Information).
Der er to hovedproblemstillinger i debatten om økonomi, vækst og miljø. Den første handler om, at vores produktion i dag bl.a. bruger en række såkaldt ikke-fornybare naturressourcer som råvarer i produktionen – f.eks. metaller og fossile brændstoffer som kul, gas og olie. Disse råvarer findes kun i en vis mængde på Jorden. Selv om vi stadig opdager nye lagre, og selv om udvindingsteknologien bliver stadig bedre, er de begrænsede. På et tidspunkt må vi derfor nødvendigvis bruge mindre og mindre af dem i stedet for mere og mere.
Det betyder imidlertid ikke nødvendigvis, at produktionen så også må falde – eller ophøre med at vokse. I et vist omfang kan naturressourcernes rolle i produktionen nemlig erstattes af menneskeskabte kapitalgoder, som når man skaber elektricitet ved hjælp af vindmøller og solceller i stedet for ved hjælp af kul. Og efterhånden som ressourcerne bliver mere knappe, vil prisen på dem naturligt stige, hvilket helt automatisk vil give virksomheder og forbrugere en tilskyndelse til at skifte til alternativer. Det afgørende er, hvor gode disse substitutionsmuligheder vil være i det lange løb.
Den anden hovedproblemstilling handler om, at naturen også bruges som depot for skadelige udledninger, der er et biprodukt ved produktionen. Udledningen af drivhusgasser er langtfra det eneste eksempel herpå. Alt tyder på, at der er en øvre grænse for, hvor store sådanne udledninger kan blive, uden at det får for negative konsekvenser for vores velfærd. Skal man opretholde en vedvarende økonomisk vækst, uden at denne grænse overskrides, kræver det derfor, at man vedvarende kan forøge værdien af vores produktion uden at forøge udledningerne. Igen er det et spørgsmål, om der er tilstrækkelig gode substitutionsmuligheder mellem forurenende og ’rene’ produktionsfaktorer.
Svære forudsigelser
I begge tilfælde er en afgørende betingelse for fortsat økonomisk vækst altså, at substitutions-mulighederne mellem menneskeskabt kapital i bred forstand og de forskellige former for naturkapital er store nok. Det er i sagens natur svært at udtale sig definitivt om, hvorvidt det er tilfældet.
Mange forskere har gjort forsøg på at måle, hvor gode disse substitutionsmuligheder har været historisk. Men det er svært at måle fyldestgørende, og – endnu vigtigere – sådanne historiske sammenhænge vil ikke nødvendigvis være afgørende for fremtidens produktionsteknologi. Grundlæggende ved vi altså ikke, om denne nødvendige betingelse vil være opfyldt fremover.
Selv hvis substitutionsmulighederne er tilstrækkelig gode, er det ikke sikkert, at permanent økonomisk vækst er mulig. En anden nødvendig forudsætning er nemlig, at de produktionsfaktorer, der ikke er naturskabte, kan vokse tilstrækkelig hurtigt. Her er især produktionsfaktoren viden afgørende. Vores viden er gennem århundrederne vokset, og det er hovedkilden til den hidtidige velstandsstigning. Den proces vil utvivlsomt vare ved i en anselig tid fremover, men om den kan fortsætte for evigt, er mere usikkert. Igen er det simpelthen ikke noget, man kan udtale sig autoritativt om i dag.
Vanskelig balance
Selv hvis vi forudsætter, at en permanent bæredygtig økonomisk vækst er teknologisk mulig, er det ikke sikkert, at den også er optimal, dvs. i overensstemmelse med, hvad vi (den globale befolkning) rent faktisk ønsker. Generelt har mennesker både glæde af naturgoder (ren luft, gunstige klimaforhold mv.) og af menneskeskabt produktion (mad, klæder, sundhedstjenester, kulturelle oplevelser osv.).
I en situation hvor værdien af den menneskeskabte produktion konstant vokser, vil naturgoderne med tiden blive mere knappe i forhold til de menneskeskabte goder. Dette vil ske, selv om naturgoderne ikke forringes i absolut forstand.
Den stigende relative knaphed kan tænkes at medføre to modsatrettede tendenser: For det første vil større knaphed få omkostningerne ved at opretholde en uforringet naturkapital til at stige i forhold til prisen på at producere lidt mere af de menneskeskabte goder. At naturværdierne på den måde bliver relativt dyrere, vil i sig selv give en tilskyndelse til at bevare færre af dem.
For det andet vil væksten betyde, at vi bliver rigere og dermed har råd til at bruge flere midler på det, vi ønsker – herunder et bedre miljø.
Hvis den første effekt dominerer i det lange løb, vil naturkapitalen permanent blive forringet, hvilket ikke vil være bæredygtigt. Hvis den anden effekt dominerer, vil man efterhånden bruge relativt flere ressourcer på at vedligeholde og forbedre miljøet, hvilket vil få væksten i de øvrige goder til at forsvinde. Kun hvis de to effekter balancerer hinanden, vil en situation med bæredygtig vækst forblive optimal.
Markedsfejl
Selv om en situation med bæredygtig vækst i det lange løb skulle vise sig både at være teknologisk mulig og optimal, vil den ikke opstå af sig selv.
Hvis en markedsøkonomi som den globale økonomi, vi lever i, overlades til sig selv, vil den have en klar tendens til at føre til for meget forurening og i nogle tilfælde også overhøstning af ressourcerne.
Det skyldes, at samspillet mellem økonomi og miljø er præget af markedsfejl – dvs. faktorer, der forårsager, at en ureguleret markedsøkonomi vil føre til et uhensigtsmæssigt resultat. Det kan f.eks. være for kraftig forurening. I sådan et tilfælde er det vigtigt, at regeringerne griber ind for at korrigere for markedsfejlen og dermed sørger for, at der bliver taget passende hensyn til det pågældende miljøproblem.
Dette kan ske på mange måder: F.eks. via grønne afgifter på forureningskilden, et globalt kvotesystem eller ved at klargøre ejendomsrettighederne til de forskellige naturressourcer.
Konklusionen fra den økonomiske forskning er altså, at der er behov for en aktiv miljøpolitik for at korrigere markedets brister. På et område som drivhusproblemet er de nuværende tiltag næppe tilstrækkelige, og der er behov for en mere ambitiøs global klimapolitik. Men så længe der er substitutionsmuligheder i produktionen, behøver sådanne tiltag ikke at bremse vækstraterne på længere sigt.
At fokusere på at bekæmpe den økonomiske vækst i al almindelighed virker derfor som en blindgyde. Fra et miljøsynspunkt ville det være mere formålstjenligt at rette kræfterne direkte mod de problemer, der skal løses, i stedet for at sætte en stråmand op ved at skyde på væksten som sådan.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",206.0,15. juni 2012,Markedsfejl
1270,/debat/2015/11/laeserbreve-5,Læserbreve,Informations Debatredaktion," Ikke ond bare uvidende
Eugène Driessen, forsøgstekniker ved Institut for Agroøkologi, Aarhus Universitet
Kære Mathias Tversted. Jeg håber ikke, alle medlemmer af LA-ungdom er så uvidende om økologisk landbrug som dig.
Først, økologisk landbrug benytter sig i høj grad af moderne teknologi. Kamerastyring, GPS-teknologi og robotteknologi bliver i stigende grad anvendt. Din påstand om, at vi ikke kan brødføde verden, hvis alt landbrug blev omlagt til økologisk produktion, holder heller ikke vand.
Størstedelen af den danske landbrugsjord bliver i dag anvendt til animalsk produktion. Hvis vi nedsætter vores kødforbrug, frigør vi store landbrugsarealer til produktion af human føde. Det er alligevel en nødvendighed, da en stor del af vores klimaændringer skyldes animalsk produktion. Desuden skyldes en stor del af den intensive skovfældning behovet for foder til animalsk produktion.
Kemikalier er ikke moderne teknologi, de har været på markedet i årtier. Og de er absolut ikke problemfri. Nogle midler har allerede forurenet vores drikkevand – og kommer til at gøre det i fremtiden. Man mistænker visse midler for at være kræftfremkaldende, flere og flere ukrudtsarter er ved at blive resistente over for ukrudtsmidler, og nogle pesticider mistænkes for at forårsage bidød. Det er ikke min mavefornemmelse, jeg giver udtryk for her. Det er påvist og kvalificeret forskning.
Jeg tror absolut ikke, at du er en ond person, der er imod økologisk produktion. Du er bare enormt uvidende, og det er du ikke ene om.
Jeg kan se, at du heller ikke ved ret meget om genteknologi. I USA bliver der anvendt genmodificeret raps, majs og sojabønner. Disse afgrøder kan tåle Glyphosat, også kaldet Roundup, som du omtaler. Nu er Roundup-resistente majsplanter blevet et ukrudtsproblem i sojaproduktionen, som skal sprøjtes væk. Så din påstand om, at man skåner miljøet ved at anvende genmodificerede afgrøder, giver ikke megen mening.
Konventionelt landbrug er en kortsigtet produktionsmetode og i det lange løb næppe bæredygtigt. Du må meget gerne beholde din u-økologiske hyldeplads i supermarkedet, men jeg håber ikke, den bliver større i fremtiden.
Argumenter for demokratiet
Sebastian Dall, Aarhus
For en måneds tid siden skrev den 16-årige Ebrahim Said et debatindlæg til Weekendavisen om kvinders ansvar ved overgreb. Det har efterfølgende ført til et kollektivt had mod Said, fordi mange ikke deler eller forstår hans holdning.
Said sidestiller voldtægt med indbrud. I en voldtægt er det påklædning, kavalergang og nøgne områder, der frister. I forbindelse med et indbrud er det B&O-tv’et, designermøbler og nem adgang. Ville man have ondt af naboen, der tog på ferie med døren åben og computeren ved vinduet?
Jeg kan ikke sige, at jeg er enig i Saids udlægning af kvinders ansvar i forbindelse med voldtægt. Men reaktionen på Saids læserbrev er symptomatisk for den måde, vi italesætter og diskuterer problemer i samfundet. Salafister, nazister, DF’ere og Said’er kommer til orde, men høres ikke. Og det er problematisk, at vi ikke tager diskussionen.
Den danske præst og demokratifilosof Hal Koch beskrev i Ordet eller Sværdet, hvordan vi skulle vælge mellem ordet eller sværdet for at fremme det danske demokrati. Ordet er dialog og respekt for forskellighed. Sværdet er i dag vold og den såkaldte shitstorm. I dag griber vi alt for ofte til sværdet, og som resultat marginaliserer vi mennesker. I stedet for at skabe en kollektiv hadkultur skal vi argumentere imod nazisternes racediskrimination, imod drab på civile og imod kvinders ansvar ved overgreb. Og for demokratiet.
Vi er alle selektive humanister
Masih Sadat, Brønby Strand
Vi klager over manglen på libanesiske flag på Facebook. Men inhuman prioritering af menneskeliv er på ingen måder unik for vesterlændingene. Det sker også i de muslimske lande. Hvor blev vores flag og sympati af, da folk i Østasien og Afrika blev dræbt i hundredvis? Kurdistan og Tjetjenien blev nærmest glemt i forhold til Afghanistan og Irak. Vi er ikke bedre mennesker eller humanister, som vi indirekte påstår. Vi er selv lige så selektive. Det handler om tilhørsforhold og personlige relationer til de enkelte områder – og det er vel meget naturligt. Hvis Mark Zuckerberg var iraker og Facebook arabisk, ville Facebooks Safety Check også være højere prioriteret i Jordan end i Australien.
Det er bestemt problematisk, at vi prioriterer menneskeliv på denne måde. At pariserne fik mere sympati i Vesten end libaneserne. Men det er vigtigt at huske på, at vi alle er en del af det. Vi er alle selektive i vores humanisme.
",0.0,24. november 2015,"Jeg tror absolut ikke, at du er en ond person, der er imod økologisk produktion. Du er bare enormt uvidende, og det er du ikke ene om."
7973,/debat/2013/03/laeserbreve-21,Læserbreve,," SU-reformener gavmild
Mette Reissmann, ordfører for forskning og videregående uddannelser (S)
Elvir Pelesevic har 28. februar et godt øje til regeringens foreslåede SU-reform. Der bliver ’skåret ind til benet’, hævder han. Jeg kan ærlig talt ikke få øje på, hvor det er, der bliver skåret ind til benet. Hvor VK-regeringen foreslog at fjerne både det såkaldte fjumreår og cafépengene, beholder vi i regeringens udspil begge dele.
Danmark har verdens mest gavmilde SU-system og vil fortsat have det efter reformen. Trods en streng økonomisk ramme har regeringen investeret flere milliarder i uddannelse, end nogen tidligere regering har gjort. De studerende får det samme i kroner og øre i SU i fremtiden, som de ellers ville gøre. Så det passer ikke, at regeringens reform tvinger de studerende til at arbejde mere.
Vi letter netop afgifter og skatten for erhvervslivet for at skabe arbejdspladser til de studerende, når de med eksamensbeviset i hånden træder ud på arbejdsmarkedet.
Men hvis Pelesevic vil kalde udspillet konsekvente forringelser, skal han da have lov til det. Jeg er bare uenig.
 
Karikatur af katolicismen
Jakob Egeris Thorsen, ph.d., teologi, Aarhus Universitet
I lederen 1. marts oplyser tib, at konklavet i Vatikanet er begyndt, og at de 114 kardinaler nu er ved at vælge en ny pave. Konklavet begynder først om 2-3 uger, så tib må vente lidt længere på en ny pave.
Resten af lederen er en lang forudsigelig karikatur af den katolske kirke som befolket af mørkemænd, der globalt bekæmper oplysning og udvikling. Verden er mere kompleks.
Når katolicismen i det globale syd tiltrækker millioner af mennesker skyldes det for det første, at kirken erfares som en troværdig ramme og formidler af mødet med det guddommelige. For det andet kæmper kirken for menneskerettighederne og imod korruption, fattigdom og udnyttelse af kvinder.
Kirkens hospitaler behandler aids- og malariasyge, og dens biskopper arbejder konsekvent imod dødsstraf og abort. Det sidste er kontroversielt hos os i Vesten, men er en selvfølge de fleste andre steder.
 
Vækstplan er ikke bæredygtig
Toke Haunstrup Christensen, seniorforsker, Miljøbevægelsen NOAH
I regeringens Vækstplan DK er en forventet ’konjunkturgenopretning’ den primære forudsætning for realiseringen af de 150.000 nye job, planen spår. Men hvad nu hvis der ikke sker en ’genopretning’ af konjunkturen? Hvis den nuværende krise snarere er tegn på en ny ’normalkonjunktur’ end et midlertidigt onde?
Det 20. århundreds vækstøkonomi er nået til et punkt, hvor den i dag undergraver sig selv. Hvis højkonjunkturen vender tilbage, vil øget produktion bl.a. resultere i stigende råvarepriser, hvilket igen vil destabilisere økonomien med risiko for nye kriser.
Regeringens politik viderefører vækstøkonomiens forældede ideologi og bringer os derved længere væk fra reelle løsninger, som bl.a. indebærer en langt mindre ressourcekrævende produktion. Afgiftslempelserne på el, spildevand og emballage er iøjnefaldende eksempler på dette.
Der er behov for en økologisk skattereform, som med den økologiske økonom Herman Dalys ord gør det, som vi vil have mindre af, dyrere (dvs. øgede afgifter på ressourceforbrug og miljøbelastning), samtidig med at vi gør det, vi vil have mere af, billigere (dvs. mindre skat på arbejde til fremme af øget genbrug, reparation og nye arbejdspladser).
 
De politiserende kommentatorer
Hans Skifter Andersen, Birkerød
Lasse Jensen har i sin klumme den 27. februar ret i, at forholdet mellem medier og politik er blevet væsentligt forværret i de sidste ti år. Men jeg synes, at han lidt for ensidigt lægger skylden på politikerne. Mediernes dækning af politik er i dag domineret af et præsteskab af journalister, der skifter mellem at være spindoktorer for politikerne og såkaldte politiske kommentatorer i de dominerende medier.
De politiske kommentatorer, som man fristes til at kalde de politiserende kommentatorer, er blevet til en slags overdommere, som på fremtrædende pladser i mediebilledet uimodsagt giver udtryk for deres personlige opfattelser af dansk politik. Konsekvensen er, at der bliver lagt mere vægt på underholdningsværdien end på sagligheden.
Kommentatorerne har forvandlet politik til et reality-show, der mere handler om personer, konflikter og meningsmålinger end om realpolitik og dens betydning for samfundet. Resultatet har, især under den forrige regering, været mere spin- og symbolpolitik for at tækkes medierne til skade for demokratiet og samfundet. Dette, mener jeg, er den væsentligste årsag til det usunde forhold mellem medier og politik, som Lasse Jensen nævner.
 
SU-reform fra østblokken
Niels Buhl, Barløse.
I 1974 var jeg på studierejse med mit seminarium i det kommunistiske Bulgarien i hovedstaden Sofia. Bulgarien var et fattigt land og manglede akut højtuddannede, bl.a. ingeniører. Der skulle hurtigt ekspanderes.
Man valgte derfor at belønne de bedste elever med en partibog og økonomiske goder, så de kun skulle koncentrere sig om deres uddannelse. Det lykkedes. De dygtigste kom hurtigere gennem uddannelsen. Men den store masse af elever, der ikke var så dygtige, fik ingen belønning. De måtte arbejde for føden og studiet. Studietiden blev forlænget, da der ikke var den fornødne tid til at fordybe sig, og mange måtte stoppe, fordi de kom for meget bagud med studiet.
SRSF-regering er nu kommet med et udspil til en SU-reform, der er væsentligt ringere, end det den kommunistiske ledelse i Bulgarien præsterede i 1974. Som konsekvens af den nye SU-reform skal alle unge under uddannelse nu til at sørge for en stor del af deres egen forsørgelse, fordi erhvervslivet skal have skattelettelser. De studerende tvinges til at finde alverdens studiejob for at kunne klare sig økonomisk gennem uddannelsestiden.
De, der er så heldige at finde et studiejob får mindre tid til at læse, og de må derfor bruge længere tid på deres uddannelse. De, der ikke finder et job, eller har en rig onkel, risikerer at måtte droppe uddannelsen, da de ikke har råd. Fattigdomsgrænsen eksisterer åbenbart ikke for studerende?Er det sådan, SU-systemet skal fungere i Danmark? SU-beløbet bør under ingen omstændigheder reduceres.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,2. marts 2013,Vækstplan er ikke bæredygtig
9183,/debat/2012/09/store-illusion,Den store illusion,Anders Lundkvist," Regeringerne i Sydeuropa førte en uansvarlig politik i årene op til krisen, fordi de lånte alt for meget. Derfor må førsteprioriteten være, at de får orden i eget hus. Ikke sandt? … Ikke sandt! I de fem kriseramte eurolande – Spanien, Italien, Irland, Portugal og Spanien – faldt statsgælden rent faktisk fra 85 pct. af BNP i 2000 til 75 pct. i 2007, især takket være en ansvarlig politik i de store lande Spanien og Italien. Men den steg i Grækenland.
Samme mønster tegner sig, når vi ser på det offentlige underskud. Her er Spanien atter dydsmønstret med en stor forbedring op gennem 00’erne og et overskud på 1,9 pct. af BNP i 2007, men også Italien og Portugal kunne det år prale af den sundeste offentlige saldo siden 2001. Igen er Grækenland undtagelsen.
Alligevel har man uberettiget generaliseret det græske skrækscenarium til at være typisk for de fem kriselande. ’Den Store Illusion’ kalder nobelprisvinder Paul Krugman fænomenet. Politikerne og medierne, men også Vismændene i deres forårsrapport har gået forrest i kampagnen.
Fordrejningen af den faktiske udvikling har den funktion, at den demokratisk kontrollerede sektor fremstår som skurken, mens den kapitalistiske sektor slipper fri.
Men faktisk skyldtes krisen i 2008, at finanskapitalen havde fået frit spil gennem deregulering og politisk støtte; det resulterede f.eks. i boligbobler i Spanien og Irland (og USA og Danmark). Den private gæld skød i vejret overalt i den vestlige verden. Da den blev så stor, at der kom tvivl om tilbagebetalingen, trådte staten til med garantier og kontanthjælp til bankerne og andre finansielle institutioner. Det var den ene grund til, at statsgælden eksploderede efter 2007.
Den anden var, at den finansielle krise udløste en realøkonomisk krise, og det giver automatisk større offentlige udgifter (dagpenge) og færre skatteindtægter. De offentlige underskud var altså ikke årsag til, men konsekvens af krisen.
Fejlbehandling
Nu er det klart, at der på kort sigt må gøres noget ved de store offentlige underskud, uanset deres kilde. På samme måde som en høj feber må slås ned, uanset hvilken sygdom der ligger bag. Hvordan det bedst gøres, skal jeg ikke komme ind på, men valget står mellem den aktuelle nedskæringspolitik og en vækstpolitik, der sigter på at reparere underskuddene ved at øge BNP, således at skatteprovenuet vokser, og de sociale udgifter falder.
Det er på det lange sigt, i forbindelse med strukturreformer, at den nævnte fejlagtige diagnose har uheldig indflydelse på behandlingen – på samme måde som hvis lægen behandler for blindtarmsbetændelse, mens der i virkeligheden er tale om en hjertesygdom.
Den herskende diagnose siger ’sløseri med de offentlige udgifter’, og derfor ligger det lige for, at de skal sænkes. Men hvis sygdommen ligger i den kapitalistiske sektor, bør fokus ændres. Da bør vismandsrapporter, topmøder og medier i stedet forholde sig til, hvordan man får kontrol med den finansielle sektor – f.eks. gennem skat på finansielle transaktioner; demokratisk kontrol med kapitalbevægelser; offentlige repræsentanter i bankbestyrelserne med vetoret over for spekulation; og opbrydning af megabankerne, så de kan tillades at gå ned og derfor ikke længere kan spekulere farefrit. Der er kort sagt tale om en helt anden dagsorden, hvor det ikke drejer sig om at svække, men at styrke den demokratiske sektor. Og hvor offentlige ubalancer forstås som resultat af private ubalancer – som det derfor først og fremmest gælder om at få styr på.
Reformer af kapitalismen
Her i landet vil det kræve noget af en omskrivning af 2020-planen, som sigter på at begrænse den offentlige vækst så meget, at den demokratisk kontrollerede sektor på sigt marginaliseres i forhold til den kapitalistiske.
Tilsvarende med Finanspagten fra januar i år. Her er det centrale middel til på sigt at holde de offentlige udgifter i ro et krav om, at det strukturelle underskud – faktisk underskud, renset for konjunkturudsving – højst må være 0,5 pct. af BNP. Men igen er det interessante det, som pagten ikke handler om, nemlig krav til landene om at få styr på deres finanskapital, selv om det er her, problemet ligger.
Strukturreformer, som vi kender dem, får blodet til at fryse til is hos de fleste, fordi de uvægerligt handler om nedskæringer og forringelser – altså lavere løn og færre og dårligere offentlige ydelser. Langsigtede reformer af den finansielle sektor er derimod glimrende, for der er i høj grad brug for grundlæggende reformer af kapitalismen.
 
Anders Lundkvist er politisk økonom
",5.0,10. september 2012,"Den anden var, at den finansielle krise udløste en realøkonomisk krise, og det giver automatisk større offentlige udgifter (dagpenge) og færre skatteindtægter. De offentlige underskud var altså ikke årsag til, men konsekvens af krisen."
12564,/debat/2011/03/flinkeskolens-frivillige-laere-greenpeace,Flinkeskolens frivillige skal lære af Greenpeace ,Knud Vilby," Tre handicappede førsteklasses børn har brug for lidt hjælp for at deltage i fritidsidræt. Kommunens handicapcenter er ansøgt, men der sker ikke noget. Efter syv måneder viser det sig, at børnenes sager ligger stille. Forklaringen er omstrukturering i Københavns Kommune.
Sagen er nummer 16 af 25 eksempler i et hæfte udgivet af Settlementets frivillige Rådgivning i København. Hæftet hedder
Argumentationog handler om, at frivillige fortalere er med til at sikre socialt udsatte deres ret.
Langsommelighed i sagsbehandlingen er kun et af mange problemer. Men det er let at forholde sig til. Et andet af de gængse problemer er afgørelser, der ødelægger folks muligheder for at komme videre med deres liv.
Her er fysioterapeuten Jette et godt eksempel. Hun har fået ødelagt sin fod, men lever klart op til samfundets krav om at ville arbejde. Hun søger revalidering og finder en 3-årig uddannelse, der supplerer det, hun allerede kan og giver gode jobmuligheder. Sagsbehandlingen tager et år, hvorefter der kun bevilges uddannelse i 2,5 år. Drømmen slås i stykker.
I år er det EU's frivillighedsår. Der er holdt en pæn og officiel åbningskonference om, hvor vigtigt det frivillige arbejde er på mangfoldige områder. Der er brug for partnerskaber mellem de frivillige og det offentlige, og der er masser af ros og skulderklap til det store frivillige arbejde, der er med til at få samfundet til at hænge sammen. Hver tredje dansker arbejder frivilligt i en eller anden sammenhæng, og regeringen vil gerne have endnu flere i gang. Fint nok.
Settlementets hæfte, er også udgivet i anledning af frivillighedsåret, men det viser en mere konfliktpræget side af frivilligarbejdet. Sagt lidt firkantet handler de om, at samfundet har udviklet sig sådan, at det kan være næsten umuligt for dårligt stillede og socialt udsatte at opnå den bistand og at få den retssikkerhed, de har krav på. Derfor er der brug for frivillige, der råber op og som påpeger svigt og mangler og kræver bedre offentlig indsats - selv på et tidspunkt, hvor alle snakker besparelser.
Stigmatiserende system
Det skulle ikke være svært at finde nogle at råbe op for. I takt med alle de reformer, der skulle gøre al ting bedre, er afstanden mellem system og borger kun blevet større.
Det stod f.eks. lysende klart ved afslutningskonferencen på fattigdomsåret sidste år. Her forklarede den konservative borgmester Michael Ziegler fra Høje Tåstrup Venstres Ellen Thrane Nørby, at lovgivningen og regelkravene har udviklet sig sådan, at det ikke længere er muligt for dårligt stillede at have en enkel og overskuelig indgang til det kommunale system. Har en familie flere problemer, er der typisk mindst fem sagsbehandlere. Princippet om at lave en enkelt dør ind i det kommunale system, som man troede på for 20 år siden, holder ikke i dag.
Det uoverskuelige system sætter sig spor hos de mennesker, der er afhængig af det. Det fremgår tydeligt af lektor Søren Juuls doktorafhandling
Solidaritet: anerkendelse, retfærdighed og god dømmekraft, med undertitlen
En kritisk analyse af barrierer for sammenhængskraft i velfærdssamfundet. I sin konklusion skriver han blandt andet:
»Det alvorligste problem for mange dårligt stillede mennesker er i dag, at de føler sig nedværdiget, stigmatiseret og usynliggjort i mødet med velfærdsstatens institutioner og ikke oplever, at der er rettigheder, der beskytter dem. Det fører til tab af selvværd og selvagtelse og svækker deres deltagelsesmuligheder i samfundet.«
Han taler om behovet for samfundsmæssige anerkendelseskampe på mange niveauer - herunder om de værdier og det menneskesyn, der skal præge vores samfund. Han peger på behovet for kulturel, velfærdspolitisk og institutionel fornyelse.
Det er nok mere end frivillighedsåret kan klare. Men den omfattende dokumentation af, hvor dårligt det står til på en række områder, viser, at frivillighedsåret også bør føre til, at pænheden lægges til side til fordel for en langt mere kritisk og sommetider konfrontatorisk tilgang. Alt for meget gensidigt rygklapperi kan gøre pænheden endnu mere dominerende.
Mobilisering nu
Et af frivillighedsårets nøgleord er 'aktivt medborgerskab' eller i EU-sprog
Active Citizenship. Det frivillige arbejde gør os til mere aktive medborgere. Det udvikler demokratiet og kan styrke integrationen. Vi får større ejerskab til samfundet ved at tage aktivt del.
Det lyder rigtigt og kan også være det, men forudsætningen er, at samfundet giver muligheder for ejerskab, og at der er nem adgang til systemerne - også for dem, der defineres som svage eller socialt udsatte.
Derfor er der tre vigtige forudsætninger for, at frivillighedsåret bliver en succes på det sociale område:
• Stærke frivillige aktører på det sociale område skal med øget styrke til at kæmpe for de svageres retssikkerhed. Det kan dels ske gennem fortalervirksomhed, dels gennem uforbeholden kritik af svigt i de offentlige systemer.
• I en tid, hvor der overalt skæres ned på sociale og sundhedsmæssige indsatser skal man undgå, at det offentlige system tørrer sine forpligtelser af på de frivillige.
• Udsatte gruppers egne frivillige skal yderligere involveres i kritiske fortalerroller både i de enkelte boligkvarterer og i de organisationer, de selv har skabt og som repræsenterer dem.
Det er vigtigt at huske, at det historisk er frivillig organisering om interesser og værdier, der har skabt rammerne om samfundet og grundlaget for den offentlige indsats.
Det gælder stort set hele vejen rundt på det sociale og sundhedspolitiske område, at frivillige indsatser kom før de officielle, og at de frivillige var med til at forme, det der blev til samfundets regler og den skattefinansierede indsats.
Det frivillige arbejde skal stadig være med til at flytte grænserne ved at påpege svigt, stille krav, tænke innovativt og ved at mobilisere.
Systemsvigt
Hvor langt skal de frivillige være parate til at gå i det social- og samfundskritiske arbejde? Det må naturligvis afhænge af sagen og situationen, men jeg tror, at sociale provokationer kan være en af vejene frem.
Det kritiseres ofte, at politikere handler på grundlag af medieskabte enkeltsager, og nogle gange er kritikken berettiget. Men svigt handler i dag ikke kun om enkeltsager. Kombinationen af delvist mislykkede reformer, mere kontrol og mere bureaukrati har mange steder ført til, at afstanden mellem borger og system er blevet ubærlig lang. Derfor er en række enkeltsager i dag et udtryk for et større bagvedliggende systemsvigt. Almindelig menneskelighed har nogle steder fået vanskeligere vilkår i de offentlige systemer. Og det går ud over folks værdighed og over deres rettigheder.
Jeg kunne i den situation ønske mig, at vi også fik sociale aktionsgrupper, der på samme måde som for eksempel Greenpeace er parate til illustrative provokationer - og om nødvendigt noget, der minder om civil ulydighed i velgennemtænkte utraditionelle aktioner, der kan være med til at åbne folks øjne for problemerne.
Naturligvis skal samarbejde udvikles i løbet af frivillighedsåret, men det vil være godt for det sociale Danmark, hvis de sociale organisationer også benytter året til at fokusere på deres kritiske muligheder og det kritiske potentiale, der findes i det sociale Danmark. Så kan de med Søren Juuls ord blive en del af den nødvendige velfærdspolitiske og institutionelle fornyelse. Om noget bør frivilligt arbejde kunne bruges til det.
Knud Vilby er formand for Socialpolitisk forening.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",3.0,10. marts 2011,"Det gælder stort set hele vejen rundt på det sociale og sundhedspolitiske område, at frivillige indsatser kom før de officielle, og at de frivillige var med til at forme, det der blev til samfundets regler og den skattefinansierede indsats."
4982,/debat/2014/05/chokoladeprinsen-krisekonge-ukraine,Chokoladeprinsen bliver krisekonge i Ukraine,Johannes Wamberg Andersen," 
	Søndagens præsidentvalg i Ukraine falder symbolsk sammen med EU-landenes valg til unionens parlament. Det er helt tilfældigt – og dog alligevel ikke. Præsidentvalget har for Ukraine karakter af en folkeafstemning om en tilnærmelse til EU. Denne tilnærmelse må vi forstå som identifikation med den europæiske civilisations værdier – ikke med EU’s aktuelle krisestyring i nøjsomhedens tegn og dens barske sociale konsekvenser i navnlig Sydeuropa.

	For et halvt år siden brød der store demonstrationer ud i Ukraine i protest mod den daværende præsident Janukovitjs aflysning af en planlagt associeringsaftale med EU. Euromaidan-bevægelsen gjorde sig ingen naive forestillinger om, at EU ville bringe manna med vestenvinden, men så EU’s krav til reformer, gennemsigtighed og kontrolmekanismer som hjælp til et langt og sejt reformtræk i Ukraine. Tendenser i EU til afvikling af den klassiske velfærdsstat prellede af på dem, fordi ukrainerne selv længe forinden – i 1990’erne – havde været igennem en langt dybere og mere smertefuld samfundsmæssig afvikling, nemlig Sovjets sammenbrud, med hyperinflation, nyfattigdom og forfejlet chokterapi til følge.

	I Ukraine fungerer de fleste statslige organer kun på skrømt. De offentlige institutioners hovedfunktion er at afkræve bestikkelse fra borgere og virksomheder. Selv bittesmå kiosker må aflevere tusindvis af kroner hver måned, og mange bukker under eller overlever på et eksistensminimum i bestandig frygt for at miste alt.

	Et nyt Slovakiet

	Korruption og misrøgt river ikke kun landet fra hinanden økonomisk, men styrker også løsrivelsestendenserne.

	Når ’separatister’ i øst taler om en føderalistisk opdeling af Ukraine, kæmper de ret beset for at bevare status quo. Magten i øst ligger reelt hos industribaroner og korrupte politikere støttet af lokale mafiabander. De østlige provinser har karakter af halvvejs selvstændige fyrstendømmer, der aldrig har været regeret fra Kijev og kun formelt hører med til Ukraine. Den største trussel mod de lokale eliter er etablering af lov og orden, uafhængige domstole og kommunale forvaltninger, der tjener borgerne i stedet for sig selv og de lokale bosser.

	Derfor er mange i resten af Ukraine rede til helt at opgive de to østlige problemregioner, hvis det kan gøre Ukraine til et mere velfungerende europæisk land, ’et Slovakiet’.

	Ved dette præsidentvalg vil Ukraine entydigt vælge Vesten. De provestlige kandidater står til at samle over to tredjedele af stemmerne. Kandidater, der modsat advokerer for ukrainsk deltagelse i Putins nyimperiale Euroasiatiske Union står til under en tiendedel af stemmerne. Med til billedet hører, at valgdeltagelsen ventes at blive langt højere i vest end i øst.

	Begge topkandidater, Petro Porosjenko – med tilnavnet chokoladeprinsen, fordi han driver Ukraines svar på Toms og Anthon Berg – og Julia Timosjenko – med tilnavnet gasprinsessen – står for den vestlige vej.

	Østukraine har efter Janukovitjs flugt ikke været i stand til at stille med nogen populær kandidat, og mange vil sandsynligvis også i de landsdele stemme på Porosjenko. Porosjenko ventes at vinde stort over Timosjenko og opnå 45 procent af stemmerne – det vil i så fald betyde en ny valgrunde om to uger.

	Nuancer af gråt

	Porosjenko er milliardær, regnes af mange for oligark, og man kan spørge, hvorfor ukrainerne vælger en mand, der er blevet rig under det korrupte system, som landet kæmper imod? Men mange tænker, at når Porosjenko har haft råstyrke til at overleve under korruptionen, vil han også have det til at overvinde den.

	Ifølge Kijev-analytikeren Sergej Korkusjko falder Porosjenko uden for oligarkategorien, fordi han ikke har søgt politisk magt for at misbruge den til at blive rigere.

	»Han har været med i toppolitik for at forsvare sine virksomheder.«

	Den forskel kan synes hårfin, men er altafgørende i et Ukraine, hvor alt måles i nuancer af gråt. Porosjenko har været med i snart sagt alle politiske partier og fløje i Ukraine, men det gør ham efter Korkusjkos opfattelse ikke til en større opportunist end så mange andre:

	»Han har ledt efter et parti, der passede ham, men ikke fundet det.«

	Porosjenko var den eneste milliardær, der deltog i Maidan-oprøret, som hans tv-kanal, dengang Ukraines eneste oppositionelle tv-kanal, dækkede i lange livetransmissioner.

	Julia Timosjenko, der også ses som oligark, taber på at have fejlet hele to gange. Først var hun i 1990’erne indspist med Leonid Kutjmas korrupte styre. Da hun var regeringsleder og tilsyneladende fik magten til at gennemføre reformer, blev korruptionen kun værre.

	Krise-styrer

	De nye politikere, der opstod af Maidan-oprøret bliver ikke valgt, fordi de ingen politisk erfaring har. Oprørets ’cheflæge’, Olga Bogomolets, er endog kendt blandt medicinstuderende i Kijev for at kræve høje bestikkelser for at bestå eksamener, så hende er der ikke politisk tillid til.

	De ofte udskældte højrekandidater er under vedholdende mistanke for at være købt og betalt af Kreml for at oppiske et utiltalende billede af Ukraines nationale fløj, så de har heller ingen appel. Den ringe tilslutning, de står til, vil gøre det vanskeligere for Kremls propagandaapparat at fastholde kolporteringen af sine løgne om, at Ukraines Maidan-revolution var båret af nynazistiske kræfter.

	Ud over en stemme på Vesten er præsidentvalget også en tillidsafstemning til ideen om én samlet ukrainsk stat. Der venter Porosjenko, som også er den foretrukne mand i vestlige regeringskontorer, et stort reformarbejde i rollen som krise-styrer. Efter hele tre nationaldemokratiske revolutioner på blot 25 år får han rollen som krisestyrer, og anses som et led i Ukraines evolution.

	På et kontinent i krisens tegn, hvor højrepopulistiske og euroskeptiske strømninger står til historisk fremgang, skylder vi både Ukraine og os selv at besinde os på at udvikle, ikke afvikle de europæiske værdier.

Johannes Wamberg Andersen er freelancejournalist




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,24. maj 2014,"	På et kontinent i krisens tegn, hvor højrepopulistiske og euroskeptiske strømninger står til historisk fremgang, skylder vi både Ukraine og os selv at besinde os på at udvikle, ikke afvikle de europæiske værdier."
10683,/debat/2012/01/laeserbreve-5,Læserbreve,Informations Webredaktion," Fejl fra Røde Kors om feltpræster
Kamma Ankjærø, Aarhus
»En feltpræst må under ingen omstændigheder tage aktivt del i krigshandlinger,« fastslår rådgiver i humanitær folkeret i Dansk Røde Kors, Anne Sofie Lauritzen. Hun mener, at der er tale om klokkeklart brud på Genèvekonventionerne, når en dansk præst med håndgranater og automatvåben har været med til at forsvare en dansk militærlejr i Afghanistan.
Ifølge Dansk Røde Kors risikerer præsten nu at få en retssag på halsen. Der må være noget, man har misforstået i Dansk Røde Kors, siden man kan fejlbedømme en feltpræsts opgaver.
22. januar udtaler en kaptajn i hæren til avisen.dk, at det slet ikke er noget særsyn, at danske feltpræster aktivt deltager i krigshandlinger. For eksempel når Taliban angriber lejrene i Helmandprovinsen i Afghanistan:
»Virkeligheden er sådan, at alle hjælper til — også feltpræsten, når en lejr er i alarmberedskab eller under direkte angreb. Når man lever under konstant trussel for sit liv, så er alle der for hinanden hele tiden«, siger kaptajn Mads Silberg.
Mon ikke hans tankevækkende ord vil kunne få Dansk Røde Kors på andre tanker og til at undlade al tale om en retssag?
Udtrykket ’så er alle der for hinanden hele tiden’ er i særlig grad værd at lægge mærke til, for det har meget til fælles med Røde Kors’ motto: »I krig og fred — barmhjertighed«.
Marx var ikke vækstfanatisk
Per Bregengaard, København
Marx var fuldstændig bevidst om, at jordens ressourcer og miljø sætter grænser for væksten. Han var ingenlunde den vækstfanatiker, Ole Vind skildrer 11. januar.
I første bog af Kapitalen formulerer Marx tydeligt naturens grænser for vækst, som også beskrevet i Bøger 13. januar. Det kan udmærket forenes med hans begejstring for kapitalismens udvikling af produktivkræfterne, hvilket falder Ole Vind for brystet.
Udviklingen af produktivkræfterne skabte ikke alene den storindustri, Marx mener, var en nødvendig betingelse for udviklingen af en bevidst arbejderklasse. Den skabte også en udvej for den katastrofe, store dele af Europa var på vej ind i 1700-tallet. Vi var på alle måder afhængige af skov, men den svandt ind. Kul og stadigt billigere jern reddede os. Kapitalens logik er, at jorden er en brakmark, der skal udnyttes.
Problemet i dag er de såkaldte eksternaliteter, altså de produktionsomkostninger, som f.eks. klimaforandringer, der ikke berører den enkelte producent, men tit hele verdenssamfundet.
Den kapitalistiske produktionsmåde er, helt i Marx’ ånd, ikke længere løsningen. Marx drømte om, at fællesskabet skulle genvinde herredømmet over arbejdet og de værdier, det skabte.
Det er menneskenes retfærdighed og prioriteringer og ikke kapitalens logik, der skal afgøre, hvad der skabes, og hvordan goderne fordeles.
Ikke tid til gavebod, EL
Jesper Petersen, politisk ordfører (SF)
Den kommende skattereform skal fokusere på at lette skatten på arbejde for lavtlønnede og kortuddannede lønmodtagere. Den ambition kalder Per Clausen (EL) 20. januar at lade »de arbejdsløse arbejdere i stikken«. Men han har misforstået, hvad det vil sige at være venstreorienteret.
Den bedste kur mod arbejdsløshed er flere job og bedre kvalifikationer — ikke et løft af overførselsindkomsterne på 50 kroner.
Derfor står SF bag en 18 milliarder stor kickstart af økonomien, derfor styrker vi efteruddannelse, og derfor skaber vi nye arbejdspladser i Danmark.
Men hvorfor ikke også sænke skatten for de arbejdsløse? Tiden er ikke til den gavebod, som Enhedslisten lover. Skattereformens vigtigste opgave er at flytte beskatning væk fra arbejde, så arbejdsudbuddet vokser. Og den skal finansieres fuldt ud, så regningen ikke lander hos de arbejdsløse og lavtlønnede.
Hvis der er grupper, som skal vinde på den manøvre, så er det de lavtlønnede lønmodtagere, som blev overset med VKO’s skattereformer.
Der er endnu ikke lagt finansieringsforslag på bordet, men ingen — heller ikke Per Clausen — skal være i tvivl om, at SF vil sørge for en rimelig social fordeling i en kommende skattereform. Og de rige, som blev forgyldt under VKO, skal betale deres andel. Det er solid socialistisk skattepolitik.
Olesens logik
Lars Simonsen, Dyssegård
I DR2’s Debatten 19, januar fremkom Ole Birk Olesen (LA) mod slutningen med et udsagn, hvis essens var: »Der er selvfølgelig arbejdsløse, der gør alt for at komme i arbejde, uden at de kan finde et job. Men der er også mange, der ikke gør nok«.
Jeg forstår ikke logikken i dette synspunkt. Hvis der ikke er jobs til dem, der gør alt for at finde arbejde, hvor skulle så jobbene til dem, der ikke gør helt så meget, komme fra?
Gratis bus og tog i city
Benny Normind, Farum
En alternativt måde at få pendlere til at droppe bilen, og i stedet at tage tog eller bus til Københavns centrum, kunne være at gøre al offentlig trafik indenfor søerne helt gratis.
Det skal koste at køre bil til centrum, og det skal være fuldstændig gratis at lade sig transportere med offentlige transportmidler i centrum for både pendlere og beboere.
Der skal ikke være særlig rabat på transport med bus og tog fra Københavns omegn til centrum. Til gengæld kan man så færdes gratis overalt, når man har købt en pendlerbillet eller et pendlerkort og først er kommet indenfor centrumlinjen.
Det er guleroden. Tager man bilen, skal det koste, hver gang centrumlinjen passeres. Det er pisken.
Beboere i centrum kan få et personligt frikort til al offentlig transport i centrum, og mange vil måske sælge deres bil, når det bliver gratis at transportere sig indenfor centrumlinjen. Turister og andre besøgende uden pendlerbillet må betale for transporten i centrum.
Jeg tror, at de øgede indtægter på pendlerbilletter sammen med den nye centrumlinjeafgift vil overstige de mistede indtægter til gratiskort til lokalbeboerne. Trængslen i København vil blive markant mindre til fordel for miljøet.
Fortsæt dog kampagnen for skatten, DSU
Torben Jensen, Haderslev
DSU og SFU vil nu droppe deres annoncekampagne mod de radikales modstand mod Tobinskatten. Men det er ikke DSU, der er med i regeringen, og de har ikke altid været på linje med moderpartiet, så hvorfor denne selvpålagte mundkurv?
De har jo så evigt ret i deres påstande om Vestagers hengivenhed for de danske banker og hendes brug af EU-Kommissionens værste scenarie om Tobinskattens virkninger.
Dansk for ytringsfrihed
Joachim Nielsen, Humlebæk
Når Dansk Folkeparti får 12,3 procent af stemmerne, er det et produkt af demokratiet og skal respekteres. Når Det Muslimske Broderskab vinder 47,1 procent af stemmerne i Egypten, er det ifølge Dansk Folkeparti en katastrofe.
Når Jyllands Posten tegner Muhammed med en bombe i turbanen, er ytringsfriheden absolut.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,25. januar 2012,De 5 artikler I har brugt mest tid på
11569,/debat/leder/2011/08/kulturvalget,Kulturvalget,Peter Nielsen," Så kom spørgsmålet: Hvorfor fylder kultur så lidt i valgkampen? Når nu kultur fylder så meget i folks hverdag, hvorfor spiller den aldrig rigtig nogen rolle, når det kommer til folketingsvalget? Den klagesang har man hørt før ved tidligere valg. Men i virkeligheden er det ikke sandt, at kultur aldrig fylder noget i valgkampen.
Da den borgerlige regering anført af Anders Fogh Rasmussen (V) kom til magten i 2001, var det i høj grad båret af et nyt kultursyn og efterfølgende kulturpolitik. Resultatet heraf har man nu i 10 år været vidne til med et opgør og afsked med kulturradikalismen og en ny dansk national selvbevidsthed.
Men det er sandt, at kulturpolitik i denne valgkamp endnu ikke har spillet nogen rolle. Det skyldes især, at oppositionen, som gerne vil til magten, endnu ikke har formået at formulere et nyt kultursyn for Danmark. Og forudsætningen for at nogen lytter, er at man har noget nyt at sige.
Der er ellers nok at tage fat i. Det er eksempelvis bemærkelsesværdigt, at til trods for at Kulturministeriet blev oprettet for 50 år siden med det klare formål, at kulturstøtten skulle være et demokratisk projekt og bredes ud til hele folket, så har den aldrig været mere ulige fordelt. En ny undersøgelse foretaget af Megafon viser det, vi har vidst i mange år: Nemlig at de højtuddannede og vellønnede løber med størstedelen af kulturstøtten. Kulturstøtten går især til gamle og traditionsrige institutioner fremfor til det nye og det såkaldte vækstlag. Der er over­raskende nok stor folkelig opbakning til den nuværende kulturstøtte. Kun 28 procent ønsker enten at nedsætte eller afskaffe kulturstøtten, mens hele 60 procent mener, at kulturstøtten skal være på niveau med eller højere end i dag.
Men ikke desto mindre kunne denne historiske ulighed for Social­demokraterne, der har stået for et demokratisk kunst- og kultursyn samt arbejdet for folkeoplysning i generationer, være afsæt for at formulere et nyt kultursyn.
Problemet er, at Socialdemokraterne godt nok har en kulturpolitik, som er formuleret i det meget omfattende og detaljerede program Kultur er velfærd fra 2007, men ikke længere et egentlig kultursyn til at bære den frem. Deres kulturpolitik kan sammenfattes cirka således: Den nuværende kulturpolitik plus lidt ekstra og så lidt midler til at styrke det lokale kulturliv ude i landet. Det er en kulturpolitik på det eksisterendes præmisser, ja nærmest konservativ. Det er sådan set fint nok, men så kan man lige så godt melde det klart ud: ’Kære borgere, vi har ikke noget nyt at sige, men kører bare videre som hidtil.’
Anderledes forholdt det sig, da den borgerlige regering trådte til. Her havde den konservative kulturminister Brian Mikkelsen i ledtog med statsminister Anders Fogh Rasmussen (V) succes med at formulere et kultursyn med ideologisk overbygning. Det hed kulturkampen og bestod i – ud fra et nationalkonservativt verdenssyn – at formulere et nyt syn på, hvad kulturen kunne og skulle. Heraf fulgte opgør med smagsdommeri og de kulturradikales magt, kulturkanonen, der gik dybt ind i undervisningsområdet, kulturarvsbevaring og mere fri adgang til vores kulturarv. Pludselig blev det efter 2001 klart for enhver i dette land, hvad kultur var. Og vennerne i Dansk Folkeparti var dygtigst til at udnytte det nye momentum og lykkedes med at tage patent på dansk kultur og gøre det til naturlig del af deres politik.
Socialdemokraterne har ikke noget modsvar på dette, og de har heller ikke formået at vinde dansk kultur tilbage som del af et større ideologisk projekt. De har et detaljeret program for, hvad de vil kulturpolitisk, men uden at ville noget nyt. De vil alt og dermed intet. De er fanget mellem at ville bevare det nuværende udemokratiske kultursyn og så ville en lille smule fornyelse. De vil flytte rundt på lidt midler, men på ingen måde ændre den kulturpolitik, der føres her i landet. De hverken formår at kritisere det nuværende eller at formulere et alternativ. Det er den rene forskelsløshed, som ikke kan formuleres i en ny politik.
Tiden rinder ud. Der er kun nogle få uger tilbage til at formulere et nyt kultursyn og en politik, som både er progressiv og forholder sig kritisk til det nuværende kulturstøttesystem. Et nyt kultursyn, som samtidig er forankret i traditionel dansk socialdemokratisk tænkning og i et internationalt udsyn og sans for broderskabet, som jo også er del af ideologien.
I stedet for den nationalkonservative borger, som den borgerlige regering brugte som motor for deres kultursyn, kunne man eksempelvis anbefale at bruge verdensborgeren som grund­stenen i et nyt socialdemokratisk projekt. Den borger, som stolt værner om dansk tradition og kultur, men har et ligeså solidt anker i verden omkring sig og ikke påstår, at det danske har nogen kulturel overlegenhed. Det kan sagtens bære et kultursyn og formuleres som konkret politik. Det er bare med at komme i gang.
",6.0,1. september 2011,"Da den borgerlige regering anført af Anders Fogh Rasmussen (V) kom til magten i 2001, var det i høj grad båret af et nyt kultursyn og efterfølgende kulturpolitik. Resultatet heraf har man nu i 10 år været vidne til med et opgør og afsked med kulturradikalismen og en ny dansk national selvbevidsthed."
6035,/debat/2013/12/laeserbreve-9,Læserbreve,," 
	Vækst er ikke vejen frem

	Jette Sørensen, Brønshøj

	De vise økonomer undrer sig over, at danskerne trods såkaldt store opsparinger ikke svinger dankortet noget mere.

	De samme vise økonomer, der ikke havde fantasi til at forudse finanskrisen, kan tilsyneladende heller ikke forestille sig, at den gemene hob af småsparere måske har indset, at vækst ikke er vejen frem, men at besindighed i forhold til Jordens ressourcer og bedre fordeling globalt er et bedre og mere nødvendigt alternativ.

	Nogle gemmer måske også lidt på kistebunden til den grådige afgiftsskrue og Radikale Venstres kommende afvikling af særlige pensionistrabatter.

	Tarvelig kritik af u-landshjælp

	Ebbe Schiøler, Roskilde

	Christian Andersen skriver i sin leder den 6. december, at den tredje verden ikke er, hvad den har været. Derfor har udviklingsbistanden også ændret sig, og ngo’er sender ikke længere danske lærere, agronomer og håndværkere ud for at lære fra sig, lyder det.

	Det skyldes, at man – ifølge Andersen – har erkendt, »at det var lidet succesfuldt, og at modtagerne af hjælpen som regel klarede det bedre selv«.

	Det er en tarvelig påstand. De mange danske håndværkere, der har arbejdet energisk og fantasifuldt som faglærere på underforsynede tekniske skoler i Afrika, og som har produceret generationer af elektrikere, mekanikere og klejnsmede, har ikke været en fiasko.

	Som bekendt sluttede stenalderen ikke, fordi man løb tør for sten, men fordi man kom videre. På samme vis blev personelbistanden udfaset, fordi uddannelsesniveauet i den tredje verden gradvist steg. Flere kom i skole, gymnasierne blev udbygget, universiteterne voksede og blev mere kapable – det skyldes ikke mindst hjælpen fra udlandet.

	Mange af dem, der ydede denne bistand, må have det forfærdeligt dårligt med, at deres hjælp nu bliver affejet med, at den tredje verden som regel kunne have klaret det bedre selv.

	Turbostudier uden stress

	Rasmus Lund-Nielsen, Brønshøj

	Det er positivt, at regeringen har valgt at udskyde fremdriftsreformen. Men ønsker den en reform, der ikke giver de studerende stress og ikke forringer kvaliteten af uddannelserne, bør politikerne overveje følgende:

	Studerende har typisk sommerferie i 2-3 måneder. Der er ingen logisk grund til, at vi skal have så lange sommerferier i de fem år af vores liv, hvor vi alligevel har færrest penge til at udnytte dem på behørig vis.

	Med fremdriftsreformen bør regeringen derfor indføre flere intensive sommerkurser af 2-6 ugers varighed.

	Desuden bør reformen rumme en mulighed for, at de studerende i fremtiden så at sige gemmer 30 ECTS-point til, efter at de er kommet ud på arbejdsmarkedet.

	I så fald vil de kandidatstuderende komme ud på arbejdsmarkedet et halvt år tidligere, og herefter kan de så vælge fag for 30 ECTS-point, som passer til de konkrete problemstillinger, de står over for på deres arbejdsplads. Fagene kan eksempelvis tages via e-learning. Uddannelsen bliver dermed mere relevant for de studerende og vil – med en udnyttelse af ’sommersemestrene’ og en udskydelse af ECTS-point – tage kortere tid, hvilket vil betyde en mindre frafaldsprocent, og at der er færre, som har brug for at tage orlov. Som resultat vil staten spare milliarder i SU, og den vil få øgede skatteindtægter, når flere kommer i arbejde.

	I modsætning til fremdriftsreformen, der kun gavner staten, vil sommerkurser og en udskydelse af 30 ECTS-point blive en gevinst for alle.

	EU forbedrer kvalitet af frø

	Jens Ring, presse- og Informationschef i Europa-Kommissionens repræsentation i Danmark

	Karen Sybergs poetiske klumme den 12. december om lobbyisme fra frøindustriens side baserer sig tilsyneladende på en række misforståelser.

	De regler om planteformeringsmateriale, som Syberg henviser til, er en del af en større pakke kaldet Smartere lovgivning – sikrere fødevarer – en lovpakke, som skal styrke håndhævelsen af sundheds- og sikkerhedsstandarder for hele fødevarekæden i Europa.

	Det store udvalg af materiale vil sammen med forbedrede afprøvningskrav bidrage til at beskytte biodiversiteten og virke befordrende på avl rettet mod et bæredygtigt landbrug.

	Det er vigtigt at understrege, at anvendelsen af frø i private haver ikke er omfattet af EU-lovgivningen. Havefolk i private husstande vil fortsat kunne købe det plantemateriale, de ønsker, samt sælge deres frø i små mængder og udveksle dem med andre private havefolk.

	Mikro-virksomheder kan desuden markedsføre materiale af enhver art til nichemarkeder uden at skulle registreres og som regel uden at betale registreringsgebyrer. Disse undtagelser betyder, at forbrugerne – havefolket – har et valg.

	De kan vælge at købe materiale, der er produceret og markedsført af professionelle, hvis produkter er underkastet strammere regler om afprøvning af materialets identitet, sundhed og kvalitet. Eller de kan købe materiale, der ikke er testet og registreret, og hvis identitet, sundhed og kvalitet kun garanteres af sælgerens forsikringer og troværdighed.

	Fejt angreb på hjemløseindsats

	Mikkel Warming, socialborgmester i København (EL)

	Dansk Folkepartis Finn Rudaiz-ky kalder i sit indlæg den 10. december tilbagebetalingen af 73 millioner kroner fra Københavns Kommune til Socialministeriet for »talentløs«, og han kræver »alle facts på bordet«. Her er et par facts til Rudaizky:

	Finn Rudaizky var med til at træffe beslutningen om at betale pengene tilbage. Han blev grundigt orienteret om, hvordan vi brugte pengene, og han stemte for, da vi besluttede at betale nogle af dem tilbage.

	Københavns Kommune etablerede flere boliger, end vi havde søgt om penge til.

	Alligevel blev der penge tilovers. Dels fordi noget var billigere end forventet, dels fordi nogle projekter blev afvist af ministeriet.

	Derfor blev midlerne betalt tilbage, så de kan bruges til gavn for hjemløse – for det bliver de. Der er altså ikke etableret færre boliger end aftalt, tværtimod, og der går ikke en krone fra de hjemløse.

	Jeg står 100 procent inde for Finn Rudaizkys og min beslutning om at betale nogle af pengene tilbage – også når den møder kritik. Det ville klæde Rudaizky at gøre det samme.

	 




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,14. december 2013,"	Det er positivt, at regeringen har valgt at udskyde fremdriftsreformen. Men ønsker den en reform, der ikke giver de studerende stress og ikke forringer kvaliteten af uddannelserne, bør politikerne overveje følgende:"
11154,/debat/2011/11/ulighed-forsvinder-kun-holder-oeje,"Ulighed forsvinder kun, hvis man holder øje med den",Henning Hansen og Søren Geckler," Vi ved meget om, at der er massiv ulighed i sundhed, men vi ved næsten intet om sundhedsvæsenets evne til systematisk at imødegå disse uligheder. Vi bruger ellers langt på den anden side af 100 milliarder skattekroner om året på at imødegå, at sygdom systematisk rammer nogle grupper hårdere end andre. Alle skal behandles efter behov, ikke efter egne ressourcer.
Der bruges mange kræfter på at registrere næsten alt, der sker rundt omkring i sundhedsvæsenet — og ind imellem besværer de ansatte sig over registreringsarbejdet. Så meget desto mere ærgerligt er det, at de eksisterende data ikke udnyttes til at skaffe helt essentiel viden om vigtige dele af ulighedsproblemerne i sundhedsvæsenet.
En af de ting, der systematisk mangler i de allerfleste opgørelser, er registrering af, hvem — og ikke bare hvor mange — der udsættes for de forskellige behandlinger, undersøgelser og andre hændelser i behandlingssystemet. Ulighedsproblemet i sundhed består bl.a. i, at det er nogle bestemt befolkningsgrupper, som systematisk viser sig at have dårligere helbred og højere dødelighed end andre grupper. Uddannelse, indkomstforhold, etnicitet, beskæftigelsesforhold mv. er gang på gang påvist at hænge sammen med sundheden. Senest i et par glimrende artikler i Information (29.-30. oktober) og i Sundhedsstyrelsens m.fl.'s rapport Ulighed i Sundhed — årsager og indsatser.
Masser af data
Uligheden kan kun effektivt imødegås i behandlingssystemet, hvis man overalt holder systematisk øje med, hvordan det går dem, der er ramt af den. Men sådan er det desværre ikke. Vi præsenteres jævnligt for populære geografiske 'køreture' med forskelle i dødelighed, eksempelvis fra Sydhavnen til Hellerup. Men vi ved faktisk ret lidt om de socioøkonomiske forskelle i den behandling, de syge udsættes for — eller måske netop ikke udsættes for.
De socioøkonomiske variable er ofte fraværende i analyserne af, hvad der sker og ikke sker i behandlingssystemet. Det kan undre, for vi har noget nær verdens bedste statistik over, hvad der bliver præsteret i sundhedsvæsenet. Vi har f.eks. fantastiske opgørelser over snart sagt alt, der bliver foretaget, men også opgørelser over ventetider. Det registreres, hver gang nogen udnytter det frie sygehusvalg, klager eller får erstatning. Der er opgørelser over alle, der får komplikationer, genindlæggelser, deltagelse i vaccinationsprogrammer, screeninger osv., og vi har efterhånden en del kvalitetsdata med oplysninger om behandlinger, der lever mere eller mindre godt op til bestemte kvalitetskrav. Det er også muligt ud fra eksisterende data at blive klogere på behandlingsforløbene, f.eks. om henvisninger bliver fulgt, om anvist medicin købt, om genoptræning og andre former for opfølgende behandling bliver gennemført osv.
Men det simpleste, nemlig opgørelser over om patienterne blot ender med at droppe ud af behandlingen, opgøres mærkeligt nok sjældent — men det ville være ret let at opgøre.
Guldet skal graves op
Et godt råd til en nytiltrådt sundhedsminister, som gerne vil bekæmpe uligheden i sundhed, er straks at gøre noget ved dette. Det koster næsten ingenting, går ikke ud over behandlingen og kræver ingen lovgivning straks at instruere Danmarks Statistik og sundhedsvæsenet om to ting:
• Fremover bør al sundhedsstatistik suppleres med socioøkonomiske oplysninger og analyser, f.eks. opdelinger efter uddannelse, stilling og indkomst.
• Alle behandlingssteder bør holde øje med og rapportere, om der på deres område viser sig utilsigtede og uhensigtsmæssige sociale forskelligheder.
Sådanne oplysninger vil være guld værd for en målrettet indsats mod ulighederne. Men guldet skal lige graves op. Der skal holdes systematisk øje med, hvor i behandlingssystemet ulighederne imødegås, og hvor de i værste fald uddybes. Det er ikke nok bare at sige: 'Ja, men der er da lige adgang for alle'. Der er tværtimod brug for positiv særbehandling af dem, der har svært ved selv at begå sig i behandlingssystemet. Og vi har brug for viden om, hvordan det går med det.
I øvrigt svarer kravet om bedre monitorering af vores behandlingssystems evne til at håndtere ulighederne i sundhed også til anbefalingerne i Sundhedsstyrelsens m.fl.'s rapport nævnt ovenfor, og til udtalelsen fra et lige afholdt FN-møde på sundhedsområdet (jvf. Rio Political Declaration on Social Determinants of Health, Rio de Janeiro, Brazil, 21 October 2011).
Henning Hansen og Søren Geckler er ansat ved CASA — Center for Alternativ Samfundsanalyse
",0.0,7. november 2011,Guldet skal graves op
11003,/debat/2011/11/europaeiske-gaeldskrise-rykker-oest,Den europæiske  gældskrise rykker mod øst,Richard Swartz," Har Europa gjort det til en vane ikke at opdage sine problemer i tide? Jugoslavien efter Tito var længe noget ubegribeligt og eksotisk, før alt endte i borgerkrig og etnisk udrensning. Grækenland stod for solbeskinnede badestrande, skønt man her længe havde luret længe, hvordan man kunne narre Bruxelles, bruge andres penge og undgå at betale skat. Nu står Ungarn for tur: I praksis bankerot og med et politisk regime, som bestræber sig på at ombygge landet med 1930’ernes autoritære stater som forbillede.
Det er muligt, at man ikke kan udlede noget af, at der i alle tre tilfælde har været tale om stater fra Sydøsteuropa. Men ubestrideligt er det, at med Ungarn truer den europæiske gældskrise nu med at brede sig til de områder, der kom med i EU’s østudvidelse.
Sker det uventet? Nej, svarer den, som har fulgt udviklingen over længere tid. Jo, svarer det officielle Budapest. Så sent som i begyndelsen af forrige uge benægtede man, at Ungarn — som tilbage i 2008 — ville blive tvunget til at søge hjælp hos IMF. Dengang blev nationen reddet fra konkurs gennem omfattende kreditter og lån. Disse blev dog kun tilstået på nøje fastsatte og strenge vilkår til betydelig irritation for en politiker som Viktor Orbán. Den slags ville man aldrig gå med til igen. Men med en pludselighed, som ligner desperation, har hans regering bekendtgjort, at Budapest igen ser sig nødsaget til at søge hjælp hos både IMF og EU.
Det unikke flertal
Viktor Orbán ville ikke være den arrogante populist, han er, hvis ikke han samtidig forklarede, at det må ske ’på ungarske vilkår’, således at landets ’suverænitet’ ikke antastes. Det lyder græsk i sin selvbevidste kækhed. Formentlig tror Orbán ikke på, hvad han selv siger. Det står tilbage at se, om de ungarske vælgere gør.
Den ungarske krise kan ligne den sydeuropæiske. I grunden er den økonomisk: En krakket stat, et skatte- system med større huller end indtægter og meget lidt at sælge til omverdenen. Men Ungarn er ikke et klientsamfund. Det er en nødtørftigt lappet lavpriskopi af den vesteuropæiske velfærdsstat. Og til forskel fra grækere eller italienere har ungarerne ingen ubeskattede penge i deres madrasser — ja, de er ofte fattige som kirkerotter. Omkring en million ungarere har i stedet optaget letsindige boliglån til en samlet værdi af cirka 20 mia. euro, men gjort det i dyre schweizerfranc. Nu kan over en fjerdedel af låntagerne, som får udbetalt deres lønninger i den langt svagere ungarske forint, ikke længere klare deres forpligtelser og har indstillet afdragene.
Dog ville den økonomiske krise ikke være så ildevarslende for Europa, hvis den ikke faldt sammen med en politisk. Italien under Berlusconi var et politisk teater, hvor landets premierminister hovedsageligt var optaget af at skræddersy lovgivningen til at tjene egne private forretningsinteresser. Men nationen fik stort set lov at være i fred. Og Grækenland? Landet er et klan- og klientsamfund og kun på papiret en moderne stat, som — nu med ryggen mod muren — værgrer sig imod tilpasning til europæiske standarder og en globaliseret verden.
Ungarn er et helt andet tilfælde. Orbáns parti, Fidesz, har i et i dagens Europa unikt parlamentarisk flertal, som tillader det at regere alene. På egen hånd kan det omskrive forfatningen og gennemføre nye love uden at bekymre sig om de andre partier. Det politiske venstre er i praksis ophørt med at eksistere, opgivet af vælgerne og splittet internt.
I grunden behøver Orbán kun at forholde sig til Jobbik, parlamentets tredjestørste parti (i meningsmålinger allerede landets næststørste). Jobbik er åbent racistisk og antisemitisk. Sammenlignet med dette er lignende partier i andre europæiske lande ikke bare langt svagere, men også ren søndagsskole.
’Finansielt attentat’
Orbán har udnyttet sin politiske magt til at gennemføre en række tiltag, som skal befæste den yderligere. Forvaltningen og de offentlige institutioner er gennem afskedigelser og nyudnævnelser blevet fyldt med loyale partifolk. Selvstændige instanser (som forfatningsdomstolen) har fået deres kompetencer beskåret, samtidig med at der (som oftest med besparelser som påskud) er foretaget indgreb over for medier, retsvæsen eller arbejdsmarked af en karakter, der ville give Ungarn rødt lys i Bruxelles, hvis ikke landet allerede var EU-medlem.
Ungarns økonomiske problemer er ikke så meget søgt imødegået med reformer som med improviserede og ofte højest bizarre forholdsregler. Udenlandske investorer er forsøgt chikaneret væk gennem særskilte punktskatter eller afgifter, og landets banker, der så at sige alle er i udenlandsk eje, vil Orbán nu tvinge til at give de ungarske låntagere ’klækkelig’ rabat på deres lån i schweizerfranc — ’tabsdeling’ kaldes det retsstridige skridt. Alligevel har ungarerne endnu ikke gennemskuet, at denne mikstur af populisme, fremmedfjendtlighed og provokationer ikke er nogen løsning på Ungarns krise, men en del af den.
Og i kulisserne venter Jobbik, som Orbán hidtil har haft held til at holde uden for indflydelse.
Hvor længe endnu? I fredags sænkede Moodys den ungarske kreditværdighed til junk-niveau. Let bliver det ikke at affærdige dumpe- karakteren som et værk af ondsindede udenlandske konspiratorer, men når en irriteret Viktor Orbán kalder det for »et finansielt attentat« på hans regering, ser det i hvert fald ud til, at han har tænkt sig at gøre forsøget.
 
Richard Swartz er kommentator for Dagens Nyheter og Information
© Dagens Nyheter og Information Oversat af Niels Ivar Larsen
",7.0,1. december 2011,"Sker det uventet? Nej, svarer den, som har fulgt udviklingen over længere tid. Jo, svarer det officielle Budapest. Så sent som i begyndelsen af forrige uge benægtede man, at Ungarn — som tilbage i 2008 — ville blive tvunget til at søge hjælp hos IMF. Dengang blev nationen reddet fra konkurs gennem omfattende kreditter og lån. Disse blev dog kun tilstået på nøje fastsatte og strenge vilkår til betydelig irritation for en politiker som Viktor Orbán. Den slags ville man aldrig gå med til igen. Men med en pludselighed, som ligner desperation, har hans regering bekendtgjort, at Budapest igen ser sig nødsaget til at søge hjælp hos både IMF og EU."
11044,/debat/2011/11/laeserbreve-5,Læserbreve,Informations Webredaktion," Egyptens valg
Rasmus Helveg Petersen, udenrigsordfører (R)
En af det arabiske forårs flotteste blomster står til at springe ud, når egypterne går til valg fra 28. november. Men den største fare for det spirende demokrati lige nu er, at det risikerer at ende under en militærstøvle.
Meget tyder på, at det er Frihed- og Retfærdighedspartiet med lederen Mohammed Mursi i spidsen, der ender med at få flest af stemmer ved det egyptiske valg. Bag dette parti står Det Muslimske Broderskab.
Mange i Vesten er derfor bekymrede for, at en valgsejr til Mursis parti vil medføre sharialovgivning og undertrykkelse af menneskerettighederne. Det er jeg ikke så bekymret for.
Jeg var selv for nylig i Egypten med Udenrigspolitisk Nævn. Under besøget mødtes jeg med Mohamed Mursi, og efter mødet sad jeg tilbage med indtrykket af et parti, der nok bygger på muslimske værdier, men også er erklærede demokrater. Det Egyptiske militær, der har haft magten i landet siden Hosni Mubarak blev afsat, er en langt større trussel.
Under vores ophold i Egypten talte jeg med flere unge revolutionære, der fortalte, at menneskerettighedssituationen er værre nu, end den var under Mubarak. De unge havde oplevet at deres venner var vilkårligt arresteret og ikke vendt tilbage. Vreden stiger.
Det er derfor vi igen ser volden eksplodere på Tahrirpladsen. De unge vil langt hellere have et demokrati der indeholder et islamisk parti, end de vil have den nuværende undertrykkelse.
Nyheder til dobbeltpris
Bent Øberg, Aalborg
Det pudsige — eller horrible — ved TV 2’s overgang til betalingskanal fra januar 2012 er, at en betydelig del af sendefladen udgøres af nyhedsudsendelserne. De er alle identiske med hvad, der sendes på TV 2 News — som også er en betalingskanal. Endda i den dyre ende. Det betyder, at den politiske beslutning om at gøre TV 2 til betalingskanal reelt medfører, at seerne giver en dobbeltbetaling af TV 2 Nyhederne. En logisk konsekvens må vel være en væsentlig nedsættelse af prisen for TV 2 News?
Ja, det er en fejllæsning
Marianne Jelved, MF, (R)
I artiklen ’Klimaminister: Danmark er ikke låst fast af Nordsøaftalen’ karakteriseres jeg i afsnittet med overskriften »Fejllæsning med formuleringen: » (..) siger Martin Lidegaard, der repræsenterede Radikale Venstre i Nordsøforhandlingerne sammen med sin partileder Marianne Jelved, der er en nær veninde af Mærsk McKinney Møller«.
Det er en noget familiær stillingsbetegnelse for mig som tidligere økonomiminister, der i den egenskab har spist frokost med adskillige erhvervsledere. Den karakteristik af mine relationer til Mærsk McKinney Møller tjener da også kun det formål at mistænkeliggøre Radikale Venstres og min deltagelse i Nordsøaftalen, hvilket jeg tager afstand fra.
Jeg deltog ikke i forhandlingerne, som energiordføreren dygtigt håndterede, hvorfor jeg selvfølgelig bakkede hans anbefalinger op. Så enkelt er det. Værd at bemærke er, at regeringen med en radikal minister i spidsen — med rettidig omhu — har taget initiativ til at lave et servicetjek af aftalen.
Moderne ensomhed
Oliver Hirsh, Klippinge
I Information 16. november blev ensomheden udbasuneret som en alvorlig fare for menneskers helse — ja, en større fare end rygning. Mens samfundet efterhånden har indset det fornuftige i at begrænse rygning på offentlige steder, vil det være spændende at se, om denne nye trussel giver sig udtryk i forebyggende tiltag.
Der er rigelige tegn på det modsatte i de mange forskellige måder, vores hverdag bliver automatiseret på, så menneskelig kontakt, som for eksempel billetsalg erstattes af elektronik og maskinelle hjælpemidler — for eksempel robotstøvsugere!
For hjemmegående enlige kan postbuddet være en velgørende kilde til menneskelig kontakt. Når han/hun ikke længere bringer post til døren, vil også denne kontaktkilde tørre ind.
»Hvornår så vi dig være alene, og besøgte dig?«
Forbyd biler
Hans Larsen, København
Bjarne Laustsen (S) vil forbyde rygning på plejehjem. Jeg ville tro, der bliver dræbt og kvæstet væsentligt flere i trafikken end ved rygning blandt ældre.
Konsekvensen af dette må jo åbenlyst være at forbyde bilkørsel. Kom bare i gang, Laustsen.
Otte timer nok
Emilie Turunen, MEP (SF)
I dag får et stigende antal au pairs opholdstilladelse i Danmark, hvor de reelt bruges som billig arbejdskraft. En ny undersøgelse for Europa-Parlamentet viser, at det er kommet til at handle om billig arbejdskraft frem for kulturudveksling. Det skal stoppe.
Tak til Mette Frederiksen for at tage sagen op. Det er tiltrængt, særligt efter Søren Pinds årelange ureflekterede jubel over underbetalte au pairs. Jeg har to konkrete forslag til Mette Frederiksens arbejde:
Det skal handle om kulturudveksling, så otte timers hushjælp er nok! Au pair betyder ’på lige vilkår’ og henviser til, at au pairen skal være et ligeværdigt medlem af familien. Det centrale i hverdagen skal være at forbedre sprogkundskaber, deltage i foreningsliv og være en del af den danske familie.
Vi har brug for et centralt offentligt organ. Tanken er, at man som au pair og værtsfamilie skal igennem dette organ. Både værtsfamilie og au pair skal godkendes, kontakter skal formidles og kontrakter skal udformes. Det skal rådgive, oplyse om rettigheder og virke som klageinstans.
Mette Frederiksen må ikke ryste på hånden, når hun tager fat på arbejdet. Ordningen skal ikke være til for at skaffe underbetalt arbejdskraft fra udviklingslande til de danske hjem, men handle om ligeværdig kulturudveksling.
28 i klassen — godt gået
Gorm Leschly, formand, Gymnasieskolernes Lærerforening
Regeringen og Enhedslisten har nu endelig sat en stopper for de årlige stigninger i klassekvotienterne i de gymnasiale uddannelser. Vi er tilbage på det magiske tal 28 i klassen, som GL sammen med lærere og elever har kæmpet for i mange år. I dag sidder der i cirka 60 procent af klasserne 30 eller flere elever.
I Informations leder 19. november citeres Rektorforeningens formand Jens Boe Nielsen for at kalde det »fuldstændig forrykt« og at det »direkte vil føre til konkurs på flere gymnasier«. Information køber ukritisk rektorforeningens påstande og harcelerer sågar over en sådan krænkelse af selvejet, selvom den fører til mere kvalitet.
Men der er ekstra penge til den lavere klassekvotient, og hovedparten af gymnasierne har overskud som er steget siden 2007 . Så mon ikke det går uden fallitter? Når taxameterpenge til uddannelse forvaltes således, er det fornuftigt at regulere selvejet og sætte fokus på uddannelseskvalitet.
En del af de omtalte problemer med ekstra klasser kan også løses ved et bedre samarbejde mellem overfyldte og ikke fyldte gymnasier. Her kunne lidt mere regulering af valgfrihed og selveje måske også hjælpe løsninger på vej.
Så glæd jer over de positive perspektiver: Der bliver mere lære-elevtid, og eleverne kan komme mere til orde og bidrage til undervisningen.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,24. november 2011,"Rasmus Helveg Petersen, udenrigsordfører (R)"
10517,/debat/leder/2012/02/exit-afghanistan-fordrer-fred,Exit Afghanistan fordrer fred,Martin Burcharth," I de seneste par uger har det ikke skortet på ædruelige rapporter om krigens gang i det martrede land, Afghanistan. I hvert tilfælde har vidnesbyrdene stået i grel kontrast til USA’s og NATO’s officielle og relativt optimistiske version af Taleban-oprørernes angiveligt svækkede kampmoral og svækkede militære styrke efter præsident Barack Obamas beslutning i 2010 om at forstærke USA’s styrker i landet med 32.000 soldater.
Nuvel, Washington er for længst hørt op med at foregive, at Taleban-styrkerne kan besejres militært. Hensigten med sidste års offensiv, hedder det i Pentagon, har udelukkende været af taktisk karakter: Oprørernes kampvilje skulle blødes op, så de tvinges til at komme til forhandlingsbordet.
Men denne tese er blevet godt gennemhullet af to nylige vidnesbyrd.
Først var der den pinlige offentliggørelse i britiske The Times af en klassificeret NATO-analyse baseret på interview med 4.000 tilfangetagne Taleban-soldater. Billedet, de tegner af situationen, er ikke ligefrem opmuntrende for de allierede. Fangerne fortæller om uformelle ikke-angrebsaftaler indgået mellem Taleban og afghanske hærenheder, om nogle afghanske soldaters og politistyrkers plan om at overgive sig og om Talebans faste tro på, at de vil vinde krigen og overtage magten i Kabul, efter USA og NATO-styrkerne trækker sig ud.
Talsmænd for NATO hævder, at pressen overfortolker fangernes vidnesbyrd. Men problemet med den indvending er, at det er NATO, der konkluderer, at offensiven mod Taleban, startet i 2010, tilsyneladende har haft ringe indvirkning på oprørernes kampvilje.
Dernæst hævdede en modig amerikansk oberst i en opsigtsvækkende artikel i hærens blad, Armed Forces Journal, at de øverste militære lederes optimistiske vurdering af krigens gang næppe deles af amerikanske soldater og officerer af lavere rang. Det har oberst Daniel Davis bevidnet med egne øjne under en længere udstationering i Afghanistan. Han skal have talt med ca. 200 udstationerede og fundet et udbredt kynisk syn på afghanske soldaters troværdighed som allierede. Det er måske ikke så overraskende; danske soldater i Afghanistan har også privat udtrykt tvivl om afghanske styrkers kampdygtighed og integritet. Mest interessant er det derfor, at oberst Davis hverken er blevet degraderet eller irettesat (endnu) for sin sønderlemmende kritik af overordnede generalers forløjede fremstilling af den militære magtbalance.
Når det ersagt, så er det på kanten af det umulige at tage bestik af Talebans intentioner. Går de efter en sejr eller en fredsaftale? Så længe talsmændene løfter deres røst fra Pakistan, hvor de må tage hensyn til deres sammensvorne i den militære efterretningstjeneste, bør man tage deres udmeldinger med et gran salt.
Hertil kommer, at Taleban mere er en diffus modstandsbevægelse end en fast sammentømret oprørsstyrke med en hierarkisk lederstruktur og en indflydelsesrig politisk gren — som f.eks. IRA havde i Irland og baskiske ETA i Spanien. Er mullah Omar virkelig stærk nok til at diktere Talebans krav og indrømmelser i fredsforhandlinger? Tilsvarende må det være svært for Taleban at gennemskue, hvad USA’s og Karzai-styrets intentioner er, endsige Pakistans.
På den baggrund bør Talebans nylige oprettelse af en politisk repræsentation i Qatar tolkes som et utvetydigt positivt signal. Nu er der endelig nogen, de allierede og Karzai kan drøfte fred med. Ingen tror, at drøftelserne og måske snart fredsforhandlingerne bliver enkle, tværtimod.
Men alle sider i konflikten, også Pakistan, har anerkendt, at der næppe er nogen anden udvej. For Obama-regeringen gør sig ydermere gældende, at præsidenten er på genvalg og derfor gerne leverer gode nyheder til en krigstræt befolkning næste efterår.
Som et udtrykfor USA’s forhandlingsvilje skal Obama være tæt på at frigive fem Taleban-fanger fra Guantánamo. Forsvarsminister Leon Panetta bebudede for nylig, at USA vil trække alle kampstyrker ud af Afghanistan inden medio 2013, et år tidligere end planlagt.
I sidste uge bekræftede Karzai, at hans styre er inddraget i fredsdrøftelser med Taleban. Meget tyder på, at en lang fredsproces med masser af midlertidige fremskridt og tilbageslag snart kan begynde, fordi begge sider er udmattede og har en fælles interesse i at afslutte en lang og uafgjort krig.
Det ville være utilgiveligt dumt af Taleban at tolke de allieredes og Karzais diplomatiske udspil som et udslag af svaghed.
Præsident Obamas chance for genvalg ville være minimal, hvis en accelereret tilbagetrækning lod Taleban rykke ind på nyt territorium. Ingen amerikansk præsident ønsker at være ansvarlig for en gentagelse af supermagtens ydmygende tilbagetrækning fra Saigon i Sydvietnam i 1975, det gælder også den siddende. Republikanerne ville være over ham som ulve. Taleban bør acceptere demokratiet som grundvilkår for et nyt Afghanistan, ligesom det Muslimske Broderskab efter alt at dømme har gjort det i flere arabiske lande.
",10.0,20. februar 2012,"På den baggrund bør Talebans nylige oprettelse af en politisk repræsentation i Qatar tolkes som et utvetydigt positivt signal. Nu er der endelig nogen, de allierede og Karzai kan drøfte fred med. Ingen tror, at drøftelserne og måske snart fredsforhandlingerne bliver enkle, tværtimod."
8624,/debat/2012/11/laeserbreve-6,Læserbreve,Informations Webredaktion," Kursskifte er tiltrængt
Merete Riisager, børne- og undervisningsordfører, Liberal Alliance
Man tror det er løgn, når man kan læse, at 55 procent af de tosprogede drenge og 24 procent af de etnisk danske drenge i København forlader folkeskolen som funktionelle analfabeter. Det er klart et udtryk for, at folkeskolen har svigtet sin vigtigste opgave, som netop består i at sikre, at eleverne kan læse og skrive, når de forlader skolen. De nye tal viser med al tydelighed, at alt for mange elever er faldet igennem i undervisningen, alt imens lærerne har brugt tiden på at rapportere og udfylde obligatoriske elevplaner.
Nu er der behov for et kursskifte, og det er undervisningsminister Christine Antorinis (S) pligt at sikre, at dette sker ved den kommende folkeskolereform. Fremover bør det være sådan, at skolelederne får frihed til at hyre og fyre, udstikke den faglige retning, bruge pengene der, hvor de gør mest gavn, og inddrage forældrene. Alt dette klarer man langt bedre på de frie skoler, og det er også dem, der er bedst til løfte både de svage og de stærke elever. Derfor bør folkeskolen få både mere frihed og mere ansvar.
Folkeskolen skal reformeres
Anne Baastrup, gruppeformand, SF
Danmark har brug for en skolereform. I et land, som gerne vil være videnssamfund, er vi nødt til at skabe lige muligheder for vores skolebørn, så de basale færdigheder er i orden. Vi må skabe lighed, således at alle kan læse, skrive og regne, når de forlader folkeskolen. Samtidig må vi ikke glemme, at vi uddanner børnene for hele livet, og i hele livet har vi brug at læse for at holde os opdateret.
Vi må kunne skrive for at kommunikere på mail, mobil og brev. Vi må kunne regne for at holde styr på privatøkonomien og alt andet talmæssigt. Derfor er de basale færdigheder en nødvendighed.
I SF kan vi se, at der er brug for en folkeskolereform, som sikrer lighed for alle i form af samme færdigheder. Samtidig er der brug for en skole, som bevarer den kreative del og fortsat fremmer samarbejdet og fællesskabet i vores folkeskoler. Sådan ruster vi bedst vores kommende generationer til livet.
Myten om den lykkelige luder
Andreas Dinesen, hovedbestyrelsesmedlem, DSU
Det er pinligt, at regeringen nu dropper at forbyde køb af sex. Det er tilsyneladende Straffelovrådets undersøgelse, der har fået regeringen til at tage et forbud af bordet, hvilket forekommer helt uforståeligt.
For det første så er der forbud i Norge, Sverige og Island, derfor kan vi også i Danmark. I Sverige er der nu færre, der køber sig til sex og markant færre, der synes, det er i orden; forbuddet virker!
For det andet handler det her lige så meget om værdier. Vi skal som samfund sige fra og sende det budskab, at det ikke er i orden at købe sig adgang til en kvindes krop. For det tredje handler det ikke om frihed, hvilket liberalistiske kræfter synes at mene.
Der er ingen frihed forbundet med at lide fysisk og psykisk overlast i hvervet som prostitueret. Et forbud mod køb af sex er den rigtige vej frem.
Ny klimakurs efterlyses
Rolf Czeskleba-Dupont, Hvalsø
Klimabevægelsen efterlyser i kronikken 20. november en ny kurs i klimapolitikken. Regeringens opbakning til oliejagten omkring Nordpolen er uforenelig med erkendelsen af, at afsmeltningen af isen kun er det første såkaldte tipping element. For at holde global opvarmning inden for de to grader, som politikerne har tilsluttet sig, er drastiske reduktioner i udledningen af drivhusgasserne nødvendige. Verdensbanken har netop udgivet en rapport forfattet af forskningsinstituttet i Potsdam om vores klode, hvis temperaturen får lov at stige med fire grader. Her omtales forest dieback (tilstand hvor træer dør hurtigere end ellers, red.), som allerede er i gang i tropiske skove og i de nordlige boreale skove. Over 15 procent af CO2-udledningerne til atmosfæren stammer fra afbrænding af træ.
Hvad hvis skovene i dette århundrede globalt tipper fra netto at optage CO2 til at frigive den? Så er det ikke nok at bekæmpe fossile brændsler. Regeringen bør derfor bremse omlægningen af kul- til træfyring. Den er ikke klimamæssigt bæredygtig.
Sagsbehandling skal gå hurtigere
Liv Holm Andersen, integrations- og udlændingeordfører (R) og Anna Mee Allerslev, integrationsborgmester i Kbh. (R)
Regeringen har siden sin tiltræden bestræbt sig på at forbedre forholdene på familiesammenføringsområdet. En svær opgave med et system, som efter ti års VKO-styre var sandet til i pointsystemer, bureaukratiske regler og urimeligt lange ventetider. I finansloven for 2013 afsatte regeringen og Enhedslisten således midler til en hurtigere sagsbehandling af komplekse familiesammenføringssager. Det sker via udvidet åbningstid og øget bemanding i Udlændingestyrelsen i de perioder, hvor der er særligt stort pres, og mange gerne vil have behandlet deres sager. For den lange uvished og de ugennemsigtige procedure skal der tages hånd om, og de nye midler er, sammen med politisk fokus på området fremadrettet, essentielle skridt i den rigtige retning.
Uanstændigt, Corydon
Søren Witoslavsky, Hillerød
Da forhandlingerne mellem ledelsen i SAS og stewardesserne var på deres højeste, blev formanden for de kabineansattes fagforening kontaktet telefonisk af finansminister Bjarne Corydon. Ministeren opfordrede på det kraftigste fagforeningen til at acceptere ledelsens udspil om en markant forringelse af de ansattes løn- og arbejdsvilkår. Lad os forestille os, at finansministeren i den tidligere regering havde optrådt på samme måde. Dette ville med stor sikkerhed have udløst et ramaskrig fra oppositionens side, da der er tale om et hidtil uset politisk indgreb i et forhandlingsforløb for at påvirke resultatet i en bestemt retning. At en socialdemokratisk minister optræder på denne måde er udtryk for en uset disrespekt for de erfarne tillidsfolk på SAS og et brud på traditionen med at arbejdsmarkedets parter forhandler overenskomster uden indblanding fra Christianborg.
Corydons magtsyge adfærd tjener ham ikke til ære, og fagbevægelsen kommer forhåbentlig på banen i denne sag.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,23. november 2012,Sagsbehandling skal gå hurtigere
4743,/debat/2014/06/laeserbreve-0,Læserbreve,," En boble i grøn økonomi?
Omfattende statsstøtteordninger har pustet en uholdbar boble op i grøn energi, mener den danske finansmand Per Wimmer. Når skatteborgerne bliver trætte af at betale for dyr vindenergi, så brister boblen. Således skrev Information den 26. juni, og det førte til en del kommentarer fra læserne.
Claus Madsen, information.dk
Og hermed er debatten om atomkraft endnu engang åbnet. Det er jo det, Per Wimmer vil have. Alt det andet vrøvl om spanske solceller og vandenergi er jo blot et tyndt alibi (hvilke store floder har Per Wimmer tænkt sig at opdæmme i det danske landskab? Hvilke byers befolkning bør som følge deraf genhuses?)
Hvorfor er det, at Per Wimmer så gerne vil have atomkraft? Da jeg i 1980’erne var aktiv i kampen mod atomkraft, gik et argument igen blandt tilhængerne: Risikoen for en eksplosion/nedsmeltning var 1 til 1.000.000.000.000.000.000.000.000 – eller noget i den retning – og derfor var den ikke noget, man burde bekymre sig om.
Befolkningen i Japan og Ukraine har i dag visse praktiske erfaringer, der siger noget andet. Per Wimmer siger, han er optaget af prisen på el for den almindelige borger i samfundet.
Gad vide, om han også har et snært af interesse for prisen på aktier i energisektoren? Jeg spørger bare.
Gitte Ravn, information.dk
Uhyre fornuftig betragtninger fra Per Wimmer. Vi kan selvfølgelig ikke blive ved med at pumpe milliarder i den grønne økonomi.
Den må og skal vise sin økonomiske bæredygtighed, og det skal gerne være endog meget snart, hvis tilliden og betalingsviljen ikke skal erodere.
Esben Nielsen, information.dk
@Gitte Ravn. Det interessante er snarere, at der ikke hyles op om statsstøtte og indirekte subsidier til olie- og kulindustrien, som ifølge Det Internationale Energiagentur (IEA) er de mest subsidierede industrier på verdensplan (det fremgår af rapporter fra IEA og OECD, at der i 2010 blev brugt 409 milliarder dollar på direkte og indirekte støtte til disse industrier). Dét, som italesættes her, er i virkeligheden, at vi har indbygget det i vores politiske og økonomiske system, så vi ikke ænser det længere. Oliens pris er internaliseret som en selvfølge. Det er endnu ikke sket for vedvarende energikilder, fordi disse er relativt nye spillere på brættet, og fordi de gamle fossile spillere næppe vil opgive deres bekvemme førerposition.
Jesper Møller, information.dk
@ Claus Madsen. Faktisk vil jeg mene, at rigtig meget taler for, at den modstand mod atomkraft, som i slutningen af sidste århundrede gjorde emnet så giftigt, at USA og flere andre lande lukkede ned for forskningen i nye reaktortyper, i dag bærer et meget stort ansvar for de problemer, vi står i. De to seriøse uheld, vi har set inden for de sidste årtier (Ukraine og Japan), har begge været med forældede reaktortyper. Og når man ser på Fukushima, er det bemærkelsesværdigt, at et så alvorligt sammentræf af negative faktorer – gammelt reaktordesign, jordskælv og tsunami – ikke førte til en større katastrofe. Faktisk var den faktor, der fik reaktoren i knæ, at nødstrømforsyningen blev oversvømmet. Hvis dieselgeneratorerne havde været beskyttet mod oversvømmelse – hvilket var en let sag – ville der ikke være sket noget.
Hvis man i de sidste 10-20 år havde fortsat forskningen i ny reaktortyper, ville vi i dag have generation IV-reaktorer, der ikke har noget seriøst affaldsproblem, og hvis sikkerhed er langt højere end mange af de reaktorer, der stadig er i brug i dag. Det er ironisk, at det var Al Gore, som har gjort så meget for klimasagen, der slukkede for et forskningsområde med et så stort CO2-neutralt potentiale.
Derfor er jeg ikke sikker på, at du gjorde verden en tjeneste, da du i firserne demonstrerede mod atomkraft.
Per Hansen, information.dk
Vi har vedtaget, at grøn energi er godt. Og derfor vil vi ukritisk betale næsten hvad som helst for at få den. Men hvem tror I, det er, vi betaler til?
Jamen, det er jo til de store, finansielle investorer. De hyggelige, lokale vindmøllelav er for længst en saga blot. Nu er det professionelle investorer og spekulanter, som stiller vindmøller op, og som indkasserer den almindelige borgers penge som ren profit.
Jeg har set tal for vindmølleprojekter, hvor der forventes et afkast på den investerede kapital på 10-20 procent, hvilket er helt ude af trit med markedet i øvrigt og langt højere, end hvad du ville forvente af næsten hvilken som helst anden investering i dag.
Vindindustrien og vindmølleopstillerne er lige så pengedrevne, spekulative og beskidte som al anden industri. Eneste forskel er, at det er os – elforbrugerne – som betaler deres vanvittig store profit i form af enorme overpriser for el. Velbekomme. Det er den omvendte Robin Hood.
Jeg tror, Per Wimmer har helt ret: Det er en boble, og den brister, når vi forbrugere begynder at forstå, hvad der i virkeligheden foregår. Når vi forstår det, vil vi selvfølgelig ikke blive ved med at betale ret ned i lommen på en spekulativ, såkaldt grøn investor. Og specielt ikke, når vi ved, at den måde, vi opstiller vindmøller på i Danmark i dag, heller ikke har nogen positiv effekt på miljøet.
Jeg håber boblen brister, så vi tvinges til at finde nye og mere bæredygtige former for vedvarende energi.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,30. juni 2014,"Hvorfor er det, at Per Wimmer så gerne vil have atomkraft? Da jeg i 1980’erne var aktiv i kampen mod atomkraft, gik et argument igen blandt tilhængerne: Risikoen for en eksplosion/nedsmeltning var 1 til 1.000.000.000.000.000.000.000.000 – eller noget i den retning – og derfor var den ikke noget, man burde bekymre sig om."
12920,/debat/2011/01/laeserbreve-19,Læserbreve,Informations Webredaktion," Efterløn  i Venstre
Ib Jensen, Søborg
Frihedsminister Søren Pind (V) ynder at kalde folketingsmedlemmer, der skifter parti for 'renegater'. Nu slipper han omsider for renegaten Malou Aamund, der så snart hun var valgt ind for Ny Alliance skiftede til Venstre, hvilket mange demokrater opfattede som en særlig form for borgerlig valgsvindel.
Aamund forsvinder dog først, når hun har scoret yderligere 800.000 kroner af samfundets knappe midler, oven i den lukrative løn, hun får hos Microsoft. Mon det er dét, de kalder efterløn i Venstre?
Vand fryser  ikke altid ved  0 grader
Peer Høgsberg, Randbøldal
Den økonomiske overvismand Hans Jørgen Whitta-Jacobsen citeres i Information for, at det er ukontroversielt at påstå, at vand fryser ved 0 grader (6. januar). Han bruger sit udsagn som et billede på, at det er lige så ukontroversielt at mene, at den økonomiske DREAM-model, er rigtig, som at mene, at vand fryser ved 0 grader.
Jeg får lyst til at strø lidt salt i såret på den påstand. Lige netop her i denne vinter er det meget kontroversielt at påstå at vand fryser ved 0 grader. Var det tilfældet, havde det været totalt spild at strø i størrelsesordenen 450.000 ton vejsalt ud på de danske veje ...
Pointen er, at forudsætningerne for et udsagn klart må lægges frem og begrundes. Ved at ændre forudsætningerne kan man få et andet resultat, end det der forekommer ukontroversielt.
Det gælder også for DREAM-modellen, der forudsætter, at hvis arbejdsudbuddet øges, øges jobmængden tilsvarende.
Hvis man halverer dagpengeperioden fra fire til to år, kommer der så flere i job? Det synes VKO at tro. Hvis ja, hvorfor så ikke løse arbejdsløshedsproblemet helt ved helt at afskaffe dagpengene?
Hvorfor skal den selv samme gruppe af økonomer, der ikke forudså boligboblen i USA eller Islands økonomiske kollaps nu opfatte som vismænd på efterlønnen?
Hvordan forklarer CEPOS-økonomerne, de Konservative, Liberal Alliance og Venstre i øvrigt, at Lulas Brasilien, har opnået større fremgang ved at fordele flere penge til de mindre bemidlede end ved som i Bushs og nu også Obamas USA at give flere penge til den rigeste minoritet?
Brasiliens succesfulde kur er det stik modsatte af, det de ovennævnte anbefaler som vejen til økonomisk fremgang for Danmark.
Økonomi er nu en sær videnskab. Og vand fryser ikke ved 0 grader ... hvis man salter rigtigt.
Mennesket  i centrum
Rainer R. Lippold, København
Når Asger Baunsbæk-Jensen kræver »religion ind i det offentlige rum«, er det nok svært at argumentere med ham. For han betegner selv sit livssyn som »irrationelt.« Argumentation derimod har altid rationalitet som forudsætning. Derfor må man ikke undre sig over, at Baunsbæk-Jensens fremstilling er noget rod. Men et gennemgående træk findes der dog: En klage over vores 'åndløse tid', markedssamfund, produktion, forbrug og effektivitetsdyrkelse. Ja, de gamle tider var bedre, nu har vi en 'historieløs tid'.
Det er en tydelig kapitalismekritik, en kritik, man også kan høre fra andre religiøse, om det er den katolske kirke eller muslimske imamer. Det er dog en reaktionær form af kapitalismekritik. Man kan nu engang ikke rulle historien tilbage (og hvis man kunne, så ville det hele jo i sidste ende blive til det, vi står nu med nu).
Derfor viser denne kritik ikke vejen frem. Ej heller kan det være en løsning at glemme vores rationalitet (igen: hvis man kunne det) og henvende sig irrationalitet i stedet for. Vi mennesker har nu engang lært at bruge vores fornuft. Og det er derfor, religion er ved at forsvinde ud af det offentlige rum - helt uden tvang, blot fordi den ikke kan give svar på nutidens og fremtidens problemer. Dem løser man ikke, ved at slukke for fornuften, men ved at være mere fornuftig. Det er sådan, mennesket kommer i centrum. Det står nemlig, modsat Baunsbæk-Jensens påstand, netop ikke i religionens centrum - >for der befinder Gud sig
Indvandrere skal bidrage
Peter Skaarup, næstformand i Dansk Folkeparti
Georg Metz demonstrerer endnu engang, at han er komplet blind for de udfordringer, som massiv indvandring har skabt i Danmark (8. januar). Dansk Folkeparti bedriver ifølge Metz landsskadelig virksomhed ved at forhindre den indvandring, der kunne redde landets fremtid. Metz glemmer vist bare lige, at netop indvandring har været en af hovedfaktorerne i forhold til det pres, som velfærdsstaten er under. Det nytter nemlig ikke noget med mange indvandrere, hvis de ikke bidrager til velfærdssamfundet.
Fakta er, at der er op mod 24 milliarder kroner årligt at hente, hvis indvandrere opnår samme erhvervsfrekvens, som danskere. Derfor skal vi være mere selektive i forhold til, hvilke indvandrere vi lukker ind i landet, lige som vi også skal sikre os, at de indvandrere, der allerede er i landet, i langt højere grad kommer i beskæftigelse.
Det har absolut intet med en 'indre svinehund' at gøre. Det er simpelthen sund fornuft. Også i forhold til de herboende indvandrere, der er uden for arbejdsmarkedet, de skal da have et job og blive en del af fællesskabet.
Døm Palin
Morten Bro, Broager
Sarah Palin kan meget vel blive amerikanernes næste præsident. Det er utroligt, at et demokrati kan acceptere så fundamentalistisk kristne og højreradikale kandidater. Senest har hun som frontfigur for den højreradikale Teaparty-bevægelse lavet hadske kampagner imod sine politiske modstandere, der støtter fri abort og vil stemme for sundhedsreformen, bl.a. i form af hjemmesider med virtuelle sigtekorn.
Nu er en af dem blevet skudt i hovedet og seks andre myrdet. Denne mulige præsidentkandidat burde dømmes for at opfordre til politiske mord.
Sikkerhed  og våben
Preben Jensen, Korsør
Der skal da slet ikke skarpladte våben med på passagerfly. Heller ikke i hånden på sikkerhedsvagter. De er også en slags mennesker. Og i Pakistan for nylig var det en sikkerhedsvagt, der skød en guvernør. Det er altså stadig lettest at undgå våbenbrug, hvis der ikke er våben til stede.
Hvad med  krig og klima?
Anja Katrine Søndergaard, Roskilde
Efterløn, efterløn og atter efterløn er alt, hvad politikerne snakker om disse dage.
Jeg håber ikke, at den kommende valgkamp kommer til at handle om efterløn. Der er især to meget vigtige emner, som overses eller skubbes i baggrunden.
For det første er Danmark en krigsførende nation. Vi er efter ni år stadig involveret i den håbløse krig i Afghanistan. Det har kostet en uoverskuelig masse penge og alt for mange menneskeliv. Man burde også diskutere økonomi i forbindelse med krigsdeltagelsen og exitstrategi - hvilken fremtid ser hhv. rød og blå blok for Danmarks krigsdeltagelse?
For det andet, så står vi som bekendt midt i en klimakrise, der får større og større konsekvenser rundt om i verden. I Danmark er målet, at vi skal være uafhængige af fossile brændsler inden 2050, men hvordan? Det bruger man heller ikke rigtig tid på at snakke om.
Efterløn må ikke komme til at fylde hele debatten, når der er andre emner, der er så vigtige at diskutere.
Østeuropæisk container
Sacir Camo, Hjørring
Som trofast læser bliver man lidt i tvivl, om man skal begræde eller glæde sig over weekendens udgave af avisen, hvor bl.a. talemaskinen Jim Lyngvild giver karakter til flere danske politikere.
Om Birthe Rønn Hornbech (V) siger den selvudnævnte modediktator bl.a. at hun » ... ligner noget, der er trukket op af en østeuropæisk container.«
Udover at beskrivelsen er usympatisk og ukorrekt, undrede jeg mig over udtrykket 'østeuropæisk container'. Jim Lyngvild har åbenbart været i mange østeuropæiske containere, derfor vil det måske være relevant at spørge manden, hvordan det lige er med affaldsfordeling i en østeuropæisk container sammenlignet med en fra Vesteuropa?
Og hvorfor denne negative omtale af alt østeuropæisk? Østeuropæerne er generelt bedre klædt end danskerne. Dette gælder især de danske mænd - en kategori, Jim Lyngvild selv tilhører.
Løkkes kilder
>Alfred Munck, Jægerspris
Citat fra statsminister Lars Løkke Rasmussens nytårstale 2011: »Derfor har vi åbnet døren for arbejdsomme udlændinge. Derfor har vi åbnet døren for dygtige unge fra andre lande, der vil uddanne sig i Danmark. For 10 år siden kom der knap 12.000 udlændinge til Danmark for at arbejde og studere. Nu kommer der omkring 45.000 hvert år. Det er næsten fire gange så mange«. Jeg kan slet ikke få Løkkes tal til at stemme med tal for ind- og udvandring fra Danmarks Statistik: I 1999 indvandrede 50.236 personer, 41.340 udvandrede. I 2000 var tallene 52.915 og 43.417, mens de i 2009 var henholdsvis 67.161 og 44.874. Det er svært at nå op på Løkkes 45.000 netto. Det ku være interessant, med en kildeangivelse til Lars Løkkes nytårstale.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",3.0,11. januar 2011,En artikel pr. redaktion - sendt til jer hver søndag
4613,/debat/2014/07/frihed-demokrati-tisa,"Frihed, demokrati og TISA",Slavoj Žižek," Den 19. juni, på toårsdagen for Wikileaks’ Julian Assanges selvpålagte ’husarrest’ i Ecuadors ambassade i London, lækkede WikiLeaks et hemmeligt udkast til forhandlingerne om den såkaldt flerstatslige aftale om handel med tjenesteydelser, TISA. Det omfatter en aftaleskitse om det meste af verdens handel med tjenesteydelser og har forslag til regler, som ville fremme de finansielle multinationale selskabers muligheder for udbygge deres aktiviteter ved at rydde hindringer i nationale lovgivninger af vejen.
Udkastet vil tillige forbyde stærkere regulering af finansielle tjenesteydelser, ganske uagtet at den finansielle nedsmeltning i 2007-8 almindeligvis ses som en følge af utilstrækkelig regulering. I forhandlingerne presser USA desuden på for at øge den grænseoverskridende datastrøm, herunder personlige og finansielle data.
Udkastet er hemmeligstemplet. For TISA søges hemmeligholdt, ikke blot under forhandlingerne, men i hele fem år efter en aftales ikrafttræden. Skønt TISA-forhandlingerne ikke er underlagt decideret censur, bliver de knap nok nævnt i vores medier – en marginalisering og hemmeligholdelse, der står i kontrast til den historiske og vidtrækkende betydning, som en sådan aftale vil få.
Konsekvenserne vil blive verdensomspændende: TISA vil reelt komme til at fungere som en juridisk rettesnor for omfattende omstrukturering af verdensmarkedet. TISA vil binde fremtidige regeringer, uanset hvem der vinder de nationale valg, ligesom den vil binde nationale domstole.
Bentham hersker
Er der noget overraskende i dette misforhold mellem politisk-økonomisk betydning og graden af hemmeligholdelse? Er det ikke snarere et trist, og rammende vidnesbyrd om, hvor vores højtbesungne demokratier i de vestlige liberale lande er endt?
For 150 år siden beskrev Karl Marx i Das Kapital det frie marked som »en Edens Have for menneskers medfødte rettigheder … Her hersker frihed, lighed, ejendomsret og Jeremy Bentham«. For Marx angiver den ironiske tilføjelse af den egoistiske utilitarismes hoffilosof nøglen til, hvad frihed og lighed i realiteten betyder i det kapitalistiske samfund. For at citere Det kommunistiske Manifest: »Ved frihed forstår man under de nuværende borgerlige produktionsforhold den frie handel, det frie køb og salg«. Men lighed menes den juridisk formelle ligestilling af køber og sælger, selv om den ene af dem – arbejdstageren – under alle omstændigheder er tvunget til at sælge sin arbejdskraft til kapitalen.
I dag kan vi sige, at vi har frihed, demokrati og TISA: Frihed betyder en fri strøm af kapital og finansielle data og personoplysninger (og med TISA vil strømmene kunne flyde frit). Og demokrati?
Markedets stemme
De hovedansvarlige bag finansnedsmeltningen 2008 sætter sig nu igennem som de eksperter, der kan føre os ad den finansielle genopretnings smertefulde vej, og hvis anbefalinger derfor må kunne tilsidesætte parlamentarisk politik. Eller, som Mario Monti, udtrykte det: »De, der regerer, kan ikke lade sig fuldstændig binde af parlamentarikere«.
Men hvem har da den højere magt og myndighed til at suspendere de afgørelser, som folkets valgte repræsentanter træffer? Det spørgsmål blev besvaret i 1998 af Hans Tietmeyer, daværende guvernør i Deutsches Bundesbank, der roste de nationale regeringer for at foretrække »de globale markeders permanente stemmeafgivninger« frem for »valgurnernes folkeafstemninger«. Bemærk den demokratiske retorik i udsagnet: De globale markeder er mere demokratiske end parlamentsvalg, fordi afstemningsprocessen her foregår på en permanent basis (det vil sige afspejles i de løbende markedsudsving), og ikke kun hvert fjerde år. Den foregår samtidig på globalt plan, og ikke kun inden for grænserne af en nationalstat. Det implicitte budskab er, at frigøres de fra markedernes (og eksperternes) overordnede kontrol, vil de parlamentarisk-demokratiske beslutninger blive »uansvarlige.«
Ufrihed sælges som frihed
Det er altså her vores demokrati er endt, og TISA-aftalerne er et skoleeksempel på denne tingenes tilstand. Forhandles og vedtages de centrale beslutninger om vores økonomi ude af syne og uden for den offentlige debat, bliver koordinaterne sat for kapitalens uhindrede herredømme. Råderummet for, hvad demokratisk valgte politikere kan beslutte, bliver løbende indskrænket, mens den politiske proces i overvejende grad bliver afledt til at handle om spørgsmål, som kapitalen er ganske ligeglad med (typisk de såkaldte kulturkrige).
Da det frie valg i vores samfund er ophøjet til øverste værdi, må social kontrol og dominans ikke længere kunne opleves som noget, der indskrænker vores frihed. Disse valg skal fremstå som (og opretholdes af) menneskers selvoplevelse som frie personer.
De nye ufriheder optræder i et væld af forklædninger som deres egne modsætninger: Fratages vi universel sundhedspleje, får vi at vide, at vi får ny valgfrihed (f.eks. kan vi nu selv vælge sygehus og behandlingstype). Kan vi ikke længere regne med ansættelsesforhold, der er langsigtet betryggede, men må hutle os igennem i foreløbige, usikre stillinger, får vi at vide, vi jo dermed har mulighed for at genopfinde os selv og opdage nye uventede kreative potentialer. Må vi til at betale vores børns skolegang, får vi at vide, at vi nu er blevet ’iværksættere i vores eget liv’, fordi vi ganske som en kapitalist kan vælge frit, hvordan vi vil forvalte og investere de ressourcer, vi besidder.
Når vi konstant bombarderes med ’frie valg’ og tvinges til at træffe beslutninger, vi ikke altid har ordentlige vidensforudsætninger for, begynder vi i stadig højere grad at opleve vores frihed som det, den i virkeligheden er: En byrde, der berøver os et ægte valg af forandringer.
Slavoj Žižek er filosof
© Slavoj Žižek og Information Oversat af Niels Ivar Larsen
",43.0,19. juli 2014,"De hovedansvarlige bag finansnedsmeltningen 2008 sætter sig nu igennem som de eksperter, der kan føre os ad den finansielle genopretnings smertefulde vej, og hvis anbefalinger derfor må kunne tilsidesætte parlamentarisk politik. Eller, som Mario Monti, udtrykte det: »De, der regerer, kan ikke lade sig fuldstændig binde af parlamentarikere«."
5865,/debat/2014/01/kineserne-kommer,Kineserne kommer – ikke,Holger Dahl," 
	Mens finanskrisen har hærget i Vesten, har vi hver dag kunnet læse, at i Kina går det godt. Årlige vækstrater på 9-10 procent, enorme valutareserver og et stadigt uudnyttet hjemmemarkedspotentiale, der får det til at svimle for enhver økonom.

	Kineserne køber olie i Afrika, guld i Grønland og it-firmaer i USA. De synes umættelige. Vi har også vænnet os til, at de asiater, der står og fotograferer H.C. Andersen-statuen på Rådhuspladsen, ikke længere er japanere. De er kinesere, som har fået råd – og lov – til at rejse ud i verden som turister.

	Vi har allerede fået adskillige lærde bøger, klummer og kronikker, der forbereder os på, at det 21. århundrede bliver Det Kinesiske Århundrede, ligesom det 20. århundrede var det amerikanske.

	Men det kommer ikke til at ske. Kina er nemlig slet ikke interesseret i resten af verden.

	Verdens navle

	Landets forhold til verden uden for den kinesiske mur har gennem århundreder været kompliceret, for at sige det mildt. Kinas navn på kinesisk betyder ’Riget i Midten’. Og netop sådan har kineserne altid anskuet sig selv. Verdens centrum ligger i Beijing, og alt hvad man har brug for, kan man finde i Kina.

	Helt frem til dampmaskinens gennembrud i Europa var Kina det teknologisk førende land i verden. Papir, kompas, krudt – listen over ’først i Kina’ er i dag lang og velkendt. Det var der bare ingen i resten af verden, der vidste. Kina havde ingen lyst til at udnytte sit teknologiske overtag til noget, der rakte ud over landets grænser.

	Da jeg boede i Kina i begyndelsen af 1980’erne, var der intet, der tydede på, at Riget i Midten på noget tidspunkt ville komme til at spille en central rolle i verden. Landet var fattigt, og kommunismens irrationelle produktionsformer dominerede et meget sløvt og temmelig rodet land. Officielt var der regler og planer for alt, men i virkeligheden var det kun jernbanerne, der fungerede nogenlunde. Man gik konstant rundt med følelsen af at være statist i en komisk film, hvor nogen på et tidspunkt ville råbe »cut« og afsløre, at det hele var en vits. For eksempel når det tog fire damer 10 minutter at stemple en enkelt bankbog, eller når man ikke kunne få et værelse på et åbenlyst tomt hotel.

	Spurgte man en kineser, »hvad er det bedste land i verden?«, svarede han som regel, at det var USA. Japan kom ganske vist på andenpladsen – selv om kineserne hader Japan – men Kina var stensikkert med i top 3. Det kan man enten tilskrive propaganda, manglende viden eller naivitet. Men selv med de forklaringsmuligheder er det meget sigende for kinesernes selvopfattelse.

	Kina er kun interesseret i Kina

	Da den engelske gesandt George Macartney besøgte kejser Qianlong i 1792 for at foreslå handel mellem England og Kina, fik han beskeden: »Vi kan ikke forestille os, at I har noget, vi har brug for.« En ødelæggende fejlvurdering fra kinesernes side.

	Da de europæiske magter med England i spidsen angreb Kina i de to opiumskrige i 1840 og 1860, var det derfor et gigantisk chok for landets selvforståelse. At verdens førende nation kunne løbes fuldstændig over ende af de europæiske magter, var en ydmygelse, Kina stadig kæmper med at bearbejde. Nederlagene i opiumskrigene tvang landet til at åbne sig for resten af verden. England tog Hongkong, og langs landets østkyst blev en række byer åbnet for europæisk handel og bosættelse. Europæere flyttede ind, men på en måde, der stadig holdt folkeslagene adskilt. Der opstod ikke blandingskulturer som i kolonien Indien.

	Selvfølgelig ved kineserne godt, at Vesten i dag har en højteknologi, de har brug for, men når det er sagt, er der en gigantisk forskel på kineserne i det 21. århundrede, briterne i det 19. og amerikanerne i det 20. århundrede: Mest grundlæggende den, at Kina ikke for alvor er interesseret i andet end Kina. Den kinesiske udenrigsminister er ikke en særlig vigtig minister i Kina. Hvis man spørger en kineser på gaden, hvem udenrigsministeren er, vil han sandsynligvis ikke kunne svare på det.

	Hjem til Kina

	Den kinesiske etnocentriske selvforståelse stikker utrolig dybt. Enhver kineser – hvad enten han er opvokset i København, San Francisco eller Vancouver – drømmer om at tage ’hjem’ – altså til Kina.

	Engang i 1980’erne kom en højt estimeret atomfysiker fra Stanford University hjem til universitetet i Nanjing. Her blev han ikke just modtaget som en hædersgæst – bare som en helt almindelig professor, og derfor fik han at vide, at man ikke lige havde en lejlighed til ham. Han kunne sove på en madras på gulvet i varmecentralen.

	At en højt estimeret Stanfordprofessor finder sig i det, er efter min mening det bedste bevis på den kraft, ideen om Kina har for alle etniske kinesere. De er interesserede i selvbestemmelse, men ikke i andre lande. Dybest set rager resten af verden kineserne en høstblomst, hvis de bare kan få fred til at udvikle sig, som de har lyst til.

	Det er derfor, at Kina konsekvent stemmer imod alle resolutioner i FN, der involverer intervention i et andet land – hvad enten det er Irak, Afghanistan eller Libanon. Det er hverken, fordi Kina ser sig som allieret med Mellemøsten, eller fordi kineserne vil drille de andre stormagter. Det er simpelthen, fordi kineserne ikke vil risikere, at andre lande skal føle ret til at blande sig i Kinas interne affærer.

	Så når Kina køber råvarer i Afrika eller Grønland, er det ikke, fordi de vil kontrollere eller dominere, men bare fordi de vil have fred i deres eget kæmpestore land. Kinesiske arbejdere bliver installeret i lukkede compounds i de lande, Kina investerer i, og de både kommer og går uden at efterlade sig andre synlige spor end bygningerne.

	Lær dog kinesisk

	Kina føler sig stadig såret over det 19. århundredes ydmygelser. Derfor nyder kineserne i fulde drag, når landet er vært for OL, verdensudstillinger eller andre store internationale begivenheder. Kineserne er begyndt at rejse ud i verden, og i dag kan mange kinesere gøre sig forståelige på engelsk. Det får mange vestlige virksomheder til at konkludere, at man ikke længere behøver at lære kinesisk for at kunne begå sig i Riget i Midten. Det er desværre forkert. Kineserne lærer engelsk, fordi det er det internationale fællessprog, men når alt kommer til alt, mener de stadig, at det er os, der bør lære kinesisk.

	Man behøver ikke at tale sproget flydende for at gøre et stort indtryk, og de grundlæggende høflighedsvendinger og lidt small talk burde være inden for alle menneskers rækkevidde.

	Engang da en kinesiske bekendt spurgte mig, hvorfor jeg ikke arbejdede for et udenlandsk firma i Kina, fortalte jeg hende, at jeg ofte havde søgt med baggrund i mine sprogkundskaber, men hver gang havde fået at vide, at det behøvede man ikke – for »alle kineserne taler jo engelsk nu«. Da min bekendte hørte det, rystede hun stille på hovedet. »De skulle bare vide,« sagde hun.

	Og sådan er det. På trods af, at vi har haft mindst 15 år til at vænne os til, at Kina nu er en seriøs handelspartner og ikke bare et kommunistisk klovneland eller en stor og billig fabrik, er der stadig uendeligt mange misforståelser og myter, der trives om Kina og kineserne. Så det er en god idé, at undervise danske gymnasieelever i kinesisk, for vi får brug for at kunne sproget i fremtiden. Ikke fordi vores børns nye chef vil være kineser, men fordi vi skal til at lære at behandle Kina som en jævnbyrdig samarbejdspartner – i Kina.

Holger Dahl er forfatter til bogen ’Kina – engang for et øjeblik siden’ (2013)




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",13.0,14. januar 2014,"	Man behøver ikke at tale sproget flydende for at gøre et stort indtryk, og de grundlæggende høflighedsvendinger og lidt small talk burde være inden for alle menneskers rækkevidde."
4688,/debat/2014/07/stuerene,De stuerene,,"  
Michael Kongstad Nielsen, Information.dk
Nu kan alle jo ikke være akademikere eller businessmen med egen hjemmebørs, fede F1-lån og en Audi i garagen ved siden af mors mini-Fiat. Nej, der er stadig mange almindelige danskere helt nede på jorden – med et lille kontorassistentjob, en almen treværelses bolig, og hvor manden træner de lokale drenge i fodbold.
Det er folk, der i den grad føler sig overset af det etablerede Danmark, som ikke beundrer EU for noget, og som ikke kan forstå, at de rige og smarte skal foran i køen og have de bedste tilbud om alt – fra sundhed til skattefradrag. En del af dem går helt sikkert og pusler med tanken om at stemme på DF ved næste valg.
Niels Engelsted, Information.dk
Socialdemokraterne og Dansk Folkeparti har meget til fælles –Dansk Folkeparti er i virkeligheden et unaturligt valg af støtteparti for Venstre – og det er også en hæmsko for Dansk Folkepartis videre udvikling.
Mon ikke de intelligente folk i partiet indser det og kaster partiets ideologiske børnesygdomme af sig, så de nye muligheder kan udnyttes, inden de går til spilde? Og mon ikke smarte folk i Socialdemokraterne ligeledes kender deres besøgelsestid og begynder et frieri, mens Kristian Thulesen Dahl (DF) stadig er til at købe for en finansministerpost og en håndfuld mindre ministerier?
Helene Nørgaard Knudsen, Information.dk
Hvis jeg skal være helt ærlig, så er det perfekte parti for mig en blanding af Enhedslisten og Liberal Alliance – og desværre er DF nok det eneste parti, der rent faktisk har en balance mellem erhverv og helt almindelige menneskers bekymringer. Det er også grunden til, at DF er blevet så populært den seneste tid.
Men er de er stuerene? Man kan godt stinke af gylde, selv om man ligner en million – og i tv er der som bekendt intet, der lugter.
Ernst Petersen, Information.dk
DF’s fremtid er svær at vurdere. For vinder de næste valg, har de måske chancen for at blive et kommende regeringsparti. Det kræver formentlig bare, at flertallet bag den nuværende regering forsvinder, og at DF bliver større end Venstre.
Sker det, så vil DF helt givet overveje, om de stadig kan være tilfredse med kun at være støtteparti til Lars Løkke Rasmussen (V), som de jo egentlig kun ønsker at samarbejde med vedrørende udlændingepolitikken.
En socialdemokratisk regering kan de naturligvis heller ikke støtte. Så hvorfor ikke gå efter regeringsmagten og foreslå Kristian Thulesen Dahl (DF) som forhandlingsleder? Vil en sådan taktik kunne lykkes, hvis valgresultatet bliver som beskrevet? De fleste vil sikkert umiddelbart sige nej. Men hvilke alternativer vil der ellers være?
Hverken Socialdemokraterne eller Venstre ville have noget flertal, medmindre de samarbejder og går i regering sammen – hvilket jeg ikke kan forestille mig, da begge partier formentlig vil kræve statsministerposten.
Det afgørende i en sådan situation bliver så, om Socialdemokraterne vælger at støtte DF eller Venstre – og hvem SF og Enhedslisten peger på. Jeg kan dog næsten ikke forestille mig, at hverken Socialdemokraterne, SF eller Enhedslisten foretrækker Lars Løkke Rasmussens økonomiske politik frem for Kristian Thulesen Dahls blødere økonomiske linje. Derfor burde DF faktisk have en reel chance for at erobre regeringsmagten efter næste valg. Sker det, vil partiet dog sikkert føle sig nødsaget til fortsat at være tilbageholdende på udlændingeområdet og koncentrere sig mest om den økonomiske politik.
Jan Hansen, Information.dk
Den første forudsætning for, at Socialdemokraterne kan begynde at tilbageerobre deres tidligere vælgere fra Dansk Folkeparti, er, at de skal frigøre deres læber fra det radikales bagdel.
Så længe Socialdemokratiets gøren og laden afgrænses af – eller bestemmes af – de radikales politisk korrekte stræben efter fri indvandring – og ikke mindst deres bekvemme naivitet og ligegyldighed over for de mange problemer, en sådan udlændingepolitik medfører – lige så længe vil DF, der netop addresserer de pågældende problemer, score socialdemokratiske vælgere - valg for valg for valg.
Peter Hansen, Information.dk
Det er meget sjovt, at DF alligevel konsistent holder fast i tankegodset fra Fremskridtspartiet, der som bekendt havde et valgslogan engang, der hed »Sæt tæring efter næring«. At mange faglærte og ufaglærte bakker op om partiet, kan man derfor ikke undre sig over, for det er simpelthen ikke lykkedes Socialdemokraterne i tide at udfolde, hvad arbejdervælgerne får ud af det udfoldede velfærdssamfund: Sikkerhed, indflydelse og beslaglæggelse af større dele af profitten til almenvellets opretholdelse. Og desværre har Socialdemokraterne taget konsekvensen, hvormed de har indledt kursen mod marginalisering.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,8. juli 2014,"Mon ikke de intelligente folk i partiet indser det og kaster partiets ideologiske børnesygdomme af sig, så de nye muligheder kan udnyttes, inden de går til spilde? Og mon ikke smarte folk i Socialdemokraterne ligeledes kender deres besøgelsestid og begynder et frieri, mens Kristian Thulesen Dahl (DF) stadig er til at købe for en finansministerpost og en håndfuld mindre ministerier?"
9113,/debat/2012/09/laeserbreve-9,Læserbreve,Informations Webredaktion," Mærkværdig debat om alder
Mina Bernardini, København
Mange, både i SF og i medierne, taler i disse dage om Astrid Krags alder, senest Informations politiske redaktør Amalie Kestler, 13. september.
Internt i SF er der også folk, der angiver Astrid Krags alder som årsag til ikke at stemme på hende. Underforstået: Unge Astrid ved ikke, hvad der rører sig ude i virkeligheden. Som medlem af SF sidder jeg undrende tilbage. Skal vi i SF, der er skabt på ryggen af ungdomsoprøret og kvindebevægelsen, fravælge en kandidat, fordi hun er en ung kvinde? Det er jo absurd.
Ligesom det var glædeligt at Danmark endelig fik en kvindelig statsminister i 2011, må vi glæde os over, at en ung mor kan være i spil til en formandspost for et regeringsparti. Sådan ser realiseringen af ungdomsoprøret og kvindebevægelsen vision også ud.
Vi skal som parti være stolte over, at vi har mulighed for at stemme på en dygtig ung kvinde, der kan og vil noget politisk. Jeg siger ikke, at det er en kvalitet i sig selv at være ung, men det kan aldrig diskvalificere.
Hvordan ser jeg ind?
Birgitte Gjøtz Petersen, Bagenkop
Den 3. september har Signe Marie Højlund i indlægget ’Fri os fra skønheden’ en skarp og rammende kommentar til vor tids kropshad og skam, som jeg desværre tror, at mange af os – især kvinder – er ramt og plaget af jævnligt.
Jeg har selv lidt af det som teenager i den ekstreme – men igen desværre ikke sjældne – form kaldet bulimi, og har nu som 45-årig heldigvis et mere afslappet forhold til mad og krop. Jeg har stadig en gevaldig appetit, men det er mere på livet som sådan, og hvis jeg er ved at brække mig, er det mere over ’noget’ i overført betydning. Endnu et billede på samfundets fokusering på det overfladiske og kroppens udseende, ser jeg ved, at vi ofte tænker eller siger ’Hvordan ser jeg ud?’ Hermed spørger man sig selv, hvordan man ser ud set udefra, og hvordan andre ser en. Måske ville det være sundere at rette opmærksomheden mod, hvordan ’jeg ser ind’, og dermed fokusere på, hvordan der ser ud og føles inden i en selv.
Tak til de folkevalgte
Niels E. Bjerrum, Vesterbro
De folkevalgte skal ofte høre for de mange ting, omverdenen mener, de ikke gør godt nok. Derfor skal vi som medborgere også huske at rose, når de gør noget godt.
Jeg vil derfor sige stort tak for et politisk bredt, visionært og afbalanceret budgetforlig 2013 i København. Der er mange positive initiativer for københavnere i alle aldre: Flere kunstgræsbaner, støtte til udviklingen af kreative vækstmiljøer, bedre og flere daginstitutioner og klubtilbud for unge – blot for at nævne nogle enkelte ting. Det ser således faktisk ud, som om vi i fremtiden kan være endnu mere stolte over at være borgere i vores dejlige by.
Rygernes rehabilitering
Ann Dorrit Guassora, Vanløse
Tak til Frederik Stjernfelt for en tapper indsats for at rehabilitere de usunde som værdige samfundsborgere 14. september. Det er hårdt tiltrængt. Ikke mindst rygerne har i mange år haft vores fulde opmærksomhed.
Samtidig med at vi appellerer til rygernes fornuft og ansvarlighed, taler vi om rygerne som afhængige stakler. Mens vi på den ene side appellerer til, at rygerne skal vise sig ansvarlige for eget og andres helbred, undsiger vi på den anden side deres handlekraft med henvisning til afhængighed. Resultatet ved at kombinere de to versioner af, hvad rygeren er for en størrelse, bliver, at vi kommer til at presse en person, som lider af afhængighed, til at tage et ansvar, som vi samtidig siger, at vedkommende ikke er i stand til at løfte. Et hårdt pres på nogle, som vi ikke tror på.
Vi kan ikke bestemme os for, om vi tror, at rygerne ikke stopper, fordi de ikke kan, eller fordi de ikke vil. Derfor ender vi med at sige, at de skal, selv om de ikke kan.
Østergaards proportioner
Marlene Hastenplug, dansklektor i Frankfurt am Main
Regeringen planlægger at halvere budgettet til lektoratsordningen, som står for støtte til danskundervisning i udlandet. Det har der lydt protester over, men indtil videre har det kun fået uddannelsesminister Morten Østergaard (R) til at efterlyse proportioner i debatten og nævne, at der jo også findes kulturinstitutter. Men de to ting kan ikke sammenlignes.
Dansklektorerne er integrerede i modtagerlandets egne strukturer, formidler dansk sprog og litteratur på akademisk niveau, uddanner oversættere og danskkyndige til erhvervslivet. De uddanner danskkyndige lærere til private sprogskoler og lokale firmaer, der handler med Danmark. De stiller op for Danmark i deres lokalmiljø – ofte steder, hvor der hverken findes konsulat eller kulturinstitut – til interviews med pressen og med baggrundsviden om landet.
Selvfølgelig skal der spares overalt, men det kan kun skade Danmarks interesser at skrue så dramatisk ned for danskrelaterede aktiviteter, der virkelig får foden indenfor i udlandet.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,19. september 2012,Hvordan ser jeg ind?
13158,/debat/2010/11/laeserbreve-1,Læserbreve,Informations Webredaktion," Helt nødvendigt SU-udspil
TIna Nedergaard, undervisningsminnister (V)
Ingrid Stage kalder regeringens SU-udspil forfejlet (20. november). Jeg mener tværtimod, det er helt nødvendigt. I nær fremtid vil Danmark komme til at mangle flere veluddannede på arbejdsmarkedet. Viden er vores største ressource. Derfor er vi nødt til at være fremsynede og have modet til at diskutere, hvordan vi møder den udfordring.
Vi har et af verdens mest gavmilde SU-systemer, men vi er ikke i top, når det gælder den tid, det tager de studerende at gennemføre uddannelsen. Regeringens SU-udspil skal motivere de studerende til at færdiggøre deres uddannelse inden for den normerede tid. Udspillet giver de studerende frihed, valgmuligheder og fleksibilitet i tilrettelæggelsen af studierne og SU'en. Blandt andet får de frihed til at arbejde mere, hvis de har mulighed og behov for det. I moderat omfang - op til cirka 20 timer om ugen - kan det faktisk føre til bedre og hurtigere fuldførelse af uddannelsen.
Der vil være en bonus til de hurtige, og regeringen vil med studiestartslån og start-SU lette studiestarten. Jeg vil også nævne, at vi med udspillet lægger op til at gøre det endnu mere attraktivt for danske studerende at tage hele eller dele af deres uddannelse i udlandet.
Jeg har med glæde noteret mig, at blandt andre Dansk Erhverv og Dansk Industri er enige i, at der skal skabes bedre incitamenter til at komme hurtigere igennem uddannelsessystemet.
Middelalderen er over os
Sara Ellegaard Andreasen, medlem af Radikal Ungdoms Uddannelsesudvalg, Morten Schiellerup Bager, uddannelsesordfører for Radikal Ungdom
I den danske middelalder udøvede den lokale herremand stor magt over sin stavn. Fra sin højborg bestemte han, hvem der skulle giftes med hvem, og hvor folk skulle bo. En gennemførselse af Dansk Folkepartis seneste udspil om pointsystemet og tilbagebetalingen af SU vil sende Danmark flere hundrede år tilbage.
Nogen skal stoppe Pia Kjærsgaard i at lege herremand og kæmpe for de forældede værdier.
En isolering af lilleputnationen Danmark under globaliseringen vil være katastrofal. I fremtiden skal Danmark leve af viden, der i dag er blevet en global handelsvare. Uddannede kandidater, der brænder for at udveksle viden, skal ikke bremses af, at de skal betale 130.000 kroner tilbage.
Danmark skal ikke frygte hjerneflugt. Vi bør i stedet udnytte globaliseringens muligheder ved at gøre Danmark til et attraktivt videnscentrum. I Danmark skal vi fremad, ikke tilbage til stavnsbåndet.
Mistilliden blomstrer
Kristian Braad Jensen, København
Kære S og SF! Vi, der oprindeligt havde tillid til jer, har mistet den.
Højrefløjen har ikke tillid til jeres uafladelige knæfald for deres synspunkter, men en mistanke om, at I vil rulle alt det tilbage, som I er gået for langt med de seneste år - hvis I da kommer til magten. Den samme mistanke er vi andre ved at miste. Det er samlet set ikke ret godt.
Ét valg på valgdagen
Sarah Glerup, København
Margrethe Vestager (R) og Radikale Venstre har været eksemplariske i deres klare afvisning af regeringens absurde pointsystem. Men det bør ikke få venstreorienterede vælgere til at glemme, at Radikale Venstre på det økonomiske område er et stærkt højreorienteret parti, som ønsker nye topskattelettelser, afskaffelse af efterlønnen, forringelser af dagpengesystemet og andre tiltag, der vil øge uligheden i vores samfund.
Den venstreorienterede vælger, der både ønsker en anstændig udlændingepolitik og en socialt ansvarlig politik, har i realiteten kun én valgmulighed: Enhedslisten.
VUC- besparelser
Jens Otto Madsen, Thisted, forstander for VUC Thy-Mors
Voldsom stigning i deltagerbetalingen for VUC-undervisning vil fremover forhindre mange voksne i at tilegne sig kompetencer, som de har brug for i hverdagen. Det er det sørgelige resultat af regeringens finanslovsforslag for 2011.
En af dem, som rammes, er Svend, der netop er blevet efterlønner. I sit arbejde havde han ikke haft brug for it, men det har han nu. Feriebilletter er billigere online, skatteoplysninger hentes på skat.dk, og kommunikationen med kommunen er vanskelig, hvis man ikke er it-kyndig. Men fra 2011 koster et it-kursus mindst 4.500 kr. - i dag er prisen 300 kr.
Ulla er også i 60'erne. Det har altid ærgret hende, at hun taler dårligt engelsk, for hun er globalt indstillet. VUC leverer kvalitetsundervisning, men prisen stiger nu fra 110 kr. til 6.000-10.500 kr.
Henning er 44 år og vil skifte karriere til pædagog. Det kræver en række hf-fag at få adgang til uddannelsen.  Hennings deltagerbetaling stiger med mindst 50 pct.
Sagen er den, at regeringens finanslovsforslag indebærer, at alle voksne med videregående uddannelse samt alle efterlønsmodtagere og alderspensionister fratages offentlig støtte til VUC-undervisning. Derfor stiger brugerbetalingen til ca. 100 kr. pr. undervisningstime. Det betyder samtidig, at op mod 20 afdelinger og undervisningssteder i Udkantsdanmark er lukningstruede.
Da statsminister Lars Løkke Rasmussen holdt sin nytårstale, sagde han: »Viden er det pureste guld i vor tid.« Hvordan harmonerer det med de nedskæringer?
Konkurrence er ikke for VK
Søren Peter Iversen, Sønderborg
Det er interessant at se, hvor travlt regeringen har med, at der skal være mere konkurrence i det danske samfund, samtidig med at VKO har opbygget et politisk kartel, der kontrollerer lige akkurat 90 mandater i Folketinget, afskærmer sig fra parlamentarisk kontrol og udviser magtfuldkommen foragt for folkestyret.
Social deroute truer syge
Vita Kjær Snitgaard, Varde
Den nye refusionsmodel på beskæftigelsesområdet betyder, at delvis raskmelding, virksomhedspraktik, ansættelse med løntilskud eller ordinær uddannelse vil udløse 50 pct. refusion. Øvrige tiltag eller passivitet vil udløse 30 procent. Modellen vil tilskynde til, at alle - uanset om de er ledige eller syge - skal i virksomhedspraktik. De sygemeldte, som arbejdsgiverne ikke kan rumme, vil ende på kontanthjælp.
Årsag: I dag får kommunerne 65 pct. i refusion, når de visiterer til et forløb, der skal afklare den sygemeldtes arbejdsevne. Sygedagpengene kan forlænges i op til 39 uger, mens den syge er i forløbet. Men efter den nye refusionsmodel vil kommunerne kun modtage 30 pct. i refusion, hvis de henviser til denne type forløb - det er samme beløb, som de opnår ved at forholde sig passivt til sagen.
Derfor kan det forudses, at kommunerne vil stoppe de sygemeldtes sygedagpenge og henvise dem til kontanthjælp eller selvforsørgelse (da mange borgere ikke vil kunne opnå kontanthjælp pga. beregningsreglerne.) Det er en meget skræmmende tanke. Enten har de ikke helt tænkt sig om, da de lavede aftaleteksten eller også er der tale om endnu et bevidst, men tilsløret træk i retning af privatisering af vores velfærdssystem. Der vil efter 1. januar 2011 blive behov for forsikringer mod tab af indtægt ved sygdom. Vi vil komme til at se almindelige fungerende familier ende i en økonomisk og social deroute.
Skaarup forrest i kamp
Kai Bydam, Frederiksberg
Hvorfor drager Peter Skaarup (DF) ikke i spidsen for en delegation, som rejser rundt i Irak for ved selvsyn at konstatere, hvor sikkert det er at opholde sig der?
Mand jer op
Elsebeth Nilsson, Faaborg
Hvad er det egentlig, der forhindrer den almindelige dansker i at gribe ind og tage til genmæle, når han ser unge optræde provokerende på offentlige steder?
Jeg tror ikke, at det kun er frygt. Jeg tror mere, det handler om debatkultur. Jeg tænkte over det, da jeg på Naser Khaders Facebook-profil læser følgende: »Lige kommet hjem fra debatmøde i Brøndby. Bliver så deprimeret på integrationens vegne efter sådan en aften! Blandt publikum var ca. 20 unge nydanskere, som fastholdt offerrollen, var generaliserende og fordomsfulde: 'Det danske samfund er fremmedfjendsk og anti-islamisk'. Da de forlod salen råbte de 'Allah er stor. Islam er løsningen'. Ingen ballade. Men jeg var glad for mine 2 livvagter og 4 betjente. :-(.«
Et debatmøde med Naser Khader i Brøndby har garanteret trukket flere end en håndfuld nydanskere. Hvor var de andre? Jeg forestiller mig ikke, at de skræmte har trukket sig uden for døren. Nærmere gætter jeg på, at de har tænkt sig om, nedsat et udvalg, forfattet en klage og sendt den til mødearrangøren med forventning om svar inden for senest to uger.
Det er ikke dansk skik at råbe igen, men vi har som voksne en opdragerpligt. Den indbefatter pligten til at optræde voksent over for uterlige unger i det offentlige rum. Også når det ikke er vore egne unger. Vi skal møde dem dér, hvor de står. Vi skal forklare os, så de kan forstå, hvad vi mener. Institutionerne - forældre, skole, politikere, politi - kan ikke klare det hele. Med mindre vi 'voksne omgivelser' vælger at træde i karakter, er vi selv med til at grave grøfter.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",3.0,29. november 2010,"Danmark skal ikke frygte hjerneflugt. Vi bør i stedet udnytte globaliseringens muligheder ved at gøre Danmark til et attraktivt videnscentrum. I Danmark skal vi fremad, ikke tilbage til stavnsbåndet."
8308,/debat/2013/01/laeserbreve-14,Læserbreve,," Løgn og bedrag i SU-klumme
Mattias Tesfaye, København
I fredagens avis behandlede klummeskribent Brian Espensen regeringens kommende reformer af SU-systemet. I den forbindelse kritiserede han de foreløbige prøveballoner om at fjerne det sjette SU-år på universitetsuddannelser. Espensen mener, at det vil »sparke til folk, der læser bøger«. Og hævder i den forbindelse, at jeg er en af dem der »klapper allerhøjest« af SU-forringelserne.
Det er direkte løgn. Og jeg udlodder gerne en Othellolagkage til Espensen hvis han kan dokumentere sin påstand. Så kære Hr. Espensen. Et landsdækkende dagblad har inviteret dig ind som klummeskribent. Det forpligter! Du kan ikke bare lyve til højre og venstre. Det er ikke en skoleopgave. Du er desuden cand.scient.soc. Det forpligter dig ekstra til at kunne dokumentere dine påstande. Hvis du havde sjoflet murerfaget ved at tilsidesætte almindelige håndværksmæssige dyder på samme måde, ville det koste dig en omgang. Siger det bare ...
Corydons bonus
Ole Thorbek, Værløse
Det er nu kommet frem, at en mindre gruppe SAS-medarbejdere har fået en bonus, der svarer til et halvt års løn. Ifølge vor socialdemokratiske finansminister, Bjarne Corydon, er der tale om en medarbejdergruppe, der gennem sit arbejde har reddet SAS. Men når Corydon mener, at det er den bonusbelønnede medarbejdergruppe, der har reddet SAS, så var det jo helt overflødigt, at den store gruppe medarbejdere har accepteret lønnedgang. SAS var jo reddet af bonusmodtagerne?
Større indsats for mest udsatte
Liv Holm Andersen, udlændingeordfører (R), og Marlene Borst Hansen, ligestillingsordfører (R)
Ingen skal blive i et voldeligt parforhold af frygt for at miste sin opholdstilladelse! Og intet menneske skal forblive i en påtvunget udsat situation grundet angst for, hvad fremtiden bringer! Derfor er forholdene for de mennesker, der lever tættest på kanten, essentielle for os. Regeringen har allerede lavet en række forbedringer på både udlændinge-, rets- og ligestillingsfronten. Og der er flere i støbeskeen. Nu er der eksempelvis lovforslag klar om bedre forhold for ofre for menneskehandel og forbedringer for familiesammenførte, som har været ofre for vold og ved skilsmisse oplever inddragelse af deres opholdstilladelse.
Helt konkret udvider regeringspartierne for førstnævnte gruppe ”refleksionsperioden” her i Danmark fra 100 til 120 dage. I den periode tages der hånd om den enkelte, tilbydes sundheds- og psykologhjælp og hjemrejsen forberedes på ordentlig vis. Derudover udvides også reintegrationsforløbet og den dertilhørende støtte i hjemlandet fra 3 til 6 måneder.
For sidstnævnte gruppe ophæves den toårige periode, hvor den familiesammenførte ved skilsmisse ikke kan søge om at beholde sin opholdstilladelse. Kan man forestille sig noget mere krænkende end at være udsat for overgreb og ikke have nogen steder at henvende sig, for hvis man gør det, bliver man hjemsendt, muligvis uden sine børn. Den urimelige retstilstand laver regeringen om på nu.
SRSF sender aben videre
Hamid El Mousti, København
Hver gang regeringen ikke kan holde jeres løfte om at skaffe flere i arbejde giver den jobcentrene skylden, hvorfor det ikke lykkes. I går var det arbejdsformidlingen, der fik på puklen, i dag er det jobcentrene. De bliver beskyldt for at være uduelige.
Jeg har 30 års erfaring som AF-konsulent og vejleder. Det er ikke den almindelige medarbejder, der er problemet. Det er cheferne i jobcentrene, som er uduelige i samspil med magthaverne. Det er meget godt at have en offentlig institution som syndebuk. Sandheden er, at det er politikerne, der ikke taler sandt. I lyver for befolkningen for at beholde jeres taburetter. Og det uanset partifarve. Man ville have forventet at SF og Socialdemokraterne ville have været mere ærlige. Men magten gør blind.
Regeringen kan lave lige så mange kaputpakker, de vil. Der kommer ikke flere job ud af det. Så længe USA’s økonomi er på standby, vil vi blive nødt til at deles om de job, vi har. Uanset om magthaverne kan lide det eller ej.
Luk ikke landsbyskolen
Carsten Abild, formand i Landsbyerne i Danmark
Næsten hver anden kommune regner med at nedlægge skoler i det kommende år. Her til kommer, at hver sjette folkeskole siden 2007 enten er nedlagt eller lagt sammen med en større skole. Det er en ren massakre på vore landsbyskoler og på livet på landet.
Skolen er omdrejningspunktet i et lokalsamfund. Er skolen væk, sker der ingen ny bosætning, børnefamilier flytter fra lokalsamfundet og måske helt fra kommunen, foreningslivet smuldrer og landsbysamfundet sygner hen. At lukke flere hundrede landsbyskoler og hermed landsbysamfund er det alvorligste angreb på landsbysamfundene og livet på landet i de sidste 40 år. Men vi er mange, der håber, at kommunalpolitikerne vil besinde sig og afblæse massakren på landsbyskolerne og hermed på kommunens landsbysamfund.
Lad os få tid til og mulighed for at drøfte konsekvenserne af en skolenedlæggelse. Hvad betyder det for et lokalsamfund, folkeligt og økonomisk, når den lokale skole nedlægges? Er der overhovedet en besparelse, hvis kommunens landsbysamfund forfalder? Og kan kommunalpolitikerne undvære positive forældre og borgere og deres store frivillige indsats i foreningerne og i kulturlivet?
Det er hele kommunen, der skal fungere, ikke kun kommunens større byer og store skoler.
Vi beskytter mod gift
Jonas Dahl, finansordfører for SF
I min levetid har jeg altid kunne tage et glas vand fra hanen uden at skulle bekymre mig. Det skal min datter også kunne. Men så skal der også sættes ind. Og det gør vi i regeringen! Belastningen fra sprøjtemidler skal sænkes. I Danmark er vi meget heldige. Vi kan drikke rent vand fra hanen. Det kan man ikke mange steder i verden.
I andre lande slæber man store tunge vandflasker med hjem fra supermarkedet. Man skal mindst være to til at købe ind, da man både skal bære mad og vand hjem fra butikken. Det bøvl slipper vi heldigvis for i Danmark. Og sådan skal det blive ved med at være.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,14. januar 2013,Luk ikke landsbyskolen
12790,/debat/2011/01/laeserbreve,Læserbreve,Informations Webredaktion," Indvandring som redning
Finn Holten Hansen, København
»Hver gang fem forlader arbejdsmarkedet for at gå på pension, står kun fire parat til at tage over«, sagde statsministeren i sin nytårstale, og han har gentaget ordene flittigt lige siden. Men der findes jo en nem løsning på problemet, som vi i 60'erne og først i 70'erne benyttede os af:
Vi åbner for indvandring udefra af arbejdsduelige personer - fremmedarbejdere, kaldte vi dem dengang. Denne gang kunne vi måske være lidt høfligere og invitere deres familier med straks.
Hvis det virkelig kniber med hænder i fremtiden, så lad endelig de mest avledygtige komme først, dem der, som fru Kjærsgaard har fået lov til at sige, »formerer sig som kaniner«. Så går det nok alt sammen.
Efterskole for alle
Jon Christian Bang Nielsen, Varde
Jeg er en 15-årig efterskoleelev i Vestjylland, og her er ikke så mange personer med anden etnisk baggrund end dansk. Jeg oplever mange efterskoleelever, der er direkte fjendtlige over for indvandrere, og så tænker jeg:
Hvorfor fravælger indvandrere efterskole? Er det en kulturforskel, der endnu ikke er nedbrudt? Er det dårlig imagepleje fra efterskolernes side? Uanset hvad det er, tror jeg at mange elever ville få meget ud af et ophold.
Jeg tror, at der i fremtiden ikke vil være de samme forskelle, og at det vil ske blandt andet på grund af efterskolerne.
Jeg tror og håber, at indvandrere vil vælge efterskolerne til, og at de vil vælge Vestjylland til, for herude snakker mange om, hvor dejligt vi har det og om de problemer, der opleves i de store byer. Jeg tror, at man i Vestjylland vil kunne integrere mange mennesker.
EU fejler i Mellemøsten
Jakob Lindblom, Århus
Fra EU-tilhængernes side lyder der ofte et ønske om, at EU skal have mere magt og spille en større rolle på den globale scene. Disse ønsker ledsages af skåltaler om, hvor demokratisk og progressivt EU ville være i en sådan rolle. Men det er et fatamorgana.
I disse dage kæmper millioner af mennesker i Nordafrika i håbet om en bedre demokratisk fremtid uden korrupte, undertrykkende despoter. Men hvordan handler EU i situationen?
Jo, da oprøret startede i Tunesien, var Frankrig, der må formodes at få en central placering i EU's globale ambitioner, ikke sent til at tilbyde diktatoren Ben Ali militær hjælp til at nedkæmpe opstanden, og siden til at tilbyde ham asyl. Heldigvis nægtede det tunesiske militær, og stillede sig i stedet på demonstranternes side.
Men det er ikke kun Frankrig, den er gal med. Tværtimod har EU som institution i årtier støttet diktatorerne.
Tunesien var det første nordafrikanske land, som fik en associeringsaftale med EU, og mellem 1995 og 2009 modtog Ben Alis regime 12,7 milliarder kroner i støtte og gunstige lån derudover på over 20 milliarder kroner. Siden er fulgt støtteaftaler med andre despoter som Libyens Gaddafi.
Med andre ord klinger EU-tilhængernes ord hult. Der er ikke brug for mere EU i verden, men mindre.
EU må satse
Søren Winther Lundby, Nyt Europa
Udviklingen i Nordafrika er endnu en påmindelse om, at EU og andre demokratier i verden får brug for nye udenrigspolitiske redskaber.
Det står mere og mere klart, at traditionelt diplomati og militære operationer ikke er tilstrækkelige redskaber i en globaliseret verden. Hertil kommer, at militære operationer koster en formue og sender meningsløst mange unge mænd og kvinder hjem i kister.
Det danske udenrigsministerium har allerede etableret en public diplomacy-afdeling, som har til formål at kommunikere mere bredt med verdens borgere. Det er med sikkerhed en god idé, men vi skal endnu længere, også i EU.
Der er brug for en uformel, men stærk alliance af alle de aktører - personer, organisationer, virksomheder og lande - der er tilhængere af demokrati, menneskerettigheder og social markedsøkonomi.
Traditionelle diplomatiske og militære indsatser kan organiseres og indsættes med kort varsel. Det kan denne alliance også, hvis den vel at mærke er etableret.
Det er denne etablering, EU bør fremme. EU må investere i, at et uformelt korps af aktører fæster rod på tværs af landegrænser og på tværs af andre traditionelle skillelinjer. Det drejer sig helt banalt om at støtte etableringen af den demokratiske infrastruktur, som gør, at den universelle alliances aktører i højere grad kan se hinanden og organisere sig efter behov.
Tænk, hvad det ville betyde, hvis flere borgere fra verdens demokratier allerede var i forbindelse med deres ligesindede i Nordafrika. Det ville kaste muligheder af sig, som intet eksisterende diplomati har penge eller beføjelser til at udfolde.
Tiden er kommet til public diplomacy version 2.0. Her er en opgave, som EU passende kunne kaste sig over. Og det oven i købet med en realistisk forventning om et godt afkast af relativt beskedne investeringer.
Det er mere, end man kan sige om mange militære investeringer.
Økologi; mere end sundhed
Joachim Plaetner Kjeldsen, Århus
Forbrugere, der køber økologisk, er dumme, fordi der ikke er videnskabeligt bevis for, at økologi er sundere, skrev Mads Schmidt Eriksen (MSE) 28. januar.
Der er mange forskellige videnskabelige undersøgelser på området, som peger i forskellige retninger, og jeg skal ikke som MSE forsøge at gøre mig klog på, hvilke der er mest troværdige.
Blot kan jeg konstatere, at mens det er tilladt at proppe 370 forskellige tilsætningsstoffer i ikke-økologiske fødevarer, så er antallet 49 i økologiske - langt de fleste naturlige stoffer. Men sundhedsargumentet er blot ét af mange argumenter for økologien.
Jeg køber udelukkende økologiske fødevarer til mine børn og mig selv, hvis der findes en økologisk variant. Det gør jeg af flere årsager: for miljøets skyld, for grundvandets skyld, for dyrevelfærdens skyld, for mine og dine børns fremtid og for sundhedens skyld.
Jeg vil nemlig gerne gøre mit til, at gigantiske mængder antibiotika og hormonforstyrrende stoffer ikke fremover skal være en del af vores fødevareproduktion og nærmiljø. Jeg betaler hellere end gerne merprisen for økologiske varer, fordi jeg ser det som en langsigtet investering i en på alle måder bæredygtig fødevareproduktion, som sikrer, at der også kan produceres rene, naturlige fødevarer i fremtiden.
Der er nemlig også en pris at betale for billige fødevarer i form af antibiotikaresistente bakterier, forurenet grundvand, udpint jord og vanrøgt af dyr. Den pris syntes MSE at være klar til at betale. Jeg vil hellere give halvanden krone mere for min liter ø-mærket mælk, ligesom et stadig stigende antal af de danske forbrugere, der kan se tingene i et større perspektiv end MSE.
Han slutter i øvrigt af med at udstille sin egen uvidenhed ved at fremføre, at tyskere ikke gider økologi, og at det økologisk dyrkede areal i Danmark er faldet med 10.000 hektar. Tyskerne køber mere og mere økologisk og er samtidig et hurtigt voksende eksportmarked for dansk økologi. Øko-arealet i Danmark er steget støt siden 2006, og senest i år kommer der yderligere 5.000 hektar.
Islamfrygt
Michael Kongstad Nielsen, Virum
De mange forbehold, der bliver gjort i kommentarer og analyser af de dramatiske begivenheder i Egypten og Tunesien lige nu, kan godt undre.
Alle kan se, at det er folket i bredeste forstand, der er på gaden, ikke styret af politiske eller religiøse organisationer af nogen art, men en spontan folkelig trang til forandring.
Men stadig lurer angsten i alle vestlige medier - ja langt ind i Informations debattørkorps. De frygter, at islamisterne kommer og tager over. At et nyt diktatur er på vej, bare værre end det foregående.
Angsten for 'islamisterne' blænder fornuften og fejer al glæde og håb af bordet. Selv om mange af de politiske kræfter, der har tilknytning til islam, er såre moderate som de kristelige demokrater i Europa, slås de alle i hartkorn med hinanden.
Det går selvfølgelig ikke at gradbøje demokratiet. At sige, at demokrati er godt, når det er de rigtige, der vinder. Nej, demokratiet må hyldes uforbeholdent, og vinderne må anerkendes, uanset hvem de er.
Man må tro på demokratiets evne til at holde sig selv i live.
Når donorpengene frem?
Hans Winkel, Middelfart
Det var en spændende indsamling i lørdags på DR1, tak for det! Nu er det så min stille bøn, at der sættes to journalister til at følge pengene i hjælpeorganisationerne og ud gennem fordelingskanalerne til de enkelte modtagerlandes ofte korrupte styrer, så vi kan se beløbet materialisere sig.
Det vil være en stor moralsk støtte for fremtidige indsamlinger, hvis man om tre uger kunne aflægge regnskab for beløbet.
Rettelse
I læserbrevet Ud med sproget, TV 2 af Erik Nordahl Svendsen (31. januar) har der under redigeringen indsneget sig en uheldig fejl. Det fremgår, at jægersoldaterne i lækagesagen skulle til Afghanistan.
De skulle til Irak. Information beklager fejlen.Red.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,1. februar 2011,"Der er brug for en uformel, men stærk alliance af alle de aktører - personer, organisationer, virksomheder og lande - der er tilhængere af demokrati, menneskerettigheder og social markedsøkonomi."
5064,/debat/2014/05/eu-kommet-taet-paa-borgerne-paa-godt-paa-ondt,EU er kommet tæt på borgerne – på godt og på ondt,Uffe Østergård," 
	Nationalistiske bevægelser og partier står til stor fremgang ved EU-parlamentsvalget 25. maj. EU har aldrig været voldsomt populært blandt vælgerne – bortset fra i lande, som ikke er medlemmer endnu. Der hviler en tung aura af kedsommelighed, fjernhed og centralisme over hele konstruktionen. Kort sagt det modsatte af deltagende demokrati. Men at nationalisme fra højre og venstre tilsyneladende har så godt et tag i vælgerne er noget nyt, og det sætter spørgsmålstegn ved hele samarbejdets legitimitet. Endda på et tidspunkt, hvor sammenhold over for udfordringen fra globaliseringen og nu senest Putins Rusland er mere nødvendigt end nogensinde.

	For at forstå, hvordan det er kommet dertil, er man nødt til at gå tilbage i tiden og kigge på den strukturelle udvikling i EU. Man er nødt til at se på, hvordan EU siden 1951 har bevæget i retning af en social union, selv om det ikke altid har været tilsigtet fra politisk side. Heri ligger forklaringen på EU’s succes som detailregulerende marked og fiasko som udenrigspolitisk aktør. En udvikling, der i dag kommer til udtryk i utilfredshed med østarbejderne; i en union, der er splittet, når det kommer til udenrigspolitiske spørgsmål som krisen i Ukraine, og i et Europa, der er svækket i forhold til resten af verden på både et økonomisk og et ideologisk plan. Udviklingen har været undervejs siden lige efter Anden Verdenskrig, men problemerne er først for alvor blevet tydelige i kølvandet på euro-krisen.

	Efter godt 60 års samarbejde er EU ved at komme tæt på borgerne. På godt, men også på ondt. Heri ligger forklaringen på den unormalt store interesse i medierne for europæiske spørgsmål i denne valgkamp, i Danmark såvel som i det øvrige EU.

	Det indre marked for arbejdskraft er begyndt at fungere, i hvert fald for de mindre privilegerede arbejdstagere. Arbejdssøgende fra de lande, der blev optaget med så stor festivitas i 2004 – og lidt mindre i 2007 – melder sig nu på arbejdsmarkederne og socialkontorerne i de gamle medlemslande, samtidig med at de sydeuropæiske lande kæmper med at komme ud af sparepolitikkens spændetrøje og eksporterer deres bedst uddannede unge til Nordeuropa og Sydamerika.

	I 1972 frygtede mange danskere, at vi ville blive oversvømmet af sydeuropæere (bortset fra de kvinder, der glædede sig). Men sydeuropæerne kom aldrig. Tværtimod formindskedes migrationen fra syd til nord i Europa i 1960’erne i kraft af den økonomiske vækst, som samarbejdet genererede. Det ændrede sig først med den store østudvidelse i 2004, Rumæniens og Bulgariens optagelse i 2007 og senest Kroatiens.

	Græshopper og jordbærplukkere

	I de glade dage før finanskrisen stod danskerne på nakken af hinanden for at lave aftaler med de billige og effektive polske håndværkere. Villakvarterernes glaserede tegl vidner endnu om 00’ernes byggeboom, som i vidt omfang blev muliggjort af billig østeuropæisk arbejdskraft. Men siden har piben fået en anden lyd. Den konservative Brian Mikkelsen lagde for med at omtale østeuropæerne som »græshopper, der hopper ind på marken, suger al energi ud og derefter hopper videre til næste mark«. I debatten om børnecheck til EU-borgere beskrev Venstres formand, Lars Løkke Rasmussen, de østeuropæiske arbejdere som »jordbærplukkere, der trækker penge ud af Danmark«. Det er nyt. I årene umiddelbart efter Murens fald var danskerne faktisk et af de lande, som var mest positive over for de øst- og centraleuropæiske befolkninger.

	Selv om retorikken er ved at løbe af sporet i den politiske appel til befolkningens utilfredshed med romaer og jordbærplukkere i Danmark, er substansen i konflikten reel nok. Det indre marked for arbejdskraft er ved at indfinde sig med 40-50 års forsinkelse, og det sætter den danske velfærdsmodel og de sociale ordninger i alle de gamle medlemsstater i Nordeuropa under pres. Det er det, højredrejningen er en forståelig og logisk reaktion imod.

	Konsekvenserne af arbejdskraftens frie bevægelighed er bestemt ikke ren mytologi – selv om omkostningerne nok overdrives, hvis man skal tro på tallene fra Dansk Industri og Danmarks Statistik.

	Den tyske kansler Angela Merkel formulerede under et besøg i Storbritannien i foråret problemstillingen præcist med sine udtalelser om, at EU skal være et frit arbejdsmarked, men ikke en social union. Det er den sondring og diskussion, man hidtil har forsømt, både herhjemme og i resten af EU.

	EU har nemlig med en række forordninger og domme fra EU-domstolen bevæget sig i retning af en social union uden egentlig at ville det politisk. Man har troet på, at de europæiske velfærdsmodeller ville nærme sig hinanden så meget, at de problemer, vi ser i dag, ikke ville opstå.

	Men den proces har vist sig at være langt vanskeligere og mere langsommelig end først antaget. De europæiske socialstater er nemlig indrettet meget forskelligt, og de nordiske velfærdsrettigheder er kun i princippet universelle. Reelt er det indrettet efter og forbeholdt bestemte nationale grupper.

	Ikke som USA

	Skal man forstå EU’s problemer, er man nødt til at kigge på den model for samarbejdet, som hjernen bag det europæiske samarbejde, Jean Monnet, og andre formulerede med Kul- og Stålunionen og Fællesmarkedet i 1951. Formålet var at overvinde modstanden mod suverænitetsafgivelse i nationalstaterne, men i dag udstiller de modsatrettede interesser en grundlæggende splittelse mellem EU’s succes som detailregulerende marked og fiasko som udenrigspolitisk aktør.

	Unionen er kendetegnet ved at være det præcis modsatte af den amerikanske føderation. EU er meget stærkt regulerende på en lang række indre områder, men samtidig en svag koalition udadtil. USA er omvendt en stærk koalition udadtil, altså militært og udenrigspolitisk, mens det centrale niveau griber langt mindre ind i de enkelte staters selvstændighed. Hvor den føderale magt i USA forvalter omkring 25 procent af BNP, råder EU over omkring 1 procent af sine medlemslandes BNP. Derimod er omfanget af EU’s detailregulering enormt, og det får stadig flere borgerlige tilhængere til at blive skeptiske over for det europæiske samarbejde, mens reguleringsvillige socialister og socialdemokrater omvendt bliver stadig mere positive, selv i Danmark.

	Tab af indflydelse

	Udviklingen kommer til udtryk i eksempelvis EU’s reaktion på situationen i Ukraine. Unionen har om ikke 28 forskellige politikker på området, så i hvert fald 5-6 forskellige positioner, som er vanskelige at forene. Tyskland repræsenterer af historiske og geopolitiske grunde en konciliatorisk linje over for Rusland, som dels skyldes Anden Verdenskrig, dels afhængigheden af russisk gas. Heroverfor står en række mere konfrontatoriske stater, anført af Polen og den svenske udenrigsminister, Carl Bildt, støttet af de baltiske lande, som kun kender Rusland alt for godt.

	Disse modsatrettede interesser førte i efteråret 2013 til en aktivistisk EU-politik over for Ukraine, som blev opfattet som aggressiv af Rusland, men som i realiteten var svag og splittet.

	Det er kun 10 år siden, at skarpe internationale iagttagere som Mark Leonard og Jeremy Rifkin skrev entusiastiske bøger om, hvordan EU ville vise vej for verden i det 21. århundrede – frem for de mere primitive, magt- og vækstorienterede stater som USA og Kina. Andre fremhævede EU som en stormagt, der ikke profilerede sig ved hjælp af traditionel magtpolitik, men i stedet satte standarden for normerne i internationalt samarbejde i en stadig mere global verden. EU blev set som en »normativ magt«. Ganske vist påpegede mere kyniske, primært amerikanske, iagttagere, at EU opførte sig sådan, fordi unionen er for svag til at gøre andet. Hvis den da ikke ligefrem med en forhenværende amerikansk forsvarsministers ord kunne tage opvasken, efter at de »rigtige« stormagter havde ordnet tingene og spist middagen.

	Disse analyser afspejler den generelle svækkelse af Europa i forhold til resten af verden. Men svækkelsen er en langsigtet tendens, der har været undervejs i hele perioden siden Anden Verdenskrig. Først med afkoloniseringen, der afsluttedes i midten af 1970’erne, siden med den demografiske udvikling, der betyder, at de europæiske befolkninger – også i det tidligere kommunistiske Øst- og Centraleuropa – føder færre børn og bliver stadig ældre.

	Krisen i 2008 har ubarmhjertigt sat spotlys på denne strukturelle tilbagegang, som er den reelle årsag til nationalismens vækst på højrefløjen, men også på venstrefløjen. Kravet om national suverænitet vil med stor sikkerhed medføre yderligere tab af indflydelse for Europa i verden, selv om nationalisterne kræver det modsatte.

	Stærk nationalisme

	Egentlig burde euro-krisen ikke undre nogen. Ja, man kan sige, at den fra begyndelsen i 1991 har været indbygget i konstruktionen af Den Økonomiske og Monetære Union. For trods titlen var der kun tale om en monetær, altså en pengepolitisk union, mens det var håbet, at den økonomiske union ville indfinde sig hen ad vejen, i takt med at behovet for afgivelse af økonomisk suverænitet blev indlysende for de deltagende regeringer. Fremgangsmåden hedder i politologisk jargon neofunktionalisme, og den har været udslagsgivende for udviklingen i det europæiske samarbejde siden Kul- og Stålunionen i 1951. Jean Monnets i og for sig simple idé var, at et europæisk samarbejde på et forholdsvis begrænset og tilsyneladende uskyldigt område ville nødvendiggøre samarbejde på andre områder. Spillover blev mekanismen døbt af politologen Ernst B. Haas i hans epokegørende analyse af Kul- og Stålunionen, The Uniting of Europe fra 1958, der har været en bibel for den europæiske integrationsproces og udenadslære for generation efter generation af eurokrater. Metoden fungerede fint efter den oprindelige hensigt, nemlig at overvinde modstanden mod forpligtende samarbejde blandt nationale politikere og embedsmænd. Det er sket med en sådan succes, at disse grupper i dag står sammen, når de mødes i EU-regi. Her har EU-skeptikerne ret i deres kritik af manglen på folkelighed blandt de ansvarlige.

	Samtidig med den megen tale om overnationalitet og fælles beslutninger er der på paradoksal vis sket en styrkelse af national identitet – trods de mange dommedagsprofetier om det modsatte.

	I lande som Holland, Finland og ikke mindst Viktor Orbáns Ungarn er det let at spore en øget national for ikke at sige nationalistisk identifikation. De EU-kritiske populister har vundet frem i takt med euro-krisen. I nationalstater som Danmark, Sverige og Storbritannien bemærker man ikke den øgede nationalisme på helt samme måde, for man kan – lettere spøgende – sige, at det er vanskeligt at være mere end 100 procent nationalistisk. Selv om mange prøver.

	En føderation af nationalstater

	Europa er i høj grad fortsat nationalt, og det kan der være mange fordele ved. Men det gør det ikke lettere at enes om de nødvendige reformer af samarbejdet, der er forudsætningen for, at Europa ikke taber yderligere indflydelse i verden.

	Uden at det er blevet bemærket af skeptikerne har EU’s ledere forsøgt at formulere denne indsigt. Den 12. september 2012 kaldte EU-Kommissionens formand, José Manuel Barroso, i sin State of the Union-tale i Europa-Parlamentet fællesskabet for en »demokratisk føderation af nationalstater«. Danske medier hæftede sig forudsigeligt nok ved ordet føderation, men der er god grund til at tage det logisk modsigende begreb »føderation af nationalstater« alvorligt. Det er det tætteste, vi kommer på en bestemmelse af EU’s karakter, den enestående statsdannelse, som Jacques Delors engang kaldte en »UPO« – et Unidentified Political Object. Ingen ved, hvor det europæiske projekt ender, men fremgangen for nationalismen ved parlamentsvalget passer godt i en generel tendens, som man kan kalde global nationalisme. Nationalstaterne er ikke ved at forsvinde, men deres indbyrdes samarbejde er konstant til forhandling mellem elite og folk.

	Bortset fra i Storbritannien ser EU-spørgsmål i dag ud til at have udviklet sig til det, man kunne kalde almindelig indenrigspolitik frem for spørgsmål om for eller imod medlemskab. Det er vi mange, der længe har ønsket, men måske på en lidt anden måde.

Uffe Østergård er professor i europæisk historie på CBS




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",11.0,12. maj 2014,"	Skal man forstå EU’s problemer, er man nødt til at kigge på den model for samarbejdet, som hjernen bag det europæiske samarbejde, Jean Monnet, og andre formulerede med Kul- og Stålunionen og Fællesmarkedet i 1951. Formålet var at overvinde modstanden mod suverænitetsafgivelse i nationalstaterne, men i dag udstiller de modsatrettede interesser en grundlæggende splittelse mellem EU’s succes som detailregulerende marked og fiasko som udenrigspolitisk aktør."
11801,/debat/2011/07/laeserbreve-4,Læserbreve,Informations Webredaktion," Psykiatrisk lobbyarbejde
Erik Jensen, Kalundborg
Man deler smertepatienterne op i tre kategorier: Kræftpatienter med indre smerter, patienter med akutte smerter og kroniske smertepatienter.
I stedet for at fokusere på de to første patientgrupper, som har en relativ god chance for helbredelse, og derfor også har en større risiko for senere misbrug og behov for nedtrapning af den smertestillende medicin, så er der iværksat et lobbyarbejde for, at psykiatrien kan få lov til at behandle den sidste patientgruppe.
Modsat de to første grupper er disse patienter diagnosticeret med sygdomme, der medfører varige smerter, eller de er kroniske smertepatienter uden egentlig somatisk diagnose.
Begge undergrupper har dog det til fælles, at de skal havde smertestillende medicin og symptomlindring for at kunne leve et bare nogenlunde tåleligt liv.
En eventuel afhængighed er altså i denne sammenhæng ret ligegyldig, da patientgruppen slet ikke ville kunne fungere uden den smertestillende medicin.
Når fokus alligevel ender på de kroniske smertepatienter og ikke de patienter, der utilsigtet har fået et medicinmisbrug for en sygdom, de har overvundet, så skyldes det primært psykiatriens konstante lobbyarbejde for at få fingrene i den tredje gruppe af smertepatienter.
Det vil ikke gøre dem fri for smerter, men alene give beskæftigelse til nogle psykiatere.
Livet er mere end arbejdsliv
Axel Holm, København
Annegrethe Rasmussen (AR) spørger i Information 19. juli, hvordan det kan være, at amerikanere modsat danskere har lyst til at arbejde, til de bliver 70.
Hun har selv nogle hurtige hypoteser på hånden. Blandt andet mener hun, at det bør overvejes om velfærdsstaten er gået amok (sic!), eller at årsagen er indlejret i den danske kulturarv.
Til erstatning for disse hypoteser kan AR måske tænke over en artikel i samme udgave af Information. Her redegør Thomas Lund fra Arbejdsmedicinsk Klinik for, at det danske arbejdsmarked er karakteriseret ved et stadigt højere arbejdstempo, større arbejdsmængde for den enkelte og mangel på rolleafklaring.
Det ligger lige for at antage, at det arbejdsmarked er en årsag til, at mange danskere siger stop. Denne forklaring kan suppleres med mange andre.
En af dem er: Den danske mentalitet er ikke i samme grad som den amerikanske materialistisk fokuseret på for eksempel nye store biler og dyre krydstogter. Denne amerikanske forbrugerisme er selvfølgelig med til at fastholde amerikanere længere i et vellønnet job på arbejdsmarkedet.
De har ikke opdaget, at livet ikke er lig med arbejdslivet, og at lønarbejdslivet ikke er den eneste mulighed for at være nyttig og blive i stand til at føle mening, livskvalitet og identitet.
Stakkels liberalister
Claus Høyer, København
Stakkels liberale borgerlige, de har det sgu svært. Der er ingen af deres ideer, der ser ud til at holde. Bankerne bliver man nødt til at nationalisere for at undgå økonomisk ragnarok, privathospitalerne skal have specielle høje priser for overhovedet at kunne komme i gang, begge dele betalt af skatteborgerne.
Privataktiveringen af de arbejdsløse ser ud til at fejle fælt og er uden perspektiv, de almennyttige boliger kan ikke sælges, den borgerlige skolepolitik ligger i ruiner, landbruget står trods tilskud, tilskud og atter tilskud til at gå bankerot, og man kan blive ved.
De ideologisk begrundede reformer af politi, retsvæsen og kommuner har ændret Danmark men til det værre. Hvornår viser de påståede økonomiske gevinster sig? Og hvad er så mantraet, når en borgerlig politiker bliver bedt om en kommentar: Det er de rødes skyld, det er EU's skyld, det er kommunernes skyld, det er regionernes skyld, det er lærernes skyld.
Det er alle de andre, der er idioter, når de ikke kan se genialiteterne i 10 års forfejlet politik.
Spær de farlige børn inde
Søren Andreas Juul-Nielsen, Århus
Fantastisk og deprimerende, at vi har et parti, der gennem 10 år har styret regeringen, som nu virkelig mener, at 12-årige børn skal sættes i fængsel. Dette siger alt om dette partis mangel på moral og etik og dets mere og mere krampagtig leflen for de mest lavsindede kræfter i Danmark!
Skal dette så være DF's betaling for f.eks. at afskaffe folkepensionen? Og hvorfor dog stoppe ved 12-års-alderen? Hvad med totre års alderen, hvor børn jo kan finde på at drille og sige ting om de voksne?
Snart kan de måske endda spille et computerspil, hvor man smider sko efter Pia Kjærsgård? De må i fængsel helt klart!
Klimanonsens
Per Dalgaard, MF, klima- og energiordfører (DF)
Jeg forstår ikke helt, hvad Bjørn F. Johansen (BFJ) mener, når han 20. juli i et svar til mig skriver, at det ikke er videnskabeligt baseret, at Danmark kun udleder 0,2 procent af verdens totale udledning af drivhusgasser. Dette tal er de skinbarlige fakta, og det må selv en ph. d.-studerende vide.
BFJ ønsker ikke proportioner i denne debat, men realitetssans. Det betyder, sådan som jeg tolker hans indlæg, at bekymringen over klimaets velbefindende ikke er baseret på, hvor meget CO2, der udledes, eller hvor lidt Danmark udleder, men hvor meget vi udleder pr. indbygger.
Altså, mener BFJ, klimaet er mere bekymret for dette, end for den nominelle mænge, som tilføres atmosfæren. Det er et rent nonsensargument. Lad mig komme med nogle tal fra 2008:
Næsten alle arabiske lande udleder enorme mængder drivhusgasser pr. indbygger, betydelig mere CO2 end mange andre lande i verden. Qatar står for 53,5 ton og Kuwait 26,3 ton, mens USA udleder 17,5 ton, Rusland 12,1 ton, og Danmark kun 8,4 ton.
Får disse fakta mon BFJ til at ændre holdning? Næppe. Selvfølgelig skal vi gøre noget for at forbedre klimaet, hvilket vi i Danmark har gjort i stor stil i årevis. Derfor er det trist at opleve usaglige udsagn om dette vigtige emne, der skal få os til at føle skyld over noget, vi har en yderst ringe indflydelse på.
Sommer-plidder-pladder
Åse Christiansen, Holmegård
Informations korrespondent i Washington, Annegrethe Rasmussens, har af uransagelige grunde adgang til avisens spalter med alle mulige betragtninger om dette og hint.
Hun skriver om politik, hvilket vel er relevant stof for læserne, men ellers skriver hun mest om sig selv og det spændende liv, hun lever.
Vi kender efterhånden hendes liv med mand, fire børn og au pair sådan én må man nødvendigvis have hendes utallige venner i diverse hovedstæder, hendes syn på danskerne og København og hendes 'viden' om, hvordan vi tænker om andre.
Men Annegrethe Rasmussen, her skal du høre, hvad jeg tænker: Undersøg dog andre befolkningslag end dit eget, tag kontakt til virkeligheden, hvor gode netværk og viljestyrke ikke er nok til at skabe sig en ny og bedre tilværelse.
Jeg er træt af plidder-pladder, og jeg er træt af, at min avis bruger spalteplads på at fortælle, hvad et enkelt privilegeret menneske tænker.
Terror eller massakre?
Lamies Nassri, stud.mag. i dansk, Ishøj
Terror. De danske medier var hurtige til at postulere: islamistisk terror, Gaddafi, al-Qaeda; gættene var mange og diskussionerne ivrige.
Journalist Niels Brinch var fyr og flamme, mens han fremlagde konspirationsteorier, og da det kom frem, at gerningsmanden var etnisk norsk, var han da heller ikke et øjeblik i tvivl om, at det ikke udelukkede islamistisk terror gerningsmanden kunne jo være jo konverteret til islam!
I timerne efter var ordet 'terror' hurtigt blevet skiftet ud med 'massakre', terroristen var reduceret til at være 'en gal mand'. Væk var terrorceller, terrornetværk og deslige. Inden for den højreekstremistiske fløj bliver ingen påvirket af andre, de har intet netværk. Det er kun én gal mand Dét er vist lidt af en massakre?
De gamle får pillerne
Jacob Sparre Andersen, København
Information oplyser 21. juli, at 400.000 danskere tager stærk smertestillende medicin. Men det tal svarer rundt regnet til den del af befolkningen, der er fyldt 75 år.
Jeg er ikke sikker på, at jeg kender nogen over 75 år, der ikke med en vis rimelighed kan bruge smertestillende medicin til daglig.
Så er det virkelige problem ikke blot, at vores sundhedssystem er blevet godt, men desværre ikke godt nok til helt at undgå kroniske smerter?
For dårligt!
Birger Smedegaard Hansen, Humlebæk
Efter jeg har udskiftet min morgenavis til Information, tager det nu tre gange længere tid at læse avisen, som endda kun består af 24 sider i modsætning til mine gamle aviser, med flere hundrede sider og adskillige ligegyldige tillæg, som kunne skimmes på kort tid.
Det er bare for dårligt, Information jeg må stå op en halv time tidligere nu for at kunne nå at læse avisen. Men man er vel 'omstillingsparat', så én går da bare en halv time tidligere i seng.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,26. juli 2011,"Åse Christiansen, Holmegård"
8347,/debat/2013/01/atomaffald-hastes-igennem,Atomaffald skal ikke hastes igennem,"Louise Haxthausen, Bodil Waagensen, Torben Larsen, Anders Rask og Bendy Poulsen"," Nedtællingen til, hvor Danmarks radioaktive affald skal begraves, er begyndt. I løbet af januar og februar forventes der at blive truffet beslutning om hvilke to-tre kommuner i Danmark, der risikerer at blive hjemsted for et slutdepot for det radioaktive affald fra forsøgscentret på Risø. Vi, der repræsenterer borgergrupperne imod atomaffald i de fem kommuner, som for øjeblikket er i spil – Bornholm, Kerteminde, Lolland, Skive og Struer – føler imidlertid på samme måde som kommunalbestyrelserne og borgmestrene og stort set den samlede befolkning i de berørte kommuner, at vores stemmer ikke er blevet hørt i denne proces.
Magtvælde
Vi er dels utilfredse med lokaliseringsprocessens åbenlyse demokratiske underskud – manglen på åbenhed, gennemsigtighed og dialog mellem myndigheder og borgerne – dels med kvaliteten af det slutdepotkoncept, vi bliver påtvunget.
Meget tyder nemlig på, at Folketingets beslutningsgrundlag tilbage fra 2003, der ligger til grund for atomaffaldsprogrammet, og som kun fokuserer på slut-, men ikke mellemdeponering af det radioaktive affald, set i lyset af internationale erfaringer ikke længere er tidssvarende. Det anser vi for problematisk, al den stund slutdepotet i givet fald bliver det første, der bygges i verden. Ved en offentlig høring i Børssalen i København i oktober fik sundhedsminister Astrid Krag (SF), der har ansvaret for atomaffaldshåndteringen, overrakt mere end 52.000 protestunderskrifter. Her kom det frem, at ikke blot borgergrupper, borgmestre, miljøorganisationer og uafhængige eksperter, men også mange politiske partier er stærkt kritiske overfor atomaffaldsprogrammet. I stedet for at lytte til indvendingerne besluttede sundhedsministeren imidlertid, at lokaliseringsprocessen skulle fortsætte som hidtil. Det skete efter et møde med Folketingets partier, hvor det også blev nævnt, at man vil undersøge, om den samlede mængde affald fra Risø eventuelt kan deponeres i udlandet.
Vi frygter imidlertid, at der her er tale om en afledningsmanøvre, eftersom Dansk Dekommissionering i sin teoretiske depotudredning for længst har slået fast, at det er urealistisk at eksportere det lav- og mellemradioaktive atomaffald til udlandet. Tværtimod mener vi, at man i Sundhedsministeriet koldt og kynisk kalkulerer med, at hvis blot lokaliseringsprocessen fortsætter uforandret, og antallet af mulige værtskommuner reduceres fra fem til to, vil modstanden formindskes tilsvarende.
Ignorerer ekspertkritik
At intet tilsyneladende kan få sundhedsministeren til at fravige den fastlagte kurs synes klart, efter det danske slutdepotkoncept i artikler i bl.a. dagbladet Information utvetydigt og uden reservationer er blevet forkastet af svenske og norske atomaffaldseksperter. Af samme grund skrev vi i slutningen af november til ministeren og opfordrede hende til at nedsætte en bredt sammensat kommission eller i det mindste en ekspertgruppe med international repræsentation, der kunne foretage en kritisk revision af atomaffaldsprogrammet og analysere de sikkerhedsmæssige, miljømæssige og økonomiske aspekter af de scenarier, der foreligger. Endvidere foreslog vi, at en sådan kommission udover repræsentanter for de relevante myndigheder f.eks. kunne have repræsentanter for de berørte kommuner, borgergrupper, miljøorganisationer og uafhængige internationale ekspertorganisationer. Allerede samme dag afviste ministeren imidlertid vores forslag.
Internationale erfaringer
Det finder vi forstemmende, al den stund man i USA, Storbritannien og Tyskland i situationer, der til forveksling minder om den danske, har nedsat uafhængige kommissioner eller ekspertgrupper, der skal vurdere den eksisterende atomaffaldshåndtering og komme med anbefalinger til, hvordan den kan forbedres. I disse lande er processen med at etablere et slutdepot – ligesom i øvrigt i Belgien og Canada – blevet rullet tilbage, og man har taget en tænkepause, der bliver brugt til at overveje de forskellige muligheder for at håndtere atomaffaldet.
Således skrinlagde man i USA i 2010 planerne om at bygge et slutdepot til landets radioaktive affald og nedsatte en kommission, The Blue Ribbon Commission, der skal bidrage med anbefalinger til en langsigtet løsning på håndtering og bortskaffelse af det højradioaktive affald. I Storbritannien nedsatte man i 2003 en Committee on Radioactive Waste Management, hvis opgave er at rådgive myndighederne om håndteringen af det højradioaktive affald for at beskytte mennesker og miljø. Og i Tyskland oprettede Miljøministeriet i 1999 en uafhængig arbejdsgruppe, AkEnd, der afsluttede sit arbejde tre år senere. Også i Sverige har man uafhængige institutioner, der kontrollerer og kritiserer myndighedernes planer på atomaffaldsområdet. I 2004 oprettedes Miljöorganisationernas kärnavfallsgranskning (MKG) som et samarbejde mellem Naturskyddsföreningen (den svenske naturfredningsforening) og Fältbiologerne. MKG er finansieret af Kärnavfallsfonden, som forvalter afgifter fra atomkraftindustrien.
Senest tyder alt heldigvis på, at Danmarks Naturfredningsforening, ligesom sin søsterorganisation i Sverige, ønsker en bredere faglighed i atomaffaldsprocessen. På et møde i forretningsudvalget i starten af december 2012 vedtog foreningen på vegne af sine ca. 133.000 medlemmer at opfordre sundhedsministeren til at inddrage udenlandske eksperter i den videre proces.
Genovervej mulighederne
I betragtning af at slutdeponeringen af atomaffaldet kan have konsekvenser for sundheden, sikkerheden og miljøet i meget lang tid fremover, mener vi, at det er tid til en time-out i atomaffaldsprocessen, hvor man – ligesom i USA, Storbritannien, Canada, Tyskland og Belgien – genovervejer de forskellige muligheder, der foreligger.
Under denne tænkepause kunne en ekspertgruppe eller en bredt sammensat kommission analysere og fremsætte anbefalinger i forbindelse med f.eks. følgende temaer:
Etablering af et moderne mellemlager for atomaffald med tilstrækkelig fysisk beskyttelse, der skal holde i ca. hundrede år.
Etablering af en atomaffaldsfond efter svensk forbillede med det formål at finansiere deponeringen af det radioaktive affald, så fremtidige generationer ikke bliver belastet, selvom et slutdepot måske først skal bygges engang i fremtiden.
En nærmere fastlæggelse af de langsigtede sikkerhedskriterier for slutdepotet, der gør, at man i Danmark opstiller mindst lige så strenge krav som de bedste udenlandske atomaffaldsprogrammer.
Afklaring af atomaffaldets farlighedsgrad. Slutdeponeringskonceptet er af MKG blevet kritiseret for at bygge på forkerte forudsætninger, fordi det ikke i tilstrækkelig grad skelner mellem kortlivet og langlivet mellemradioaktivt affald. Det lever heller ikke op til de svenske sikkerhedsstandarder, først og fremmest fordi sikkerhedsanalysen ikke er grundig nok.
Eksport af de ca. 230 kg højradioaktivt affald.
Valg af deponeringsmetode.
Afklaring af spørgsmålet om reversibilitet.
Undersøgelse af muligheden for at indlede et nordisk samarbejde om atomaffaldsdeponeringen. Sverige og Finland har langt mere erfaring på dette område, end vi har, og i Norge har man lignende problemer som i Danmark.
Eftersom sundhedsministeren har afvist ideen, opfordrer vi de politiske partier i Folketinget til at pålægge regeringen at nedsætte en kommission eller en ekspertgruppe. Sker det ikke, får vi ikke den faglige second opinion, der er nødvendig for at kunne vurdere, om den danske atomaffaldsproces er blevet håndteret rigtigt. En strategisk miljøundersøgelse eller en VVM-redegørelse (vurdering af virkninger på miljøet, red.) – der i øvrigt under alle omstændigheder er obligatoriske – vil ikke kunne levere et tilstrækkeligt grundlag for en second opinion.
De fem kronikører repræsenterer borgergrupper i de berørte kommuner. Louise Haxthausen, Bornholm mod Atomaffald, Bodil Waagensen, Lolland mod Atomaffald, Torben Larsen, Kølstrup Sogneforening (Kerteminde Kommune), Anders Rask, Foreningen Mod Radioaktivt Affald i Skive, og Bendy Poulsen, Thyholmgruppen mod Atomaffald (Struer kommune)




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",6.0,8. januar 2013,"Vi er dels utilfredse med lokaliseringsprocessens åbenlyse demokratiske underskud – manglen på åbenhed, gennemsigtighed og dialog mellem myndigheder og borgerne – dels med kvaliteten af det slutdepotkoncept, vi bliver påtvunget."
11193,/debat/2011/10/befolkningsproblemet,Jeg er befolkningsproblemet,Lisa Hymas," Vi er tilbøjelige til at give andre mennesker skylden for befolkningstilvæksten: Afrikanere og asiater, der 'får flere børn, end de kan brødføde', indvandrere med 'storfamilier' — ja, selv de enlige 'ghetto-mødre' må stå for skud.Men faktisk handler befolkningsproblematikken om mig: om hvide middelklasse amerikanske mig. Så tag lige og dirigér alle bebrejdelserne herover.
Velmenende mennesker plejer at sige: Jeg »er lige den slags person, som bør få en masse børn.« Tværtimod. Jeg er lige den slags person, som ikke bør få børn.
Det handler ikke kun om at tælle hoveder. Menneskehedens samlede virkning på miljøet bestemmes ikke kun af, hvor mange af vi er på planeten, men også af, hvor mange ting vi bruger, og hvor meget plads vi optager. Og som økonomisk velaflagt amerikaner bruger jeg en forfærdelig masse ting og optager en forfærdelig masse plads.
Mit CO2-aftryk er mere end 200 gange større end en gennemsnitsetiopers, over 12 gange større end en gennemsnitsinders og dobbelt så stort som et gennemsnitseuropæers.
Når en fattig kvinde i Uganda får et barn til — og det gør hun alt for ofte, fordi hun mangler adgang til familieplanlægningstjenester, økonomiske muligheder og elementær selvbestemmelse — svækker hun sin families mulighed for at redde sig ud af fattigdom og forstærker lokalsamfundets udfordringer i forhold til at skaffe alle rent vand og sikre fødevarer. Til gengæld pålægger hun ikke det globale miljø nogen specielt stor byrde.
Men hvis én som mig får et barn — så pas på, verden! Gear og gadgets, tingeltangel, et større hus, en større bil, olie fra Mellemøsten, kul fra Colombia, coltan fra Congo, sjældne jordarter fra Kina, pesticidbefængt bomuld fra Egypten, genetisk modificeret soja fra Brasilien.
Og når dette barn får børn: vask, skyl og gentag (i varmt vand, selvfølgelig). Uden det mindste besvær slubrer vi amerikanere ressourcer op fra alle hjørner af kloden og spytter 99 procent af dem tilbage igen som forurening.
Nej tak til mini-mig
Samvittighedsfulde mennesker forsøger selvfølgelig at begrænse forbruget. Jeg er en af dem. Jeg bevæger mig i vid udstrækning rundt i bus og til fods, spiser fra den lave ende af fødekæden, køber hellere brugt end nyt, skruer ned for varmen, tøjler mit begær efter gadgets. Men selv når jeg ser bort fra mine resterende kulstofsynder (læs: flyvning), er det et faktum, at jeg bare ved at leve i Amerika og nyde godt af dette lands massive materielle infrastruktur, har oparbejdet et CO2-aftryk, som er på uholdbart niveau.Langt det største bidrag, jeg kan yde for at fremme et mere bæredygtigt globalt miljø, vil være ikke at bringe endnu en mini-mig til verden. En statistisk undersøgelse fra Oregon State University fra 2009 fandt, at klimabelastningen ved at have et barn i Amerika er næsten 20 gange større end de samlede virkninger ved at opføre sig øko-venligt i hele sin levetid, herunder køre i en benzinøkonomisk bil, anvende sparepærer og bruge energieffektive apparater og genbrugsprodukter.
Så af miljømæssige såvel som personlige årsager, har jeg besluttet ikke at få børn. Jeg kalder mig selv for en GINK: Green Inclinations, No Kids — grønne tilbøjeligheder, ingen børn.
Presset af normer
I dag vil kun de færreste træffe samme beslutning. Folk har forskellige værdier, og der findes andre hensyn i verden end miljøhensyn. Jeg tror på det frie valg og må acceptere, at andre kan træffe andre valg end mine.Til gengæld mener jeg også, at det i princippet er let for folk at træffe samme beslutning som min — altså hvis de vil.
P-piller har været tilgængelige i over 50 år. Det er næsten universelt accepteret, at kvinder bruger prævention for at udskyde tidspunktet, hvor de får børn eller begrænse børnenes antal. Men en tilsvarende accept findes ikke, når brugen af prævention sker for aldrig at få børn. Pres fra normer og sociale forventninger dikterer, at der må komme et eller tidspunkt, hvor man er voksen nok til at lægge p-pillerne til side og avle et par børn.
Blandt familiemedlemmer, venner, kolleger og nye bekendtskaber risikerer afvigere fra dette scenarie at blive mødt med forlegne ansigter og akavede samtaler.
Kun ønskebørn
Mange kvinder i USA oplever, at det kan være svært, hvis ikke umuligt, at finde en læge, som vil gennemføre en aflukning af æggelederne, hvis kvinden ikke allerede har fået børn (og sommetider også selv, hvis hun har).Lægerne advarer per rutine om, at sterilisation er en irreversibel, livsændrende beslutning. Men at få et barn er også en irreversibel, livsændrende beslutning.
Sand reproduktiv frihed må også omfatte social accept af beslutningen om ikke at ville reproducere sig selv.
Kan vi opnå dette, vil det betyde mindre pres på kvinder og mænd, der ikke føler sig kaldet til at blive forældre og mindre stigmatisering af folk, der kunne have ønsket sig at blive forældre, men aldrig fik chancen.
Det vil kunne betyde, at der fødes færre børn af ambivalente eller ulykkelige forældre, og det vil kunne bringe os tættere på målet om, at 'ethvert barn skal være et ønskebarn'.
Endelig vil det betyde, at der bliver færre af os amerikanere til svine planeten til, og en smule mere pusterum for dem af os, der allerede er her eller er på vej.
Jeg anerkender, at jeg er befolkningsproblemet. Men jeg forsøger at være en del af løsningen. Lad os gøre det lettere for andre at slutte sig til mig.
 
Lisa Hymas er redaktør af den grønne nyhedsportal GRIST, http://www.grist.org/
© RH Reality Check og Information
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",32.0,31. oktober 2011,Kun ønskebørn
12618,/debat/2011/02/venstrefloejen-tilbage-skurvognen,Venstrefløjen skal tilbage til skurvognen,Jakob Mathiassen," Jeg begyndte at arbejde som betonarbejder i 2001. Jeg var 23 år gammel, og havde i årene forinden været aktiv på den yderste venstrefløj på Nørrebro. Jeg ankom derfor til skurvognen med et færdigudviklet verdensbillede, hentet direkte fra venstrefløjens aviser, pjecer og bøger. Jeg havde læst om arbejderklassens historiske kamp imod kapitalen, og jeg havde lært at venstrefløjen var synonym med arbejderbevægelsen.
Det var desværre ikke den virkelighed, jeg mødte ude i skuret. Mine røde paroler faldt langt fra altid i god jord blandt mine nye kolleger. Specielt mine holdninger til indvandrere faldt totalt igennem i skurvognen.
På det tidspunkt lød parolen blandt venstreorienterede på Nørrebro: 'Luk røven - åben grænserne!' Jeg kan huske, at en pjece argumenterede for, at hvis man åbnede grænserne, ville der højest komme en million indvandrere til landet - et antal som Danmark forholdsvis nemt kunne optage.
Den form for argumentation fungerede slet ikke i skuret. Folk så på mig, som om jeg var gal. Jeg havde på fornemmelsen, at jeg lige så godt kunne have sagt, at jeg gik ind for at alle skulle smøre sig ind i leverpostej og løbe nøgne rundt om Folketinget.
Det blev ikke meget bedre, når vi diskuterede de problemer med indvandrere, som man på den tid kunne læse om i Ekstra Bladet næsten dagligt. Jeg forsøgte igen og igen at bortforklare problemerne; »Det er jo bare nogle få brodne kar«, »Det er en naturlig reaktion på et racistisk samfund« osv. Men mine kolleger gennemskuede med det samme, at alle mine bortforklaringer netop var bortforklaringer! Jeg havde ingen reelle svar, ingen konkrete løsninger.
Paradoksal modgang
Omtrent samtidig med at jeg tabte diskussionerne i skurvognen, tabte venstrefløjen folketingsvalget i 2001. Magten i Danmark gled fra centrum-venstre til det yderste højre. Ikke mindst fordi venstrefløjen havde mistet arbejderstemmerne. For første gang nogensinde stemte et flertal af arbejderne til højre for midten. Da Poul Nyrup i 1992 overtog Socialdemokratiet kunne han regne med, at omkring 70 pct. af arbejderne stemte enten på S eller et andet af de røde partier. Under hans ledelse faldt dette tal til under 50 pct.
Jeg havde tabt diskussionen i skuret med de samme argumenter, som venstrefløjen tabte valget og opbakningen fra arbejderne med. Og ligesom i mit skur var det specielt indvandrerdebatten, der var med til at skubbe arbejderstemmerne fra venstre mod højre.
Der er noget ironisk over, at det netop skulle være flygtninge- og indvandrerdebatten, der skulle skabe problemer for venstrefløjen. Flugten fra fattigdommen i ulandene er jo en naturlig konsekvens af de problemer i den kapitalistiske verdensøkonomi, som venstrefløjen har kæmpet imod i årtier.
Ulandshjælpen var sgu' da ikke højrefløjens idé, det var venstrefløjen, der var opmærksomme på problemerne, som fattigdommen ude i det store udland kunne medføre. Alligevel er det højrefløjen, som indtil videre har høstet stemmerne på konsekvensen af denne fattigdom.
Hvordan kunne det gå til? Hvordan kan det være, at venstrefløjen fik spillet sig alle sine gode kort af hånden, og har mistet opbakning fra den arbejderklasse, der i sin tid gjorde socialismen til en folkebevægelse?
Akademikerbevægelse
Blandt aktivisterne på Nørrebro var der en masse forskellige teorier om, hvorfor arbejderne pludselig rykkede mod højre. Én var særligt udbredt: Arbejderklassen havde fået det for godt, de havde bil og hus, og ville skide de fattige i Afrika et stykke. Problemet var, at venstrefløjen havde sejret ad helvede til!
Jeg havde svært ved at sluge den teori, ikke mindst fordi den for det meste blev fremsat af unge universitetsstuderende med vellønnede forældre.
Hvis arbejderklassen fravalgte socialismen, fordi de havde det for godt - hvorfor er der så mange vellønnede akademikere på venstrefløjen? De har det da mindst lige så godt! Jeg begyndte i stedet at hælde til en anden teori: at venstrefløjen har mistet arbejderne, fordi den ikke længere er en arbejderbevægelse, men er blevet til en akademikerbevægelse.
Et hurtigt blik på den samlede venstrefløjs (S, F & Ø) folkevalgte afslører da også, at der er uforholdsvis mange akademikere blandt folketingsmedlemmerne, mens ufaglærte og faglærte arbejdere er groft underrepræsenteret. Ifølge min egen optælling er det kun omkring 14 pct. af venstrefløjens folketingspolitikere, der har en baggrund som faglært eller ufaglært arbejder.
De ufaglærte og faglærte fylder ellers stadig en god sjat af befolkningen, op mod 70 pct. af de 30-60 årige danskere er faktisk faglærte eller ufaglærte.
Foruroligende nok er det i dag et højrefløjsparti, nemlig Dansk Folkeparti, der har den største andel af ufaglærte og faglærte arbejdere i deres folketingsgruppe. Partiet har omkring 20 pct.
Sådan ligger landet altså - og sådan lå det i store træk også i 2001.
Uden praktisk erfaring
Nu kunne man jo tro, at de faglærte og ufaglærte arbejdere røg ud af venstrefløjens folketingsgrupper omkring samtidig med, at de holdt op med at stemme på venstrefløjen. Men sådan forholder det sig ikke.
LO-arbejderne mistede fodfæste i ledelsen af venstrefløjen længe før, de holdt med at stemme på venstrefløjspartierne. Allerede i 1973 var der kun omkring 15 pct. ufaglærte og faglærte arbejdere i venstrefløjens folketingsgrupper.
Faktisk skal man helt tilbage til slutningen af 50'erne for at få en bare nogenlunde repræsentation. Her lå tallet på omkring 50 pct. De ufaglærte og faglærte arbejdere mistede altså indflydelse på venstrefløjen, 30 år før de vendte venstrefløjen ryggen til ved folketingsvalgene. Det er ikke illoyalt, det ville nærmest være mærkeligt andet.
Det skal ikke forstås sådan, at jeg mener, at det er en dårlig ting at være akademiker. Men det er altid godt at have konkrete erfaringer med de ting, man udtaler sig om. Her er det et problem, når venstrefløjen skal diskutere tekniske skoler, arbejdsulykker, nedslidning og almennyttige boliger, at ingen af dem, der er med i diskussionen har nogen som helst konkrete erfaringer med emnerne.
Det var det, der gik galt med indvandrerdebatten i sin tid. De personer, der formulerede venstrefløjens politik på området, havde ikke selv nogen konkrete erfaringer med emnet. Deres børn gik i privatskoler med andre danske børn. De boede i ejer- eller andelsboliger med andre danskere. De arbejdede som akademikere inden for fagområder, der endnu ikke var ramt af outsourcing til ulandene eller af løntryk fra indvandrere.
Populært sagt blev venstrefløjens politik formuleret i Kartoffelrækkerne frem for i Urbanplanen. Det var derfor, at teoretiske forestillinger om en verden uden grænser var mere i centrum for venstrefløjens politik, end konkrete løsninger på problemerne.
Heldigvis er jeg ikke den eneste, der mener, at venstrefløjen er kommet for langt væk fra sine arbejderrødder. En ny generation af arbejdere er begyndt at udfordre akademikernes dominans på venstrefløjen. I Enhedslisten har man for nylig valgt en kandidatliste til næste folketingsvalg, som vil sikre, at partiet igen får ufaglærte og faglærte i sin folketingsgruppe. I Socialdemokratiet har en gruppe arbejdere startet et arbejdernetværk. I SF er der også en lignende udvikling på vej. Noget tyder på, at venstrefløjen er ved at tage de første spæde skridt tilbage til skurvognen.
Jakob Mathiassen er betonarbejder. I dag udkommer hans nye bog, Beton, om livet i skurvognen på Informations Forlag




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",42.0,1. marts 2011,Uden praktisk erfaring
10288,/debat/2012/03/laeserbreve-4,Læserbreve,Informations Webredaktion," Bankerne har skyld i krisen
Emilie Turunen, MEP, (SF)
Merete Riisager (LA) kritiserer i Information 23.3, venstrefløjen for i sit had til bankerne at give dem skylden for finanskrisen og lade dem betale regningen gennem blandt andet en skat på finansielle transaktioner.
Personligt hader jeg ikke bankerne. Men jeg mener omvendt, det er direkte tåbeligt at fritage dem – og andre finansielle aktører – en stor del af ansvaret for finanskrisen. De finansielle institutioner lånte ud af penge, de ikke havde. De tog store risici og spekulerede i, hvordan de kunne score en hurtig profit – stærkt understøttet af et helt skævt bonus- og aflønningssystem.
Prisen betaler almindelige mennesker, der har mistet deres arbejde, stiftet stor gæld og sågar er blevet tvunget fra eget hjem. Derfor er det – uanset hvad Merete Riisager påstår – i almindelige menneskers interesse, at der bliver ryddet op i den finansielle sektor.
En del af oprydningen består i en skat på finansielle transaktioner, der dels vil give store indtægter fra de ellers notorisk underbeskattede finansielle institutioner. Men vigtigere endnu vil den gøre det langt mindre attraktivt at foretage kortsigtede – spekulative – handler. Og designer vi den rigtigt vil handlen med værdipapirer mv. ikke flytte ud af Europa.
Vestagers blinde øje
Ole Thorbek, Værløse
Økonomiminister Margrethe Vestager (R) udtalte i Debatten på DR2 22. marts, at hun er imod en yderligere stimulering af økonomien finansieret ved øget statsgæld. Hun er bekymret for, at afviklingen af en øget statsgæld vil begrænse samfundets fremtidige muligheder.
Men Vestager overser, at afviklingen af den statsgæld, der skabes i krisetider, ikke vil belaste befolkningen endsige kommende generationer. Statsgælden afvikles helt automatisk, når konjunkturerne forbedres gennem øget økonomisk aktivitet og beskæftigelse. Herved opnår staten flere skatteindtægter og færre sociale udgifter.
Under højkonjunkturen op til den økonomiske krise i 2008 var der år efter år statsoverskud på mere end 50 milliarder kroner. Den øgede økonomiske aktivitet, som Vestager nu afviser, kunne ellers netop bidrage til at forbedre samfundsøkonomien.
Under alle omstændigheder er det bekymrende, at landets økonomiminister ikke har gennemskuet de grundlæggende økonomiske mekanismer, der knytter sig til skiftet mellem lavkonjunktur og højkonjunktur.
Spis grønt for klimaet
Dennis Baggers Laursen, Brøndby
I artiklen om Energiforliget 23. marts beskrives den glæde, der er kommet i forbindelse med det brede forlig. For nu kommer der gang i CO2-reduktionen. Eller hvad?
Resultatet af energiforliget bliver, at vi i arbejderklassen skal betale flere tusind kroner ekstra om året for f.eks. varme. Og det virker absurd, når løsningen på alverdens klimaproblemer kan løses med én, simpel ting: Bliv vegetar. Så vil CO2-udspillet blive reduceret med en tredjedel.
Men nej, de mest simple og oplagte løsninger går man åbenbart ikke efter. Vegetarismen vil ikke blot reducere klimabelastningen enormt, men også frigøre millioner af hektar landbrug, og frigøre milliarder af ton mad, der vil kunne bruges til at føde de milliarder af mennesker i den 3. verden, der er på sultedødens rand.
For ikke at tale om alle de dyr, der ikke længere vil blive mishandlet og dræbt. Og nej, det er ikke følelsesbaseret snak. Der eksisterer store mængder af sober, fordomsfri og objektiv forskningsempiri, der beviser, at dyr besidder bevidsthed, følelser, og reagerer på stimuli på præcis samme måde som mennesker.
Hvorfor ikke bekæmpe klimaproblemerne med en oplagt og effektiv løsning som vegetarisme, der i øvrigt besidder en lang række positive sideeffekter?
Flere folk ud på markedet
Steffen Nielsen, Aalborg
Finansminister Bjarne Corydon (S) udtaler 23. marts, at en højere arbejdsstyrke fører til en »stort set tilsvarende« stigning i beskæftigelsen.
Betyder formuleringen ’en højere arbejdsstyrke’ at finansministeren mener, at det altid er en god idé at tvinge flere ud på arbejdsmarkedet, uanset hvor mange arbejdsløse der er i forvejen?
EU ud af fattigdommen
Arne Thøgersen. Holstebro
Med Europa 2020-strategien har Europakommissionen sat bekæmpelse af fattigdom på sin beskæftigelsesmæssige og sociale dagsorden.
Det er lykkedes de europæiske stats og regeringschefer at opnå et gennembrud om en fælles målsætning om at EU skal bringe mindst 20 millioner mennesker ud af fattigdom og social udstødelse i løbet af det kommende årti, derfor indføres der nu yderligere supplerende nationale målsætninger for alle EU’s medlemslande.
Cirka 80 millioner mennesker i EU lever under fattigdomsgrænsen, hvilket andrager 16,5 procent af EU’s befolkning. Heraf udgør kvinder over halvdelen af disse personer, og 20 millioner er børn og med den økonomiske krise er situationen ikke blevet mindre.
Dette er uacceptabelt, derfor skal bekæmpelse af social udstødelse, fremme af social retfærdighed og grundlæggende rettigheder være EU’s centrale mål baseret på værdier som respekt for menneskelig værdighed og solidaritet men EU og dens nationale stater skal gøre en større og mere effektiv indsats for at hjælpe de mest sårbare grupper, idet EU’s vigtigste aktiv er dets menneskelige kapital.
Pinligt angreb på finansskat
Henrik Guldborg Bøge, Charlottenlund
Det er næsten komisk at være vidne til Merete Riisagers (LA) krampagtige forsøg 23. marts på at dræbe ideen om en skat på finansielle handler i sin vorden. Skræmmebilledet er, at det vil koste hver dansker 7.500 kroner om året, fordi handlerne flytter til resten af verden.
Det er noget vås. For det første vil en finansskat ikke føre til, at transaktionerne flytter ud af EU. Den slags kan man sagtens tage højde for i indretningen af en sådan skat og det har man da også gjort.
Det vil ikke koste hver eneste dansker en masse penge. De beregninger, Merete Riisager henviser til, bygger på en antagelse om, at alt det værste man overhovedet kan forestille sig ved indførelsen af skatten, også kommer til at ske. Det er altså forkerte tal og det har EU-Kommissionen også erkendt.
Faktum er, at en sådan skat vil kunne indbringe flere hundrede milliarder kroner om året fra den finanssektor, der som de eneste ikke har været med til at betale regningen for den krise, de har skabt ved overdreven og hovedløs spekulation.
Det er ikke bare rimeligt. Det vil også lægge en dæmper på de hurtige spekulative handler, der var en af årsagerne til, at vi fik en krise. Mon ikke Liberal Alliances modstand bunder i, at partiets økonomi er dybt afhængig af penge fra banker?
Fransk opportunist
Marie Spliid Clausen, Gråsten
Med sit forslag om at censurere internettet efter drabene i Toulouse illustrerer Sarkozy rigtig pænt, at han er opportunist. Der er ikke nogen tragedie der er så skidt at den ikke kan udnyttes til mere kontrol, mere straf, færre borgerrettigheder.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,26. marts 2012,"Prisen betaler almindelige mennesker, der har mistet deres arbejde, stiftet stor gæld og sågar er blevet tvunget fra eget hjem. Derfor er det – uanset hvad Merete Riisager påstår – i almindelige menneskers interesse, at der bliver ryddet op i den finansielle sektor."
11190,/debat/2011/10/oekologi-maetter-munde,Økologi mætter ikke mange munde,Poul Vejby-Sørensen," Danmarks Naturfredningsforening anbefaler en omlægning til økologisk landbrug. Men selv om økologisk landbrug har sympatiske træk og rummer megen værdifuld viden, er produktionsformen ikke brugbar som universalløsning. Det ville være katastrofalt — både økonomisk og forsyningsmæssigt.
Med ren økologi kan hele verdens landbrug kun producere mad til fire milliarder mennesker.
I dag er vi syv milliarder, og om 50 år er vi mindst 10 milliarder. Derfor gælder det om at udnytte arealet effektivt.
Og her er opskriften absolut ikke økologi, der kun producerer omkring halvdelen pr. arealenhed i forhold til konventionelt landbrug. Pga. det ringe udbytte kræver økologi langt større arealer, og produktionsmetoden er derfor en direkte trussel for verdens naturarealer — herunder regnskoven.
Derfor bør spørgsmålet om at gøre landbruget økologisk drøftes sagligt — det handler trods alt om forvaltningen af vores fælles, begrænsede ressourcer i en verden, hvor jordkloden næppe vokser, selv om befolkningen firedobles på hundrede år.
Følelser som argument
De almindeligste argumenter for økologisk produktion er ressourcebesparelser, miljøvenlighed, produktkvalitet og dyrevelfærd.
Det økologiske landbrugs berettigelse er altså i høj grad følelsesmæssigt baseret. Økologerne mener, at hvis man afstår fra at bruge nogle af fødevareproduktionens vigtigste produktionsmidler — kunstgødning og kemisk plantebeskyttelse — vil produktionen blive mere bæredygtig i det lange perspektiv.
I mangel af videnskabelig fundering er der gennem årene fremført mere ideologiske og naturromantiske argumenter. Og det har været nok til at få ganske mange — herunder en del journalister og politikere — til at sluge konceptet.
Sandheden er, at økologiens indtog i Danmark hverken er begrundet af videnskab, økonomi eller fornuft, men udelukkende af følelser og politik. Så når verden løber ind i mangel på landbrugsprodukter, bliver det svært for politikerne fortsat at favorisere en produktionsform, der forøger problemerne.
Da en snusfornuftig befolkning i 1990'erne hverken ville producere eller købe økologi, greb politikerne til prispolitiske våben som tilskud og afgifter for at fremme økologien. Selv børn i institutioner blev tvangsfodret med økologi. Det har kostet millioner af skattekroner til at fremme både produktion og afsætning af økologiske fødevarer. Til skade for såvel fødevareproduktionen som miljøet og klimaet. For naturen retter sig stadig efter naturlovene og ikke efter intentionerne hos et politisk flertal.
Økologiske myter
I et par årtier er der målt og testet, uden at det er lykkedes at påvise reelle fordele ved den økologiske produktion.
Der er ingen udbyttemæssige fordele. Ser man bort fra græsarealerne, ligger udbyttet 30-50 pct. under, hvad den konventionelle produktion kan præstere.
Der er heller ingen miljøgevinster. Både vandmiljø og klima belastes mere ved økologisk produktion end ved konventionelt brug.
Økologerne hævder, at jorden forbedres gennem økologisk dyrkning. Men det kan ikke dokumenteres. Tværtimod reduceres jordens indhold af næringsstoffer, ligesom jorden bliver mere ukrudtsfyldt. De kendsgerninger forklarer det betydeligt lavere udbytte.
Men økologisk landbrug fører til mindre kvælstofforurening, hævder økologitilhængerne. Problemet er bare, at de har svært ved at bakke påstanden op med facts.
Der findes nemlig ikke særlig mange langvarige undersøgelser af økologisk kontra konventionelt landbrug. Et af de mest kendte er et 18-årigt forsøg i Skåne, som viste, at en økologisk mark giver 20 pct. lavere kvælstoftab til grundvandet. Men når tabet beregnes pr. produceret enhed, udleder den økologiske produktion 50 pct. mere kvælstof til grundvandet end den konventionelle.
Grønne regnskaber viser det samme. Det ville også fremgå, hvis Danmarks Naturfredningsforening offentliggjorde tallene for deres gods, Skovsgaard, på Langeland!
Økologer på frihjul
Når økologisk og konventionelt landbrug sammenlignes, snydes der ofte på vægten ved, at systemerne blandes sammen. Det sker især på bedrifter, hvor planteavlen er økologisk, mens husdyrproduktionen er konventionel.
Det betyder, at de økologiske afgrøder via husdyrgødningen tilføres næringsstoffer, som stammer fra indkøbt foder fra handelsgødede marker. Uden denne indsmugling af næringsstoffer var økologien endnu vanskeligere stillet.
Som argument mod den konventionelle produktionsform fremføres det ofte, at der bruges meget energi til fremstilling af kunstgødning. Det er rigtigt. Men for hver energienhed, der investeres i gødningen, genereres 5-10 ekstra enheder solenergi i den forøgede planteproduktion. Så energiøkonomisk set er kunstgødning en god forretning. I øvrigt kan den fremstilles med vedvarende energi f.eks. ved hjælp af norsk vandkraft.
Ingen gevinster
Hvad så med pesticiderne? Har økologien ikke nogle fordele her? Måske. Men i dag er midlerne gennemprøvede, og dem med negativ effekt er udfaset.
De sjældne rester, der findes i fødevarer eller vand er yderst små og kan ikke forbindes med negative effekter hverken miljømæssigt eller sundhedsmæssigt. Oftest skyldes de heller ikke anvendelse i landbruget, men nedsivning ved borerør, offentlig ukrudtsbekæmpelse, fortidens synder eller slet og ret systematiske fejl i analyserne.
De kemiske midler, man anvender i moderne landbrug, fremmer derimod forbrugernes fødevaresikkerhed: Nogle af de farligste gifte dannes nemlig, når naturen sætter kemiske våben ind, hvor der ikke bruges kemisk beskyttelse — det gælder f.eks. stoffer som aflatoksin.
Hvad så med biodiversiteten, fremmer økologien ikke den? Her må man svare med et modspørgsmål: Mener økologiens kernetropper virkelig, at det gælder om at have så meget ukrudt i kornmarken som muligt? Hvordan mener man, at det kan forenes med et landbrug, der skal forsyne en voksende verdensbefolkning med mad?
Lad os i stedet dyrke et højt udviklet kulturlandbrug på landbrugsarealerne og reservere andre arealer til naturens frie udfoldelse. Ideen om at blande natur og landbrug sammen giver både dårlig natur og dårlig landbrugsproduktion! Resultatet er sultne maver.
For dyrenes skyld
'Men bør vi så ikke ofre os for dyrenes skyld?' spørger økologitilhængere, der tror, at økologer behandler deres husdyr mere omsorgsfuldt end andre landmænd. Men det fortoner sig i det uvisse, om det rent faktisk er tilfældet. Heldigvis behandles de fleste husdyr godt, men der er fundet grumme tilfælde i begge kategorier. Anderledes med vildtet: Her er det en kendsgerning, at hyppigere mekanisk jordbehandling — såkaldt strigling — af økologiske marker er hård mod harekillinger, fasankyllinger, agerhøns og fuglereder i marken (viber, lærker o.l.).
'Men i det mindste er øko-landbrug vel bedre for klimaet?' tænker økologifortalerne.
Desværre! Det økologiske landbrugs lavere udbytte binder nemlig langt mindre CO2 i afgrøden. Derfor dumper økologisk landbrug på økologernes egen klimadagsorden. Konventionelle marker giver som nævnt 30-50 pct. større udbytte og binder derfor også 30-50 pct. mere CO2 fra atmosfæren.
Herudover skal man huske at medregne de klimagasser, der frigøres fra jordbunden (almindeligvis CO2, men fra vådområder endvidere den langt farligere metan). Svenske forskere har beregnet, at hvis alt korn i Sverige, blev dyrket økologisk, ville det forøge CO2-udslippet svarende til ekstra 675.000 personbiler, der hver kører 10.000 km om året!
Og så har vi været venlige og ikke belastet økologien ved at medregne den ekstra CO2-udledning fra den mere intensive jordbehandling.
Fornægter landvindinger
Værst af alt er det, at økologien fornægter midler, der har reddet milliarder af mennesker.
Nobelpristageren Haber-Bosch, der opfandt metoden til at binde luftens kvælstof i kunstgødning, har haft enorm betydning og reddet milliarder af mennesker fra sultedøden. Blandt videnskabsfolk anses hans nobelpris for at være den vigtigste nogensinde, da den belønnede den opfindelse, som har haft størst betydning for menneskeheden.
Men netop denne opfindelse nægter økologerne at anvende — bortset fra ovennævnte indsmugling af næringsstoffer fra handelsgødning via indkøbt konventionelt foder.
Økologiens forkastelse af fødevareproduktionens allervigtigste produktionsmidler, kunstgødning og kemisk plantebeskyttelse, fører som vist til mindre udbytte, større udvaskning af næringsstoffer, større udslip af CO2, fald i jordens næringsindhold og sidst, men ikke mindst: En masse ukrudt! — Eller som en rigtig økolog udtrykker det: Forøget biodiversitet.
Gad vide, hvad de mange sultne blandt verdens syv milliarder indbyggere synes om den gevinst? Økologi synes mest af alt at være for dem, der har så meget, at de har brug for at forlyste sig med nostalgiske drømme fra Morten Korchs tid.
 
Poul Vejby-Sørensen er cand.agro. og ansat i Bæredygtigt Landbrug
Læs også interview med Niels Halberg, leder af Internationalt Center for Forskning i Økologisk Jordbrug og Fødevaresystemer




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",485.0,1. november 2011,"Da en snusfornuftig befolkning i 1990'erne hverken ville producere eller købe økologi, greb politikerne til prispolitiske våben som tilskud og afgifter for at fremme økologien. Selv børn i institutioner blev tvangsfodret med økologi. Det har kostet millioner af skattekroner til at fremme både produktion og afsætning af økologiske fødevarer. Til skade for såvel fødevareproduktionen som miljøet og klimaet. For naturen retter sig stadig efter naturlovene og ikke efter intentionerne hos et politisk flertal."
10651,/debat/2012/01/mentale-overmenneske,Det mentale overmenneske,Helle Eriksen," I kronikken ’Det er jo ikke min skyld at jeg er deprimeret’ 26. januar argumenterer Frej Prahl for, at et sygdomsfællesskab om f.eks. depression giver identitet for ansvarsløse og forvirrede mennesker.
Kronikken er blot en i rækken af indlæg, der problematiserer, at så mange i samfundet får en eller anden form for mental diagnose, som tit bør behandles med medicin.
Karen Syberg problematiserer i sin artikel ’Den størst mulige lykke’ 13. januar, at så mange børn i dag får diagnosen ADHD, og 29. december udtalte filosoffen Anders Fogh Jensen at det psykiatriske system giver diagnoser for noget, der er helt normalt, og som man ikke behøver piller for.
Mange finder fællesskab i et finere ’mentalt overmenneske’-segment, der selv kan tage ansvar og løse problemer og sindslidelser ved at tale om dem og uden brug af diagnoser og medicin. Taberne er de syge mennesker, der må opleve at blive talt ned til.
Kronikken skal ses på baggrund af, at vi fra Sokrates’ tid er opfostret med, at det mentale er adskilt fra det fysiske. Senere lærte Freud os, at problemer kan tales væk i terapi. Vi mennesker tror altså på, at vi selv vælger, hvad der sker i vores hoveder, og at vi selv kan gøre noget ved det.
Vi har dermed ganske bekvemt fået adskilt tanker fra det fysiske. Vi kan derfor mene, at vi er noget særligt ikke-fysisk i vores sind. At vi har en særlig styrke, fordi vi tilhører dem, der med tanker og tale om problemerne kan løse dem uden diagnoser og piller.
Rask identitet
Vi kan hente identitet i at være en del af det oversegment, der er kulturelt og intellektuelt velbårent nok til, at sindet kan tænkes og tales raskt. Kun hvis man er et forvirret og identitetsløst undermenneske behøver man medicin og diagnoser.
På samme måde som undermennesket i kronikken bliver beskyldt for at hente identitet på en lurvet måde i sygdomsfællesskabet, ja, så gør den intellektuelle overklasse faktisk det samme — bare i et finere segment.
Gør det så noget, at overmennesker og undermennesker har hver deres opfattelse af depression? Jeg gætter på, at mennesker, der er syge med depression, føler sig talt håbløst ned til, og at vi mister muligheden for at have en debat, som kan udvikle vores forståelse for depression.
",16.0,30. januar 2012,"Karen Syberg problematiserer i sin artikel ’Den størst mulige lykke’ 13. januar, at så mange børn i dag får diagnosen ADHD, og 29. december udtalte filosoffen Anders Fogh Jensen at det psykiatriske system giver diagnoser for noget, der er helt normalt, og som man ikke behøver piller for."
7008,/debat/2013/07/kampen-uretten,Kampen mod uretten,Georg Metz," 
	I disse dage, den 26. juli, er det 100 år siden, en af landets mest markante socialpolitiske profiler omkom, agitatoren og politikeren, MF 1901-13, journalisten Peter Sabroe. Et tragisk offer for togulykken ved Bramminge, der i alt kostede 15 mennesker livet og sårede flere snese alvorligt. Skinnerne bulede i sommervarmen og afsporede eksprestoget til Esbjerg. Landet var i chok.

	Det blev ikke mindre, da meddelelsen spredtes, at Sabroe var blandt de døde. Bisættelsen i hjembyen Aarhus forløb som en statsbegravelse i folkets ægte sorg. Ikke så få var lettede. Det blev sagt i missionske kredse, at Sabroes voldsomme død var Guds straf. Han havde rokket ved samfundsordnen og var socialist. Sabroes efterfølger i Aarhus-kredsen, lærer Stilling sagde i mindeordene: Der var modstandere, der ikke bar sorg.

	Født i 1867 blev Sabroe kun 46 år, men nåede til gengæld at sætte sig bemærkelsesværdige og varige spor i den danske sociale bevidsthed og lovgivning. Han spillede på alle tangenter som journalist ved den socialdemokratiske presse, skrev med den stumpe ende af penneskaftet, sagde man; siden i aktiv politik, hvor han som en terrier opsnusede uretten. Børns og for den sags skyld andet tyendes oprørende vilkår gav den hyppige datidige vending mening: at gå for lud og koldt vand. Ikke mindst i landsognene, hvor misbruget af arbejdskraften på gårdene var uanfægtet og noget nær reglen. Gårdmændene havde i al almindelighed deres egen målestok for karle, piger og smådrenges velfærd. Selv arrangerede fotos af folkehold i stadstøjet antyder de yngstes ringe kår: Tyndbenede, blege, skvatbrystede stirrer disse for tidligt voksne børn ud i en fjern eftertid, mens sparsomme proteiner, tomme kalorier, udkogte grøntsager og salt sildemad konsekvent forkortede livskvalitet, helbred og levealder. Nogle gange sender historien som ved et sidelys besked. Det kendte billede af repetergeværskytten fra studenterkorpset på Rådhuspladsen i København ved indkaldelserne året efter, da verdenskrigens brød ud: To smådrenge beundrer studenterskytten, hans fine uniform, cyklen, den velklædte kæreste(?) og elegante ven; børnene er barfodede. Nok var det varmt i august ’14, men sandheden er, at de børn ikke ejede fodtøj.

	På talerstolen

	Peter Sabroe havde øje for den slags. Selv fortrolig med fattigdom i barndomshjemmet, satte han sig som mål at forbedre børns grundlæggende forhold og bekæmpede indædt den konsekvente voldsanvendelse i optugtelsen af lavkasten i en ubønhørlig reaktionær hakkeorden.

	Indgangen til sin politiske tilværelse fandt Sabroe i studiet af Karl Marx. Det anfører skribenten her i angst og bæven: Hvad bliver Sabroe med tilbagevirkende kraft så ikke holdt ansvarlig for! Men det gjorde Sabroe altså i en tid, hvor socialdemokrater endnu ikke følte sig foranledigede til ustandseligt at bortforklare partiets ideologiske udgangspunkt.

	I dette socialdemokrati fandt Sabroe sig hjemme. Et hastigt voksende parti var dog ikke altid rummeligt nok for en ildsjæl som Sabroe, der ikke sjældent kom i modsætning til ledelsen. Det var udelukkende på socialområdet, temperamentet slog gnister og afdækkede en rastløs karakter med store vanskeligheder i samarbejdet med andre. Sabroe befandt sig bedst i centrum på talerstolene, på hvilke han gerne sprang op og som regel var svær at få ned fra igen.

	Øjenvidner beretter, at man ikke uden videre slap billigt, når taleren tog hul på sine fortællinger om børnemishandling, vanrøgt, fortvivlelse og alkoholens svøbe. Afbrydelser tåltes ikke, mens Sabroe slyngede om sig med anklager, ofte siden bragt for domstolene, der også nu og da dømte injurier.

	Lad os mødes ...

	En enspænder i kampen var Peter Sabroe, en frygtløs énmandshær, når det gjaldt børnene. Ellers var Sabroe absolut ikke revolutionær, fulgte partilinjen i de overordnede sager og var religiøs, grundtvigianer og national til fingerspidserne i Sønderjyllands-sagen. Alligevel – eller måske derfor – skriver den officielle partihistorie En bygning vi rejser let kryptisk om den store agitator: Det var intet under, at der opstod konflikter mellem ham og partiet.

	Sabroes metoder og adfærd foruroligede de stadig mere satte cigarrygende socialdemokrater med høj hat og stok, der først og fremmest ønskede borgerskabets anerkendelse.

	Sabroe for sin del fortabte sig ikke i strategiske eller taktiske hensyn, undlod de mere teoretiske overvejelser om samfundets mål og midler og insisterede ustandseligt med fremvisning live af røde striber på drengerumper, underernærede gamle, ja, selv den til lejligheden medbragte hundeæde på Folketingets talerstol fra berygtede børneanstalter, han i særlig grad kastede sig over. Pryglestraffen i skolen bekæmpede han også og fik sjovt nok lærerne på nakken.

	Allerede dengang kunne man tale om Socialdemokratiets krise, bestemt af kampen mellem på den ene side indignationen over det bestående i kravet om hurtige og dybgående forandringer – og på den anden side kampen om magten i samfundet og den dermed forbundne nedsvælgen af uldne kameler.

	Det sidste var som antydet ikke Sabroes spidskompetence og førte til de mere og mere heftige reaktioner fra partiet mod Sabroe med trusler om eksklusion – specielt efter hans bevidste læk til Politiken af interne oplysninger om gruppens møder. Det sabroeske temperament, som af og til bare var for meget, fornægtede sig ikke og blev i øvrigt ganske realistisk portrætteret af Mogens Wieth i den ellers delvis mislykkede spillefilm Kampen mod Uretten fra 1949.

	En Sabroe-replik: Lad os mødes i arbejdet for godhed, tolerance og ansvarsfølelse, 100 år efter er to af begreberne blevet skældsord.
",6.0,27. juli 2013,"	Peter Sabroe havde øje for den slags. Selv fortrolig med fattigdom i barndomshjemmet, satte han sig som mål at forbedre børns grundlæggende forhold og bekæmpede indædt den konsekvente voldsanvendelse i optugtelsen af lavkasten i en ubønhørlig reaktionær hakkeorden."
12475,/debat/leder/2011/03/noedvendigt-nato-opgoer,Nødvendigt NATO-opgør,Lotte Folke Kaarsholm," »Endnu engang er Europa beredt til at kæmpe til den sidste amerikaner.« Sådan lød i sidste uge en amerikansk analytikers vrantne kommentar til det massive fransk-britiske pres for en aktion i Libyen. En uge senere står NATO's generalsekretær Anders Fogh Rasmussen i en kattepine udløst af, at USA ikke vil lægge soldater til det, mange amerikanere ser som europæernes drøm om en bedre verden. Nu skal de andre så blive enige.
Danske medier har været optaget af, at Frankrigs og Tysklands NATO-ambassadører i mandags forlod et topmøde i vrede, efter at generalsekretæren havde irettesat dem for manglende samarbejdsvilje. »Til grin,« vurderede B.T., ligesom Ekstra Bladet forklarede, at Anders Fogh ser »fjoget« ud.
Men måske var det på tide, at nogen stormede ud fra et NATO-topmøde. Kombinationen af den beskyttende amerikanske storebror og enighedskravet i alliancen har gennem årtierne skabt en bekvem lillebrorrolle for europæerne, som har kunnet gå i krig uden helt at gå i krig og har kritiseret krige, som faktisk passede dem godt. Måske er det på sigt meget godt, hvis Frankrig indser, at det ikke spontant og egenrådigt kan udsende kampfly og derefter regne med hele Vestens rygdækning. Eller at Tyskland indser, at hvis det ikke vil intervenere, kan det heller ikke regne med, at USA gør det beskidte arbejde.
Fogh bliver kritiseret for at optræde for konfronterende til sin generalsekretærrolle. Det er interessant, at USA fra begyndelsen har opmuntret ham til at være en politisk generalsekretær — til at bryde mønstre og bruge sine politiske evner og gennemslagskraft.
Obamas distance til den libyske aktion tyder på, at præsidenten for alvor vil gøre op med USA's rolle som hele verdens politimand. Det er ikke utænkeligt, at han med Fogh vil teste muligheden for et NATO, hvor europæerne bliver mere ligeværdige partnere. Det virker som NATO's eneste håb for at overleve.
",1.0,25. marts 2011," »Endnu engang er Europa beredt til at kæmpe til den sidste amerikaner.« Sådan lød i sidste uge en amerikansk analytikers vrantne kommentar til det massive fransk-britiske pres for en aktion i Libyen. En uge senere står NATO's generalsekretær Anders Fogh Rasmussen i en kattepine udløst af, at USA ikke vil lægge soldater til det, mange amerikanere ser som europæernes drøm om en bedre verden. Nu skal de andre så blive enige."
1332,/debat/2015/11/laeserbreve-12,Læserbreve,Redaktionen," Skæve regnemodeller
Pia Jeppesen, næstformand, Dansk Psykoterapeutforening
Næste års finanslov er ved at være på plads, og netop nu sidder embedsmændene i Finansministeriet og regner på, hvad Danmark har råd til i det kommende år.
Men de modeller, der ligger bag beregningerne, er pilskæve, og det går direkte ud over indsatsen for de psykisk sårbare.
Når politikerne indfører skattelettelser til erhvervslivet, taler de ikke om udgiften her og nu, men om gevinsten i fremtiden: Flere vil arbejde mere, og derfor bliver nettoudgiften for staten mindre på sigt. Det kan de udtale sig skråsikkert om, fordi regnemodellerne forudser det.
Udskifter vi hård økonomi med rigtige mennesker, ser det dog anderledes ud. Sundhedsstyrelsen kom for nylig med en rapport, der viste, at angst og depression koster samfundet 12 milliarder kroner årligt på grund af højt sygefravær og offentlige ydelser. Og her er udgifterne til selve behandlingen ikke engang regnet med.
Når der bliver sat penge af til mental sundhed, er der i regnemaskinens verden kun tale om udgifter. Modellerne tager ikke højde for, at flere midler til forebyggelse og tidlig hjælp til psykisk sårbare rent faktisk har en økonomisk positiv effekt ude i virkeligheden. Det har det, fordi færre bliver syge, og udgifterne til både offentlige ydelser og behandling derfor bliver mindre. Det er slet ikke en del af ligningen.
Regnemaskinen overser altså to afgørende fakta: Nemlig at mere og bedre hjælp til psykisk sårbare kan gøre en enorm forskel for det enkelte menneske, og at det samtidig gavner samfundsøkonomien som helhed. Det kan lyde tørt og menneskefjernt at koble avancerede økonomiske regnemodeller sammen med noget så personligt og menneskeligt som psykiske problemer. Men som det er i dag, fremstår udgifterne til psykisk sygdom langt større, end de i virkeligheden er. Det betyder, at vi som samfund faktisk har råd til at investere endnu mere i at forebygge folkesygdomme som angst, depression og stress.
Ineffektiv skattelettelse
Thor Noe, København
SF og Alternativet må have medbragt skyklapper og høreværn, da de skulle ind i Skatteministeriet og sikre et flertal for håndværkerfradraget. Partierne ignorerede de mange advarsler fra blandt andet Energistyrelsen og økonomisk vismand Peder Andersen. De 400 millioner kroner om året er nemlig utrolig dårligt givet ud både målt på jobskabelse og CO2-reduktioner, så reelt er det bare en skattelettelse i forklædning.
Både SF og Alternativet lader til at mene, at lidt er bedre end ingenting. Men de to partier må have overset, hvor Venstre vil finde finansieringen: I finanslovsforslaget er der milliardbesparelser på klima, uddannelse og velfærd for at frigive penge til skattelettelser. Forskellige partier får desuden æren af symbolske tiltag, hvis de vil hjælpe Venstre med at indgå finanslov. SF og Alternativet burde være kloge nok til at kræve, at besparelserne bliver droppet i stedet for at stå på spring for at bruge pengene på skattelettelser. Drop offerkortet
Drop offerkortet
Marlene Harpsøe (DF), folketingsmedlem
Hassan Chaachouchs skrev den 12. november, at han som nyuddannet har haft svært ved at finde arbejde. På den baggrund konkluderer han, at der mangler integration af etniske danskere. Hassan Chaachouch skriver, at dem, vi skal integrere i det moderne samfund, er dem, »som deler højrefløjens fremmedfjendske syn på mennesker, der er forskellige fra dem selv«. Logikken synes at være, at Hassan Chaachouch mener, at det er hans navn, som gjorde det svært for ham at få arbejde som nyuddannet. Det var danskernes racisme. Lad os lige tage et realitetstjek.
I juli 2015 var der 21.183 ledige nyuddannede, og det var ifølge Magisterbladet det største antal ledige dimittender siden årtusindskiftet. Jeg har læst en artikel om en nyuddannet kvinde ved navn Camilla, som søger op mod 15 jobs om dagen, men som får afslag på afslag. Hendes udfordring er, at arbejdsgiverne primært søger folk med erfaring. Hun er forståeligt nok frustreret.
Med andre ord er det altså ikke kun nyuddannede med fremmedklingende navne, som har svært ved at få arbejde. Og hvis Hassan Chaachouch mener, at folk med udenlandske navne skal foran i jobkøen på bekostning af folk, som hedder Camilla eller Søren, så er han helt ude i hampen.
Det er så nemt at trække offerkortet og sige, at man ikke kan få job, fordi man har et udenlandsk navn. Men det holder bare ikke. Selvfølgelig er der folk med udenlandsk baggrund, som har svært ved at få et job, fordi deres kompetencer ikke matcher det danske arbejdsmarked. Hvis man er migrant eller flygtning og efter mange år i Danmark stadig kun taler et meget dårligt dansk, så må man se at lære dansk. Positiv særbehandling, at kaste offerkort eller at skylde skylden for dårlig integration på DF kan aldrig blive vejen frem.
",0.0,14. november 2015,"Marlene Harpsøe (DF), folketingsmedlem"
9573,/debat/2012/07/serbien-naegter-se-fortiden-oejnene,Serbien nægter at se fortiden i øjnene,Enver Kazaz og Alen Meskovic," 17 år efter massakren i Srebrenica, hvor omkring 8.000 muslimske mænd og drenge blev henrettet af bosnisk-serbiske styrker, nægter det officielle Serbien stadig at bruge ordet folkemord om massakren. Senest har landets nye præsident, den højreorienterede Tomislav Nikolic, offentligt udtalt, at der blot var tale om »en krigsforbrydelse«.
Nikolics sejr ved præsidentvalget i Serbien og hans koalition med Ivica Dacic, landets nye premierminister, er i sig selv et tegn på, at det serbiske samfund endnu ikke har taget et opgør med landets rolle i 90’ernes blodige krige. Nikolic og Dacic var de tætteste politiske allierede til Vojislav Seselj og Slobodan Milosevic, der begge er blevet stillet for krigsforbryderdomstolen i Haag.
Højrefløjens valgsejr skyldes blandt andet, at den afgående proeuropæiske præsident, Boris Tadic, igennem to valgperioder har holdt Milosevics politiske arv og den storserbiske ideologi i live.
Intet opgør
Serbiens liberale og venstreorienterede intellektuelle har konstant gjort Tadic opmærksom på, at landets demokratiske fremtid afhænger af et åbent opgør med dets krigsfortid. I sin nyligt udkomne bog, Det vilde samfund – om hvordan vi endte her, påpeger sociologen Vesna Pesic de store skader, den manglende ’afnazificering’ har forvoldt på de grundlæggende samfundsværdier.
Serbiens politiske elite har aldrig overvejet at anvende de etiske kriterier, som Tyskland benyttede sig af umiddelbart efter Anden Verdenskrig. Tysklands lov om afnazificering omfattede alle, der på en eller anden måde havde medvirket i en krigsforbryderisk praksis eller som politisk og ideologisk havde skabt et grundlag for det. Dermed blev muligheden for en genopblomstring af den nazistiske ideologi i Tyskland umuliggjort, samtidig med at benægtelse af nazisternes forbrydelser blev strafbar.
En lignende proces lader vente på sig i Serbien såvel som i nabolandet Bosnien, hvor forbrydelserne og folkemordet fandt sted. Mens antinationalistiske intellektuelle kræver, at de to lande ser fortiden i øjnene, bruger den politiske elite stadig krigen som et nøgleargument i den politiske magtkamp. Krigsforbrydere udråbes til nationalhelte, på trods af at domstolen i Haag efterhånden har dømt en lang række af dem.
I 2010 lykkedes det end ikke det serbiske parlament at fuldende en deklaration om Srebrenica-massakren. Her kunne massakren have været klassificeret på samme måde som ved tribunalet i Haag, og opgøret med fortiden kunne være begyndt. Men ordet folkemord blev ikke nævnt i parlamentets deklaration. Serbiens ansvar for ikke at have forhindret massakren, blev fuldstændig relativiseret, selv om Haag-domstolens deklaration insisterer på landets ansvar.
Ved at bevæge sig politisk til højre i en række lignende sager banede Boris Tadics parti ubevidst vejen for de gamle nationalisters magtovertagelse. Trods højredrejningen formåede Tadic nemlig ikke at stjæle stemmer fra den højreorienterede del af vælgerkorpset, men mistede støtten fra de ellers trofaste venstreorienterede og liberale kræfter. De blev hjemme på valgdagen i protest.
Eliten fører an
Den folkemordsbenægtende historiefortolkning lever i bedste velgående i Serbiens politiske og intellektuelle elite. Den aldrende, ultranationalistiske forfatter Dobrica Cosic udgav i foråret dagbogen Den bosniske krig på intet mindre end den serbiske regerings officielle forlag, Sluzbeni glasnik.
Cosic er et højtstående medlem af Det serbiske akademi og bliver tituleret ’landsfader’ af den serbiske højrefløj. I bogen foretager han vanen tro en storstilet dæmonisering af Haag-tribunalet, viger uden om datoerne 11.–15. juli 1995, hvor Srebrenica-massakren fandt sted, og udråber Republika Srpska – den serbiske entitet i det nu opdelte Bosnien – som den største serbiske krigssejr i nyere historie.
Bogen solgte mere end 30.000 eksemplarer de to første uger efter udgivelsen. Den betragtes af flere som forfatterens politiske testamente til nationen.
Mental krigstilstand
Serbiens virkelighedsfjerne forhold til 90’ernes krige er i allerhøjeste grad et problem for nabolandet Bosnien. Milorad Dodik, præsident for det ovennævnte Republika Srpska, har for længst overtaget Cosics nationalistiske diskurs ved blandt andet at fornægte folkemordet i Srebrenica. Han lægger ikke skjul på, at hans egentlige mål er at gøre Srpska til serbernes anden stat på Balkan og forene den med Serbien under passende geopolitiske omstændigheder.
Dodiks parti, Union for de uafhængige socialdemokrater, forlod længe før Boris Tadics parti i Serbien den antinationalistiske platform og er helt åbenlyst drejet mod højre.
Centrum-venstrepartiernes højredrejninger i Serbien og Bosnien er endnu et bevis på, at 1990’ernes krig stadig er et politisk nøgleargument i disse lande og nationalismen den altoverskyggende ideologi.
Mens Kroatien har formået at demilitarisere og demokratisere sit politiske liv, er Serbien, Bosnien og Kosovo stadig mentalt fastlåst i en krigstilstand. Den politiske vilje til at se fortiden i øjnene og lægge grunden til et nyt, pacifistisk værdisæt er fortsat en mangelvare.
Alt imens bliver befolkningens problemer med arbejdsløshed og økonomisk elendighed overset og vælgerne efterladt uden reelle politiske alternativer. Skaderne, der kan ses på samfundets grundlæggende værdier, bliver ikke færre. Heller ikke de traumer, som massakrens overlevende dagligt må leve med.
 
Enver Kazaz er politisk kommentator og universitetsprofessor i Bosnien-Hercegovina.
Alen Meskovic er dansk-bosnisk forfatter og cand.mag.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",38.0,14. juli 2012,"Nikolics sejr ved præsidentvalget i Serbien og hans koalition med Ivica Dacic, landets nye premierminister, er i sig selv et tegn på, at det serbiske samfund endnu ikke har taget et opgør med landets rolle i 90’ernes blodige krige. Nikolic og Dacic var de tætteste politiske allierede til Vojislav Seselj og Slobodan Milosevic, der begge er blevet stillet for krigsforbryderdomstolen i Haag."
6684,/debat/2013/09/finde-naalen-brug-hoestakken,For at finde nålen har vi brug for høstakken,Hans Jørgen Bonnichsen," 
	Indtil denne sommer troede mange, at de kendte til sandheden om, at det er svært at finde nålen i høstakken. Kun de færreste vidste, at man har vendt ordsproget på hovedet i efterretningsverdenen. Her siger man, at »for at finde nålen, har vi brug for høstakken«.

	Whistlebloweren Snowden løftede sløret for denne realitet. I dag ved den brede offentlighed, at nogle af de mange ’høstakke’ ligger skjult i 100.000 kvadratmeter store haller i Utahs saltørken i form af supercomputere med gigantiske mængder af informationer, måske også om dig og mig.

	Ideen om at operere med en ’grænseløs’ informationsindsamling opstod i slutningen af 1990’erne i USA, i takt med at det nye og mere diffuse trusselbillede vandt frem efter Murens fald. Fjenden var ikke længere »en synlig drage, men i højere grad en jungle fyldt med giftige slanger« som en CIA-chef udtrykte det. Og de nye teknologiske muligheder befordrede overvågningsideen.

	Teknologi har altid spillet en vigtig rolle i klassiske spionagediscipliner som indhentning og analyse af elektromagnetiske signaler. Tvillingetårnenes fald og superterrorismen satte turbo på den udvikling. Men der var også gode historiske grunde til prioriteringen. Aflytninger af fjendens kommunikation har spillet en afgørende rolle i spionagehistorien. Det er ’Enigma’ og ’Operation Venona’ gode eksempler på.

	Enigma var en chiffermaskine, som i udstrakt omfang blev brugt af de tyske militærstyrker til både kryptering og dekryptering af meddelelser. Den var let anvendelig, og koden blev anset for at være umulig at knække. Det blev den imidlertid alligevel, og det antages at have medvirket til at afslutte Anden Verdenskrig.

	Venona satte amerikanerne i stand til at indhente og dekryptere kommunikationen mellem Sovjets civile og militære efterretningstjenester KGB og GRU. Mellem 1947 og 1952 medvirkede den til, at FBI kunne identificere en række KGB-agenter, der arbejdede i Vesten.

	I 1952 blev National Security Agency etableret. Det skete på baggrund af Koreakrigens (1950-1953) bitre kendsgerninger. Spionage ved brug af agenter og åbne kilder havde vist sig ikke at være tilstrækkelig til at forebygge og modvirke ubehagelige overraskelser, som da 300.000 kinesiske tropper blev sat ind mod de amerikanske styrker. Hæren led store tab og var lige ved at blive kastet ud i Det Kinesiske Hav.

	NSA, eller No Such Agency, som organisationen også kaldes i USA, har siden da spillet en afgørende rolle i en spionage, der skal styrke nationens ydre sikkerhed og fremme dens udenrigspolitik.

	Fra løve til lam

	I 1988 blev offentligheden for første gang bekendt med ordet ’Echelon’. Det var navnet på et fælles aflytningssystem under NSA. Det var etableret i et samarbejde med Canada, England, New Zealand og Australien samt en række affilierede lande. Tyskland og Danmark er f.eks. nævnt i flere kilder. Netværket var i stand til at aflytte tele- og datakommunikation overalt på jordkloden.

	Det fik EU op på tæerne, ikke mindst fordi den daværende CIA-chef, James Woolsey, på et pressemøde i Washington den 7. marts 2000 bekræftede, at USA spionerede mod sine allierede.

	Med et brøl som fra en løve, fastslog Kommissionen, at den ikke ville acceptere, at det amerikanske Echelon-system blev brugt til industrispionage mod europæiske virksomheder. USA blev bedt om at give garantier for, at amerikanske efterretningstjenester ikke foretog ulovlig aflytning af europæiske foretagender.

	Der blev iværksat et større udredningsarbejde i EU. Det udmøntede sig i en omfattende rapport, hvori man naivt – og det erkendte man – foreslog gensidige aftaler mellem landene for at få afskaffet industrispionage. Samtidig foreslog man øget kryptering i de europæiske netværk.

	Så kom 11. september 2001, og den europæiske løve blev from som et lam.

	Gammel nyhed

	Med Echelon stod det klart, hvad de fleste vidste i forvejen: Alle spionerer mod alle. Det afgørende i denne branche er, at man ikke bliver grebet på fersk gerning.

	Det blev National Security Agency (NSA) så denne sommer. Organisationen, der i dag har 40.000 ansatte, blev – afhængigt af hvordan man ser på det – taget med fingrene i kagekassen eller med bukserne nede.

	Den brede offentlighed blev nu klar over, at NSA har adgang til ufattelig store datamængder om vores private kommunikation. Noget henter man direkte fra de undersøiske internetkabler, andet fra datacentre, hvor trafikken bliver fordelt – endnu mere via store internetselskaber som Google, Microsoft, Facebook eller Amazon, eller fra Echelons store lytteposter. Det dokumenterede whistlebloweren Edward Snowden ved at fremlægge dokumenter om programmer, der kan aflytte eller lagre kommunikation som e-mails, telefonopkald, internetkommunikation, data fra sociale medier og følsomme metadata som f.eks. lokationsoplysninger.

	Faktum er, at USA ikke er alene i denne branche, men i selskab med en række andre lande. Her skal man ikke glemme Rusland og Kina, der er meget aggressive, ikke mindst når det drejer sig om industrispionage samt teknisk og videnskabelig spionage.

	Hykleri

	Der burde ikke være de store overraskelser i Snowdens afsløringer.

	Det virkelig rystende og katastrofale var, at sikkerhedssystemerne i denne ellers så hermetisk lukkede afdeling, der er garanten for USA’s ydre sikkerhed – og dermed også vores sikkerhed – har været så ringe, at det har været muligt at stjæle NSA’s kronjuveler.

	Knap så overraskende – faktisk næsten forventeligt – hørte man igen rasende europæiske politikere, også danske, der udtrykte fortørnelse og indignation over afsløringerne. Det klingede hult, når de selvsamme politikere burde være klar over, at vi i forbindelse med terrorbekæmpelsen har haft gavn af denne massive dataindhentning.

	Endnu værre – tangerende det hykleriske – er, at det er de selvsamme politikere, som accepterer, at der alene i Danmark er opsamlet ca. 900.000 milliarder informationer om deres egen befolkning. Oplysninger om, hvem vi har været i forbindelse med, og hvem der har været i forbindelse med os, når vi bruger vore telefoner og nettet. Netop den opsamling af metadata, som vi bebrejder USA.

	Sidst, men ikke mindst er det også vore egne politikere, der har fraskrevet sig muligheden for reel kontrol med vores efterretningstjenesters gøren og laden. Men nu er de ih så vrede og ønsker indsigt i og kontrol med USA’s spionageaktiviteter. Det er lige før, man skal gøre sine whiskyer stærkere.

	Godt jeg ikke gjorde det, for sådan en røg i den gale hals, da jeg i sidste uge konstaterede, at et flertal uden om regeringen i ramme alvor har bedt justitsminister Morten Bødskov om at kontakte Datatilsynet. Kravet er, at det skal undersøges, om »udenlandske regeringer og myndigheder, efter hvad Datatilsynet er bekendt med, har indhentet oplysninger om data fra danskbaserede brugere.«

	Når man peger på Datatilsynet, er det fordi flertallet bag kravet ved, at det er håbløst at spørge såvel PET som FE. Det har det nemlig selv sørget for.

	Erkend dog virkeligheden og hold op med gøgleriet! Det eneste værn mod spionage er bevidstheden om, at den eksisterer såvel blandt venner som fjender. Vejen frem er intelligent sikkerhed.

Hans Jørgen Bonnichsen er kommentator, forfatter, foredragsholder og tidligere chefkriminalinspektør i PET

Information og P1-programmet Harddisken inviterer itil debat- og oplysningsmøde om efterretningstjenesternes overvågning fredag d. 13. september. Arrangementet finder sted fra klokken 14-15 i DR’s DABin café, og kan høres direkte på P1 kl. 14.00. 




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",49.0,13. september 2013,	Fra løve til lam
4820,/debat/2014/06/vaeksten-fuld-paradokser,Væksten er fuld af paradokser,Peter Nielsen," Regeringen forhandler i øjeblikket om en ny vækstaftale. Og meget skal gå galt, hvis det ikke lykkes at få den i hus, for der er bred enighed blandt de store partier om, at vækst er det altoverskyggende politiske mål og skal opnås gennem bedre konkurrenceevne og større privat forbrug.
Så umiddelbart er der ingen overraskelser eller sprækker i den aktuelle vækstpolitik.
Men under den politiske overflade myldrer paradokserne frem. Og de vil i de kommende år øve stigende indflydelse på den politiske debat, da de har rødder i afgørende samfundsøkonomiske tendenser. Det væsentligste vækstpolitiske paradoks er, at vækstpolitikken ikke virker, selv om stort set alle økonomer og politikere er overbeviste om, at den gør det.
Vækst uden vækst
Der tales konstant om vækst og gennemføres talrige planer, men alligevel udebliver væksten. Faktisk udebliver den i større og større grad. Det er nemlig en stiltiende antagelse bag alle planerne, at det private forbrug driver væksten og gør det af sig selv, men sådan er virkeligheden bare ikke.
Det private forbrug stagnerer, så det gør bruttonationalproduktet også.
Det er, som om, at jo mere der tales om vækst, desto lavere er den. Jo oftere der annonceres et opsving, desto mere sjældne er de. Væksten bliver i stadig højere grad diskursiv frem for virkelig. Men konsekvenserne af den svigtende vækst er omvendt meget virkelige.
Hvis vi retter blikket mod yderpunkterne i det politiske spektrum, som oplever klar fremgang i disse år, åbenbares nye paradokser. Enhedslisten er det eneste parti med en klar kritik af økonomisk vækst, og den præger delvist deres retorik og principper, men deres konkrete politiske forslag peger ofte i den helt modsatte retning.
Hvis Enhedslisten fik sin vilje, og der blev brugt mange flere penge i den offentlige sektor, samt givet et markant økonomisk løft til de fattigste i samfundet, så ville vi meget hurtigt komme til at se et økonomisk opsving.
Enhedslisten har Folketingets mest vækstfremmende økonomiske politik, idet partiets politik vil forøge både det private og offentlige forbrug betragteligt – i modsætning til skiftende regeringers beslutninger.
På den anden økonomiske yderfløj har vi Liberal Alliance, der tilsyneladende rummer de mest enøjede væksttilbedere, men i praksis taler for en politik, der er decideret økonomisk væksthæmmende. Store offentlige nedskæringer kombineret med omfordelinger til gavn for de rigeste er en sikker vej til fortsat fraværende vækst.
Det ser vi masser af eksempler på i Europa i disse år. Det er vækstkritik i nyliberale klæder.
Forskel på vækstkritik
Historisk set har vækstkritik især været fremherskende på venstrefløjen. Det er vækstkritik som kritik af kapitalismen. Vækst indebærer udbredelse af kapitalismen, hvilket er ensbetydende med større ulighed, individualisering og miljøødelæggelse. Denne type vækstkritik tegnede billedet i 1970’erne og 1980’erne. Herefter voksede en ny type vækstkritik frem.
Det var en kritik af velfærdsstaten, der fokuserer på kritik af vækst i de offentlige udgifter. I denne forståelse er velfærdsstaten præget af uhæmmet væksttrang, og den må stoppes, for i stedet at fremme en progressiv udvikling uden for velfærdsstatens rammer.
Det er denne vækstkritik, der er toneangivende i politik i dag. Det bedste aktuelle eksempel er Venstres nulvækstpolitik, men den siddende regering er i praksis fortalere for samme type politik, da der er stram udgiftsstyring i den offentlige sektor, mens vækst i den private sektor ses som ubetinget positiv og skal fremmes med alverdens planer og initiativer.
Der er umiddelbart store forskelle på indholdet i vækstkritikken som kapitalismekritik eller velfærdsstatskritik, men det nye venstre var faktisk i 1970’erne præget af begge typer vækstkritik, og de retoriske figurer i de to kritikformer er meget ens: Det er kritik af en systemlogik, der har negative konsekvenser for samfundet og reelt agerer som en hæmsko for menneskelig frigørelse.
Det nye venstres velfærdsstatskritik adskiller sig fra den nyliberale vækstkritik ved, at det progressive potentiale lokaliseres i civilsamfundet, ikke i erhvervslivet.
Først var kapitalismekritikken dominerende i vækstkritikken, så blev denne suppleret og udfordret af velfærdsstatskritikken, hvorefter kapitalismekritikken gled mere og mere i baggrunden og i dag nærmest helt er overskygget af nyliberal velfærdsstatskritik.
Det paradoksale i denne udvikling er, at fortalerne for begge de fremherskende typer vækstkritik er deres egne værste fjender.
Samfundet på hovedet
Vækst i den offentlige sektor styrker nemlig kapitalismen og modsat. Så når Enhedslisten vil åbne for sluserne i den offentlige sektor, er der i realiteten ikke tale om et projekt, der udfordrer kapitalismen, for den offentlige sektor er for længst ophørt med at være et særligt reservat for socialistiske værdier.
Staten er i dag en integreret del af kapitalismen, så mere stat indebærer mere kapitalisme.
Paradokset for den modsatte fløj og hermed for aktuel konsensuspolitik er, at den offentlige sektor faktisk er mere kapitalistisk end kapitalismen i den forstand, at vækst i det offentlige er en nødvendig forudsætning for kapitalistisk ekspansion i det hele taget.
Vækst i den offentlige sektor er den mest stabile og afgørende faktor i den økonomiske vækst. Det er en illusion at tro, at begrænsning af det offentlige forbrug blot vil blive modsvaret af en endnu større vækst i den private sektor.
Venstres nulvækstpolitik for det offentlige er egentlig en politik for nulvækst i bruttonationalproduktet. Og regeringen følger tæt i hælene på Venstre.
Situationen er altså i dag på mange måder den modsatte af den, vi var vidner til for fire årtier siden. I 1970’erne var det afgørende paradoks, at den dominerende retorik var vækstkritisk, mens den faktiske politik var vækstfremmende. En gentagelse af vækstraterne i 1970’erne ville i dag blive set som et stort opsving og en tordnende økonomisk succes.
Det essentielle paradoks i dag er til gengæld, at retorikken er helt domineret af udelt vækstbegejstring, mens politikken omvendt er udpræget væksthæmmende.
Måske er den generelle udvikling i samfundet og det flimrende vækstbillede i disse år et symptom på de dobbeltheder og tvetydigheder, der karakteriserer de fleste af os i forhold til væksten.
Man kan sige, at den skrøbelige nulvækstbalance, vi har set i de seneste år, reflekterer et samfund, der er dybt splittet mellem vækst og modvækst.
Politisk splittelse
Det er i stigende grad en splittelse mellem det officielle politiske liv og hverdagspraksis.
Vi er langt hinsides højre og venstre i officiel politik. Det politiske spil i medierne og meningsmålingerne er præget af konsensus og symbiose. Men et nyt spændingsfelt er vokset frem mellem officiel politik og hverdagens politik.
I hverdagens politik er de skabeloner og klicheer, der knytter sig til de officielle politiske ritualer fraværende. Og politikernes stillestående konsensus modsvares af nye værdier og forandringer i praksis.
Den politiske splittelse skaber behov for et nyt politisk sprog. Og et institutionelt arrangement, der kan samvirke med det. Den paradoksale vækstpolitik fører kun til større økonomiske kriser og dybere politisk desillusion.
Peter Nielsen er lektor i politisk økonomi på Roskilde Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",36.0,18. juni 2014,"Der tales konstant om vækst og gennemføres talrige planer, men alligevel udebliver væksten. Faktisk udebliver den i større og større grad. Det er nemlig en stiltiende antagelse bag alle planerne, at det private forbrug driver væksten og gør det af sig selv, men sådan er virkeligheden bare ikke."
8586,/debat/2012/11/masho-viser-bagsiden-international-adoption,Masho viser os bagsiden af international adoption,Heidi Borg Jørgensen," Dokumentaren Adoptionens Pris, som blev vist på TV 2 mandag aften, skildrer adoptionen af Masho og hendes yngre bror Roba fra Etiopien til Danmark. Børnene og begge familier følges sideløbende fra adoptionen, til Masho anbringes på døgninstitution i Danmark, efter at det har vist sig, at familien ikke magter den 4-årige pige.
Mashos historie viser os vigtigheden af, at aktører, som har med international adoption at gøre – nationale myndigheder, adoptionsbureauer og adoptanter – tager deres respektive ansvar og pligter meget alvorligt. Hvad enten det drejer sig om postadoptionsservice, opgivelsesproces eller anbringelsesmuligheder, er vi nødt til at sætte højere standarder for os selv og hinanden.
At Masho har svært ved at ’tilpasse sig’ er naturligt. International adoption er et traumatiserende indgreb i ethvert barns liv. Nogle børn ’klarer den’, andre gør ikke og skriver sig måske ind i den triste statistik af internationalt adopterede med langt højere tilfælde af psykiatriske diagnoser, behandlinger, selvmord og stof- og alkoholmisbrug.
Manglende rådgivning
Der er brug for kvalificeret rådgivning og støtte til adoptivfamilier i Danmark. Adoptanter skal kunne se ud over den umiddelbare drøm om en familie. For adoption slutter ikke, når barnet hjemtages. Det er nemlig først her, at effekten af adoption opleves. Børnene kan være traumatiserede og vil kræve flere følelsesmæssige ressourcer af adoptanterne. Det er naturligt, at et barn som har oplevet tab og svigt, har svært ved at indgå nære relationer. At døgninstitutionsanbringelse er det eneste alternativ for Masho, som netop skal lære at indgå nære relationer, er trist.
Mangel på rådgivning og støtte er også aktuelt for de etiopiske forældre. I en af scenerne ser vi det etiopiske adoptionsbureau tale med Mashos forældre. Samtalen kan virke som et bevidst forsøg på at nedbryde deres forældreevne og tilliden til, at de kan varetage deres børns interesser. Forældrene skal overbevises om, at adoption er det bedste for deres børn.
Ifølge dokumentaren bliver de etiopiske forældre lovet, at de kan se deres børn igen og få nyt fra dem. Denne opgave løftes ikke af DanAdopts samarbejdspartnere, hvilket bl.a. Amnesty har kritiseret. I Haagerkonventionen står endvidere, at den part, der giver tilsagn om opgivelse til adoption, skal være tilpas rådgivet og informeret om effekten af tilsagnet. Om dette praktiseres er tvivlsomt og betyder, at danske adoptionsbureauer som DanAdopt bør vælge deres samarbejdspartnere med større omhu.
Men er et liv i relativ materiel velstand i Danmark ikke at foretrække for et liv i Etiopien under alle omstændigheder? Her gælder det, ifølge Haagerkonventionen, at international adoption først må finde sted, når mulighederne for nationale adoptioner og andre anbringelsesformer er undersøgt og udtømt. International adoption skal være last resort.
Hvad er bedst for Masho?
I en sag som Mashos, ville det så ikke være i hendes interesse at opholde sig i sit eget land – enten på en institution eller hos sin familie? Hun giver selv udtryk for, at hun vil tilbage til det sted, hvor hun er født (Haagerkonventionen anfører også, at der under hensyntagen til barnets alder og modenhed skal tages hensyn til barnets ønsker og holdninger). Kan adoptionsbureauer og myndigheder ikke bare erkende deres svigt og f.eks. sende hende tilbage til sin familie? En hjemsendelse burde jo være en ’mindre tilpasning’ for Masho, i sammenligning med den, vi allerede har forventet af hende.
Eller kunne en sådan handling tænkes at skabe grundlag for, at adoptanter kan returnere ’defekte varer’, når de ikke lige lever op til de forventninger, man måtte have skabt? Når de f.eks. ikke lige kan rumme ens eget behov for nær fysisk kontakt eller ikke lige taler og spiser, som man forventede?
Handel med børn
Det internationale adoptionsmarked handler ikke om barmhjertighed. Det handler om udbud, efterspørgsel og manglende kontrol fra nationale myndigheder, både i afgiver- og modtagerland. Og det handler i høj grad om de beløb, som kan tjenes på et marked, hvor efterspørgslen efter børn er umættelig. Det handler om fattigdom, sygdom, adgang til uddannelse og medicin og en grundlæggende global ulighed. Forældreevne måles i velstandens økonomiske termer og måske i mindre grad i evnen til at varetage et barns interesse. Her efterlades forældre i udviklingsstater som de store tabere i forhold til den velstand, danske adoptanter relativt kan præstere. Er man en dårligere forælder, blot fordi man er fattig? Var Mashos forældre i en relativ dårligere situation end andre forældre i lignende situationer i Etiopien? Ville vi selv acceptere at bortadoptere vores børn til Etiopien i det tilfælde, at vi – ligesom Mashos forældre – var fattige og HIV-smittede?
Vi må vågne op af drømmen om adoption som et udelukkende velgørenhedsprojekt, der har til formål at redde fattige børn, hvis vi vil fastholde, at Danmark skal praktisere international adoption. På det internationale adoptionsmarked er der aktører, som har store interesser på spil, der ikke altid er kompatible med barnets interesser. Netop derfor er en skærpelse af kravene til aktørerne endnu vigtigere. En erkendelse af dette er nødvendig, før vi kan begynde at tage vores ansvar og pligter alvorligt og leve op til vores løfte om at beskytte børn i internationale adoptioner.
Heidi Borg Jørgensen er selv internationalt adopteret og uddannet cand.scient.adm. med speciale i internationalt samarbejde
",8.0,29. november 2012,Manglende rådgivning
1982,/debat/2015/08/hvordan-kan-se-normal-saadan-opvaekst,Hvordan kan du se normal ud efter sådan en opvækst?,Anna ’Trylle’ Petri," »Efter en samler kommer en spreder,« fortalte en rigmandsdatter mig en gang for mange år siden. Vi havde mødt hinanden på en rejse og blev enige om at mødes, når vi var tilbage i København.
Venskabet skulle dog vise sig at være problematisk at konvertere i praksis. Hun kom ind i min butik iført turban og bare tæer. Allerede ved første øjekast kunne vi se, at vi begge var på flugt fra vores bagrund og desværre i hver sin retning.
Hun blev alligevel til te i mit baglokale, hvor hun beklagede, at hun netop havde arvet en formue. Hun følte arven som en klods om benet, der bare skulle væk hurtigst muligt, så hun kunne prøve at være sat rigtigt fri og mærke livets drift og puls.
Selv stod jeg der og var i gang med at bygge en tilværelse op – helt fra bunden. Jeg ville samle mig et hjem hurtigst muligt og havde allerede i en alder af 20 år egen forretning og ejerbolig. Jeg ville på det tidspunkt gerne holde min Christiania-baggrund hemmelig og bad mine venner om aldrig at komme ind på emnet, når der var andre til stede. Jeg husker tydeligt, hvordan hele min krop stivnede af rædsel, når en af de gamle Christiania-tanter eller -onkler opsøgte min butik. Gajol-Hannah eksempelvis.
Hannah var kunstner og en af de mange psykisk syge, der boede på Christiania, hvor hun fik lov til at køre tosseriet helt ud. Hannah troede, at hun var på flugt fra en gigantisk kusse, som ville opsluge og dræbe hende. Christianiabørnene kaldte hende Gajol-Hannah, fordi hun altid suttede på de små lakridspastiller, til de var halve. Så kunne vi børn få resten, tænkte hun. Jeg har spist mange halve Gajoler i min barndom.
Når Hannah kom ned af Hyskenstræde for at besøge min butik, lukkede jeg straks butikken og gemte mig i prøverummet. Med hjertebanken og koldsved. Jeg var bange for hende på flere niveauer. Ikke kun fordi hun havde en paranoid psykose – men fordi jeg ikke ville vedkende mig min baggrund, som hun jo i høj grad repræsenterede.
Mine forældres skurvogn
Mine forældre var også på flugt som unge. Væk fra deres pæne hjem og 1950’ernes snærende bånd. Væk fra mors skørter og fars autoritet. De ville lave politisk teater, leve livet, føle suset, mærke fællesskabet, bo i en skurvogn og tisse i en spand. Min far klarede ikke det vilde liv på Christiania og døde allerede, da jeg var ni. Min mor er til gengæld røget tilbage sin oprindelse og lever et borgerligt liv i et villakvarter. Ungdomsoprøret er for længst levet ud, og nu nyder hun roen i orangeriet med engelsk te.
Jeg var for nylig til en havefest i hendes hus. Gæster fra hendes tidligere liv på Christiania blendede fint ind mellem de andre inviterede, og alt så pænt og nydeligt ud på overfladen. Derfor var det også lidt et chok for de ikke-’indviede’, da en af de gamle christianitter tog en gammel bog om Christiania frem. Den indeholdt omkring 100 små miniportrætter af datidens christianitter, og mange af gæsterne fandt sig selv og mindedes det vilde liv med stor begejstring. Da vi gennemgik bogen slog det mig dog, at langt over halvdelen af de unge smukke hippier fra dengang er døde i dag. De fleste af dem på tragisk vis i en al for ung alder.
Jeg kunne ikke undgå at lægge mærke til en pæn herre, der havde betragtet bogseancen fra sidelinjen. Det var helt tydeligt, at han ikke kendte til min mors Christiania-fortid. Han blev mere og mere bleg i takt med, at Christianiavennerne udfoldede deres tragi-komiske humor og nærmest konkurrerede om at fortælle om de mest grænseløse episoder og vilde eskapader.
Da snakken faldt på mine forældres skurvogn, som blev brændt ned til grunden under en intern stridighed, kiggede han på mig med øjne så store som tekopper. Piben hang nærmest bare og dinglede i mundvigen. Han kunne simpelthen ikke begribe, at jeg kunne stå der og se så ’normal’ ud, efter sådan en opvækst.
Der var også et portræt af min mor og jeg i bogen. Jeg husker tydeligt, hvordan man altid blev fotograferet af turister og pressefolk fra hele verden. De stoppede én og spurgte, hvad man hed. Jeg hadede det så meget, at jeg ville skifte navn, for de begyndte altid at grine, når jeg sagde, at jeg hed Trylle. Med dét fjollede navn måtte jeg virkelig være en indfødt fra reservatet.
Men vi var heller ikke til at tage fejl af, os Christianiabørn. Små, stærke og alvorlige børn, med et knivskarpt blik, der afslørede, at vi havde set alt for meget alt for tidligt. Vi blev frarøvet vores barnesind og blev i stedet til små fornuftige ’voksne’. Det var nemlig normen at være uden opsyn i et miljø fyldt med reelle trusler, der skabte små og store traumer for os børn. Psykisk syge, rockere og deres kamphunde, politiets brutale vold og massive misbrugsproblemer var hverdag på fristaden i 1970’erne og 1980’erne.
I god tro
Da jeg var til en rund fødselsdag på Christiania, faldt jeg i snak med en af mine mange Christiania-tanter. Kvinden, som jeg husker tydeligt for hendes mange kabaret-optrædener i Solvognens Teatergruppe, begræd inderligt, at hendes tjekkede søn var blevet marketingschef og levede et borgerligt liv med kone, børn, ejerbolig og fast arbejde.
Det var med kæmpe skuffelse og sorg i stemmen, at hun måtte konstatere, at alle de værdier, hendes søn var opvokset med på Christiania, var helt og aldeles bortkastet og fravalgt. Hele hans liv handlede nu om at tjene penge til familien, om bolig og materielle ting, fortalte hun. Han realiserede slet ikke sig selv og gik efter hendes opfattelse glip af livets store oplevelser.
Det var en gåde for hende, hvordan det kunne være gået så galt for ham. Jeg kunne ikke skjule, hvor begejstret jeg var for at høre, at hendes søn havde ’klaret skærene’ og valgt sin egen vej. Langt væk fra tågede kampsange, massiv druk og ansvarsløshed. Mange af hippierne var sig selv nærmest og overlod et alt for stort ansvar til os børn,
På den anden side var de i god tro. Vi skulle ikke skjules under mors skørter, ligesom de selv var blevet i 1950erne. Når jeg besøgte min bedstemor, ville hun ikke lade mig forlade huset, før jeg havde fået noget andet tøj på. Alt andet ville være en stor skamplet på familienavnet, sagde hun med rystende stemme og angst i øjnene. Til min mors store forargelse blev jeg altid returneret med vandkæmmet hår og laksko. »Hvordan kan du give Trylle sådan noget tøj på, mor!?,« sagde hun. »Du ved, at jeg hader plisserede nederdele.«
Det stabile liv
Når alt er sagt, så elsker jeg den generation af hippier for alt, hvad de også har bidraget med. Der var jo brug for et opgør med kønsrollerne i 1950’erne. Borgerskabet var fjendebillede nummer et, og de fastlåste roller skulle opløses – koste hvad det ville. Og ja, det kostede. Den opløste familie endte med at gøre ondt på alle. Også dem selv. Men at jeg ikke føler mig mindre værd, alene fordi jeg er kvinde – det kan jeg takke dem for.
Verden blev et sjovere og vildere sted med dem. Det er jo heller ikke uden grund, at Christiania er Danmarks næststørste turistattraktion. Det danske samfund skylder en kæmpe tak til Christianitterne for at holde reservatet åbent 24/7. Det har nemlig trukket tænder ud.
Christianiabørnenes eget ungdomsoprør har derimod været stille og privat. Vi har fået almindelige job og søgt det stabile familieliv. Selv dem, der blev pushere, foretrækker et pænt og privat hjem. Vores børn bliver holdt tæt ind til kroppen. For mit eget vedkommende også for tæt (er jeg begyndt at erkende). Jo ældre jeg bliver, desto mere kalder min Christiania-opvækst nemlig på mig.
Hvem ved, om jeg ender mine dage som boheme-hippie? Det kunne godt ske faktisk. Rigmandsdatteren ser i øvrigt også ud til at være godt på vej tilbage til sit eget udgangspunkt – i krystallysekronernes trygge og familiære skær.
Anna Petri er cand.mag, kulturiværksætter og arbejder i reklamebranchen. Hun medvirker i dokumentarfilmen ’Christianias børn – skyggesiden af eventyret’, der bliver vist på DR1 i aften




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",24.0,10. august 2015,"Anna Petri er cand.mag, kulturiværksætter og arbejder i reklamebranchen. Hun medvirker i dokumentarfilmen ’Christianias børn – skyggesiden af eventyret’, der bliver vist på DR1 i aften"
9083,/debat/leder/2012/09/demokratiet,... og nu til demokratiet,Mette Rodgers," I de seneste snart tre år har de europæiske borgere oplevet, at EU – som mange af dem var lunkne overfor – har påbegyndt en forandringsproces hen imod det, som mange af deres politikere ellers havde lovet dem, ikke var meningen. EU ville aldrig blive Europas Forenede Stater. I virkeligheden vidste mange af politikerne udmærket godt, at det europæiske projekt – og især den monetære union – kun var et halvfærdigt projekt, som med tiden skulle fuldendes gennem netop yderligere politisk og økonomisk integration og langt mere suverænitetsafgivelse.
Alt det ved europæerne nu. Færdiggørelsen af projektet er blevet opskriften på redningen af euroen, og i løbet af især det seneste års tid er der blevet taget en række konkrete skridt hen imod dette. Vi har fået Finanspagten, de såkaldte Two og Six Packs, og senest har den Europæiske Centralbank (ECB) taget og fået nye beføjelser til at støtteopkøbe eurolandes statsobligationer og på sigt føre tilsyn med eurozonens banker. En egentlig bankunion er næste skridt, og yderligere politisk integration er undervejs.
Man kan næppe bebrejde EU-bor-gerne, hvis de føler sig en anelse taget ved næsen. Ikke desto mindre har de – på tværs landene både inden for og uden for eurozonen – for nylig tilkendegivet over for Eurobarometer, at de nu har en bedre opfattelse af EU end for et år siden. Et rekordantal adspurgte – 50 procent – mener nu, at deres lands medlemskab af unionen er »en god ting«.
Sammen med de seneste valg i Holland og Grækenland og folkeafstemningen i Irland viser det, at et flertal af borgerne – trods skepsis og utilfredshed med visse af EU’s politikker – har gjort op med dem selv, at de trods alt hellere vil være inden for end uden for EU-samarbejdet.
Hvorfor? Et kvalificeret gæt er, at det dels hænger sammen med krisens alvor og erkendelsen af, at det ikke længere er gratis at sige, at man ønsker at forlade EU, dels at krisen har fremtvunget en mere konkret og ærlig debat om EU, som ikke har eksisteret før. Hvad europæerne imidlertid også siger, er, at de vil være med til at forme dette nye EU. De føler ikke, at deres stemme tæller i EU i dag, men 54 procent mener, at de vil være mere tilbøjelige til at stemme ved Europaparlamentsvalget i juni 2014, hvis de samtidig får lov til at stemme om, hvem der skal være formand for EU-Kommissionen. Dette ønske om en mere direkte forbindelse mellem befolkning og unionens øverste politiske chefer er en naturlig følge af den øgede integration. Med andre ord: I fremtidens mere integrerede EU vil flere af de beslutninger, der direkte berører manden på gaden i Köln, Galway, Salou, Thessaloniki og Estagel, blive truffet i Bruxelles, og derfor vil han være med til at vælge dem, der træffer beslutningerne.
Det sker naturligvis allerede til dels – de enkelte landes stats- og regeringschefer er reelt dem, der træffer de fleste beslutninger i EU i dag, mens EU-Kommissionen og dens formand kun kan fremsætte forslag. Men det kan meget vel ændre sig i fremtidens EU. Vi ved, at Kommissionen vil få mere at sige i forhold til eurolandenes finanspolitik, dens nuværende formand, José Manuel Barroso, taler om, at EU bør udvikle sig til en føderation, og forleden fremsatte »Future of Europe«-gruppen, bestående af 11 af EU’s udenrigsministre, bl.a. forslag om, at flere beslutninger på nationalt følsomme områder som forsvars- og udenrigspolitik og sågar traktatændringer i fremtiden skal kunne træffes ved flertalsafstemninger.
Ingen kan med sikkerhed sige, hvordan et mere integreret EU vil se ud om fem, ti eller 20 år. Vi ved kun, at det med sikkerhed vil være mere integreret, og at beslutningsprocesserne sandsynligvis vil se anderledes ud end i dag. Det gør det helt afgørende, at udviklingen også involverer en styrkelse af demokratiet i unionen.
Et oplagt sted at begynde er derfor at skabe denne mere direkte forbindelse mellem vælgere og EU’s topchefer. Andre muligheder for at styrke demokratiet og øge valgdeltagelsen kunne være at give det folkevalgte Europaparlament en større rolle, f.eks. til at fremsætte lovforslag.
Eurokrisen har været katalysatoren for yderligere integration i EU. Nu må politikerne sørge for, at det også bliver en katalysator for et anderledes demokratisk EU, tættere på borgerne.
",5.0,24. september 2012,"Hvorfor? Et kvalificeret gæt er, at det dels hænger sammen med krisens alvor og erkendelsen af, at det ikke længere er gratis at sige, at man ønsker at forlade EU, dels at krisen har fremtvunget en mere konkret og ærlig debat om EU, som ikke har eksisteret før. Hvad europæerne imidlertid også siger, er, at de vil være med til at forme dette nye EU. De føler ikke, at deres stemme tæller i EU i dag, men 54 procent mener, at de vil være mere tilbøjelige til at stemme ved Europaparlamentsvalget i juni 2014, hvis de samtidig får lov til at stemme om, hvem der skal være formand for EU-Kommissionen. Dette ønske om en mere direkte forbindelse mellem befolkning og unionens øverste politiske chefer er en naturlig følge af den øgede integration. Med andre ord: I fremtidens mere integrerede EU vil flere af de beslutninger, der direkte berører manden på gaden i Köln, Galway, Salou, Thessaloniki og Estagel, blive truffet i Bruxelles, og derfor vil han være med til at vælge dem, der træffer beslutningerne."
7472,/debat/2013/05/naturen-ekstase,Naturen i ekstase,Ejvind Larsen," 
	I al sin glans nu stråler solen, udbryder en salme. Selv når mørket falder på i sommernattens korte svale, slår højt fredskovens nattergale.

	Ja, det ånder himmelsk over støvet, det vifter hjemlig gennem løvet, det lufter liflig under sky. Ekstatisk er det, og i ekstase kommer man, så tungen gløder hos hedninger så vel som jøder. At den så især gør det hos kristne ifølge lovsyngeren, Grundtvig og hans pinsesalme – som her leverer den danske forsommers karakteristika, når de er mest guddommelige – bør ikke bringe naturen i miskredit. Den jo kan få solen til at danse – og vi med den.

	Ikke for at omvende og konfirmere nogen til kristendom, en eller anden religion eller tro på, hvad der kaldes Gud. For hvad er der ikke begået af rædsler i kristendommens, en religions eller guds navn? Uden at ateisme og materialisme derfor har vist sig at være nogen sikring mod hensynsløs grådighed og evig, grænseløs, økonomisk vækst i forbrug af den materielle natur. Men alene for at gøre opmærksom på, hvor åndfuld denne sansbare sol og sansende krop og psyke kan virke. Så ånden må kaldes helligånden. Hvad den kristne og Grundtvigs pinse netop fejrer: Naturens ånd i ekstase.

	Gyldendals åbne encyklopædi forklarer ekstase (af gr. ekstasis ’det at være ude af sig selv’) som »et centralt begreb i mystikkens historie. Ved fysiske og mentale øvelser, dans, trommeslag eller rusmidler (eller ved sang, salmesang!, el) udløses selve ekstasen, der følges af en efterglød. Ekstasens intensitet kan variere fra velvære til voldsom forløsning. Erfaringen under ekstase varierer alt efter religiøs sammenhæng: Mystikerens sjæl forenes med Gud eller en kosmisk kraft; shamanens sjæl rejser hinsides for at tale med ånderne; præstinden besættes under seancen af guden, eller præsten opfyldes af Helligånden. Nyere forskning tyder på, at den neurokemiske baggrund for ekstase o.l. oplevelser kan være, at der i kroppen, navnlig i hjernen, kan dannes morfinlignende stoffer, endorfiner, som kan frigøres, f.eks. under intensivt muskelarbejde.«

	Fyldt med Helligånden

	Hvorfor det ifølge Apostlenes Gerninger kapitel to på hverdagsdansk hedder, at alle disciplene pinsemorgen var forsamlet, da pludselig en susende lyd ramte dem oppefra som et voldsomt åndepust, og lyden fyldte hele huset, hvor de sad. Samtidig dalede små flammer ned, som landede på hver enkelt af de tilstedeværende. Således blev de alle fyldt med Helligånden, og de begyndte at tale på fremmede sprog, som de ellers ikke kendte. I Jerusalem boede jøder fra alverdens lande. Da den susende lyd kom, strømmede en masse mennesker derhen for at se, hvad der var på færde, og de blev meget forbavsede over at høre disciplene tale alle deres forskellige sprog. »Hvad sker der her?« råbte de undrende. »Alle de mænd er jo fra Galilæa, og nu hører vi dem tale til os på vores eget modersmål! Hvordan går det til, at vi partere, medere og elamitter, vi, der bor i Mesopotamien, Judæa, Kappadokien, Pontus, provinsen Asien, Frygien, Pamfylien, Egypten og Kyrene i Libyen, vi, der kommer fra Rom, både jøder og grækere, vi kretere og arabere – hvordan går det til, at vi kan høre de her mænd fortælle os om de mægtige ting, Gud har gjort, hver på vores eget sprog?« Der var stor forvirring, og folk råbte i munden på hinanden: »Hvad sker der?« »De har bare drukket for meget spiritus!« råbte de. Men Peter måtte forklare dem, at det ikke var spiritus (eller andre neurokemiske vidundere, morfinlignende stoffer, endorfiner) han og Jesus’ andre disciple var fulde af. De var derimod fulde af – spiritus.

	Som er latin og på dansk oversættes ved: ånd.

	For hvad er forskellen på spiritus og spiritus, når »som sole vi går op og ned, i din enbårnes herlighed«?

	Født i hø

	Naturligvis er der forskel. På Rød Aalborg og Helligånden. Og dog er den ikke større, end at præsten i Kongens Lyngby, Jørgen Demant, ved en konfirmation forleden med disse ord måtte referere, hvad konfirmanderne havde fået ud af mødet med denne enbårnes herlighed:

	»Jesus var født i hø, havde en papfar og Gud som sin rigtige far, havde venner og uvenner. Blev korsfæstet. Opstod. – Da han kom i teenageårene, begyndte han at forstå, at han var noget særligt. – Han havde godt tag på sine medmennesker. – Han har lært folk at tilgive, at opføre sig ordentligt. – Der er mange ting i samfundet, der bygger op omkring ham. – Han viser os vejen, når vi har brug for det. – Han udholdt en masse smerte i stedet for bare at overgive sig. – Han hjalp de fattige med at få mad. – At være discipel i dag: At præsten og vi bringer hans ord og fortællinger videre. – Han er et forbillede for os. – Jesus er beundret, frygtet og forhadt. – Det er ham, der har gjort, at vi ved, at Gud eksisterer i dag, og dermed kristendommen. – Når vi går til nadver hver søndag, kommer vi tæt på ham, og vi kan føle os trygge og komme af med vores synder. – Han har lært os at tro på, at jeg kan noget«. Og måske allerhimmelsk: »Han betyder meget for dem, som har brug for hjælp og støtte. Det gør ham ikke selvisk, men hjælpsom, forstående og tilgivende.«

	Som naturen også kan være, når den ikke er i overensstemmelse med den moderne økonomi. Det er til at blive ekstatisk af.

	 
",17.0,21. maj 2013,"	»Jesus var født i hø, havde en papfar og Gud som sin rigtige far, havde venner og uvenner. Blev korsfæstet. Opstod. – Da han kom i teenageårene, begyndte han at forstå, at han var noget særligt. – Han havde godt tag på sine medmennesker. – Han har lært folk at tilgive, at opføre sig ordentligt. – Der er mange ting i samfundet, der bygger op omkring ham. – Han viser os vejen, når vi har brug for det. – Han udholdt en masse smerte i stedet for bare at overgive sig. – Han hjalp de fattige med at få mad. – At være discipel i dag: At præsten og vi bringer hans ord og fortællinger videre. – Han er et forbillede for os. – Jesus er beundret, frygtet og forhadt. – Det er ham, der har gjort, at vi ved, at Gud eksisterer i dag, og dermed kristendommen. – Når vi går til nadver hver søndag, kommer vi tæt på ham, og vi kan føle os trygge og komme af med vores synder. – Han har lært os at tro på, at jeg kan noget«. Og måske allerhimmelsk: »Han betyder meget for dem, som har brug for hjælp og støtte. Det gør ham ikke selvisk, men hjælpsom, forstående og tilgivende.«"
3612,/debat/2014/12/laeserbreve-17,Læserbreve,Informations Debatredaktion," EU bør ratificere kønnet traktat
Simon Hjorth Paludan og Kristian Brandrup, Radikal Ungdom
Vold mod kvinder er helt utilgiveligt, og vi skal gøre alt for at forhindre det. I den forbindelse er Istanbul-konventionen, som den danske regering for nyligt har ratificeret, helt afgørende. Det er nemlig første gang, at det tydeliggøres gennem en traktat, at kvinder er fuldt ud ligestillet med mænd, og at enhver form for vold mod kvinder er ulovlig og uacceptabel.
Istanbul-konventionen giver kvinder en konkret beskyttelse mod fysisk, psykisk og seksuel vold af enhver afskygning – hvad end det er chikane, stalking, tvangsægteskab, omskæring, abort eller sterilisation gennem tvang. Ligestilling mellem mænd og kvinder er en af de mest grundlæggende europæiske værdier – også selvom Morten Messerschmidt (DF) påstår, at sådan nogle ikke findes. Derfor er det vigtigt, at EU står sammen om at underskrive denne traktat.
Send atomaffald til Grønland
Troels Kardel, Holte
Udviklingen i Grønland og Danmark har lighedspunkter på ét område – nemlig holdningen til benyttelse af nuklear energi. Risø var tidligt i gang med reaktorforsøg og undersøgte uranmalm fra Grønland. Alligevel blev det et klart nej til atomkraft i befolkningen i Danmark og til en klar afstandtagen fra udvinding af uran i Grønland, indtil landsstyret for to år siden genåbnede muligheden herfor.
Begge rigsfællesskabets parter står med et dilemma. I Danmark leder man efter steder, hvor lavenergiaffald kan deponeres. I Grønland overvejer man, hvordan de sjældne mineraler, som findes i undergrunden sammen med uranmalm, kan udvindes, og hvor man i givet fald skal gøre af affaldet fra udvindingen. Uden at være specialist vil jeg gerne pege på en løsning, som tjener begge parter i fællesskabet.
På Grønlands østkyst findes en forladt bly- og zinkmine ved Mestersvig med kilometer af minegange omgivet af blyholdige klipper. Bly virker som bekendt skærmende for radioaktiv stråling. I de løbende forhandlinger mellem staten og kommunerne i Danmark, om hvor der skal laves et deponeringssted for lavenergiaffaldet fra Risø, har jeg aldrig hørt nævnt, at det uden større omkostninger og uden risiko for nogen kunne fragtes til Mesters-vig for at deponeres dybt inde i blyminen.
En aktivering af havnen og nogle kilometer vej i Mestersvig vil tillige tjene som en mulighed for deponering af uranholdigt affald fra en kommende udvinding af de kostbare mineraler, som Grønland er så rigt på. Det vil desuden give beskæftigelse for grønlandske anlægsarbejdere i en intern kolonisering af øen.
Midler til finansiering af deponeringen er allerede afsat, så arbejdet kunne snildt starte i sommeren 2015.
Drop anonym partistøtte
Cecillie Marie Kildegaard og Emil Chemnitz, medlemmer af DSU
Åbenhed, åbenhed, åbenhed. Den nyligt etablerede erhvervsklub, der for et beløb af 15.000 kroner sikrer, at store virksomheder kan få et møde med enten finansminister Bjarne Corydon (S) eller erhvervs- og vækstminister Henrik Sass Larsen (S) er ikke socialdemokratisk politik.
Socialdemokraternes politik skal ikke være til fals for suspekte anonyme købere for 15.000 kroner. Vil man give økonomisk støtte til partiet, fordi man kan tilslutte sig partiets holdninger og program, skal det selvfølgelig være en mulighed. Det gøres mest hensigtsmæssigt ved åbenhed – det vil sige, at man tilkendegiver navn eller organisation samt, hvor mange penge man donerer. Således vil pressen og vælgerne have lettere ved at holde øje med, om love og regler, som partiet har stemt for, er blevet dikteret af giverne.
Er dette tilfældet, gør man sig skyldig i korruption – en af de værste forbrydelser, der kan begås imod et demokrati. For så vil det ikke længere være folket, som laver landets love. Derimod vil det være pengemagten, der bestemmer et lands lov og ret. Danmark vil ikke længere være et demokrati. Socialdemokraterne burde derfor indse, at de med denne erhvervsklub har dummet sig ved at efterligne de demokratinedbrydende partier – Radikale Venstre, Konservative, Venstre og Liberal Alliances – erhvervsklubber.
I stedet burde Socialdemokraterne gå demokratiets vej og oplyse folk om, hvem der har doneret penge til dem.
De forsvundne overenskomster
Dennis Baggers Laursen, Brøndby
I Den dag de fremmede forsvandt på DR1 siger ’de ræverøde legesvende’ implicit, at en kvinde i 50’erne med rygskade er doven, fordi hun efter én dag ikke kan rengøre et hotelværelse lige så hurtigt, som en ung rumæner i 20’erne, der har været der i to år. Hillerød Hotel – en arbejdsplads uden overenskomst – var et af de steder, der var en del af programmets eksperiment. Her arbejder man på akkord og skal hovedrengøre et værelse på 20 minutter. Er det virkelig sådanne forhold, højrefløjen mener, at danske ufaglærte skal arbejde under? Og så først komme på pension som 70-årige?
",0.0,5. december 2014,"Er dette tilfældet, gør man sig skyldig i korruption – en af de værste forbrydelser, der kan begås imod et demokrati. For så vil det ikke længere være folket, som laver landets love. Derimod vil det være pengemagten, der bestemmer et lands lov og ret. Danmark vil ikke længere være et demokrati. Socialdemokraterne burde derfor indse, at de med denne erhvervsklub har dummet sig ved at efterligne de demokratinedbrydende partier – Radikale Venstre, Konservative, Venstre og Liberal Alliances – erhvervsklubber."
7108,/debat/2013/07/livets-meningsfulde-melankoli,Livets meningsfulde melankoli,Jo Hilden," 
	Fascineret eller duperet af hjerneforskningen og lykkepilleepoken må vi ikke springe over, hvor gærdet er lavest ved at ignorere det signal, der kommer indefra sindets afkroge og viser sig i depressive tilstande. Det er ikke den biologisk betingede depression, jeg beskæftiger mig med, men de hyppigt forekommende lettere depressive tilstande, som ikke er sygdom, fordi de er en del af vores livsvilkår.

	Man bliver klogere på sig selv ved at forholde sig opmærksomt undersøgende over for tilbagevendende mørke tanker. Noget må være galt og trænger til eftertanke. Noget, som er blevet overhørt og forsømt gennem måske længere tid, og som er vanskeligere at få frem, jo senere i livet man tager fat på selvransagelsen.

	I stedet for at ty til dulmende medicin kan vi standse op og tage os tid til at lytte til de bagvedliggende tunge tanker. Ethvert menneske med en nogenlunde uspoleret og fleksibel personlighed skulle være i stand til selv at håndtere denne mentale oprydning, som er intet mindre end en skabende proces, når den forløber konstruktivt.

	At se sig selv i øjnene

	Langt vanskeligere er det for et undvigende og afhængigt menneske, som er styret af negative tanker og lavt selvværd. Mange, som ikke har lært at se sig selv i øjnene, spilder energi og tanker på afledende manøvrer. Om vi er konstruktive over for tilbøjeligheden til at reagere depressivt afhænger af, om vi tidligere har taget denne tørn med os selv og har forstået at acceptere melankoliens tvivl og søgen som en styrke frem for en svaghed.

	Hvis vi i vor livsform ikke har sat spørgsmålstegn ved påtrængende usikkerhed og utilfredshed, men i stedet har tilpasset os omgivelsernes krav og manipulation, mangler vi træning i at tackle dybere følelser. Bagved disse følelser ligger svære spørgsmål, som vor opdragelse ikke har tilladt os at stille. Mange ’upassende’ mørke tanker er fortrængt i stedet for at blive bevidstgjort som åbenlys tvivl og uformåen. Derfor står vi uden erfaring i at arbejde med de mørke indtryk, som fra tid til anden har aflejret sig i sindet. Eksistentielle behov, som vi kun nødigt betragter som naturlige og som har krav på omsorg.

	Vi lader andre fælde os med deres dom – bare forventningen herom kan være rigelig – eller vi lader depressionen fælde os frem for at undersøge dens baggrund. I konkurrencens grelle lys har vi lært fordømmelsens grimme udspil: at afvise det ufuldkomne – og rammes af selvforagt som af en boomerang. Kun få har virkelig gode og kloge venner, som tør forholde sig aktivt lyttende. Endnu færre er begavet med empati og evne til at hjælpe dig med at aktivere det depressive konstruktivt.

	En livserfaring rigere

	Som psykoterapeut møder jeg mennesker, for hvem det i deres opvækst og miljø ikke har været naturligt at beskæftige sig seriøst med depressive tendenser. Mange har derfor ingen anelse om, hvordan de, gennem krævende udfordringer undervejs til noget hidtil uprøvet, går ind i en depression. En depressiv livskrise, udtrykt ved meningsfuld melankoli, er tilgængelig for én selv og udviklende at arbejde med.

	Ved fravalg af antidepressiva bliver man en livserfaring rigere, som automatisk kan genbruges ved senere optræk til depression.

	Nogle skal have sagkyndig hjælp til den mentale omstilling, at blive bevidstgjort om både ressourcer og begrænsninger.

	Hvis din indstilling er, at du skal holde til alt, ellers er der noget i vejen med dig, forsømmer du at undersøge, om der er noget, du måske helt enkelt ikke tåler eller magter. Når sindet lider, skal noget ændres. Det er skammen, vreden eller savnet, vi skal lytte til og tage fat i for at forstå grunden til, at vi føler os deprimeret. Der skal lukkes op for de inderste følelser og tanker bagved.

	At arbejde med sit sind betragtes af mange som egoistisk og navlebeskuende, men det er nødvendigt at kende sine styrker og skrøbeligheder for at hjælpe sig selv videre. Du kan ikke løbe fra dig selv.

	Når jeg peger på den nyttige kerne i visse lettere depressive tilstande, er det ment som en opmuntring: Man bliver klogere på sig selv ved at komme melankolien i møde.

	 

	 

Jo Hilden er psykoterapeut
",3.0,11. juli 2013,"	Vi lader andre fælde os med deres dom – bare forventningen herom kan være rigelig – eller vi lader depressionen fælde os frem for at undersøge dens baggrund. I konkurrencens grelle lys har vi lært fordømmelsens grimme udspil: at afvise det ufuldkomne – og rammes af selvforagt som af en boomerang. Kun få har virkelig gode og kloge venner, som tør forholde sig aktivt lyttende. Endnu færre er begavet med empati og evne til at hjælpe dig med at aktivere det depressive konstruktivt."
3100,/debat/2015/02/kunsten-saelge-pels-sommeren,Kunsten at sælge en pels om sommeren,Anders Lundkvist," Vi befinder os i den danske sommer. Den gode af slagsen, hvor solen skinner fra en skyfri himmel, temperaturen nærmer sig de 30 grader, og folket strømmer til klit og kyster.
Hvordan sælger man en pels under de vilkår?
Vanskeligt, meget vanskeligt. Men hvis en skønsom blanding af eksperter – meteorologer, tøjeksperter, læger osv. – kan mobiliseres for sagen, kan det måske lykkes.
»Selv i højsommeren er det godt at holde sig varm, og man ved aldrig, hvordan vejret arter sig om nogle måneder,« vil pelshandlerens ideologer argumentere.
Sjældent har solen skinnet så varmt over Danmarks økonomi (ikke nødvendigvis danskernes økonomi). Produktiviteten har det fint, og konkurrenceevnen inden for industrien er forbedret med 20 procent siden 2008. Derfor, og fordi vore lønninger – og dermed omkostninger – ikke er steget meget, går det strygende med udenrigshandlen. Eksporten stiger meget mere end importen, og derfor har vi et stadigt stigende overskud på de løbende poster; 120 milliarder kroner i 2014 og over 100 milliarder kroner i de seneste fem år. Pengene vælter ind.
Den anden del af betalingsbalancen kaldes ’kapitalposter’. Det står for udlændinge, der investerer i danske virksomheder (ikke mange), eller sender kapital her til landet af spekulative årsager i håb om, at kronen bliver mere værd i forhold til euroen. Nu er kronen jo bundet til euroen i et fast forhold (7,45 kroner = en euro), ligesom vores officielle rente følger Den Europæiske Centralbanks med højst nogle få timers forsinkelse, så vi er, som Helle Thorning-Schmidt så frejdigt har sagt, reelt medlem af euroen. Vores fejlafstemning imod euromedlemskab er blevet korrigeret af de ansvarlige politikere. Men summa summarum: Også på kapitalfronten vælter pengene ind over landets grænser.
Nyliberale regnemetoder
Hvordan er det under disse omstændigheder muligt at fastholde, at landet stander i våde? Og at det eneste ansvarlige derfor er at bremse væksten i den offentlige sektor yderligere – altså fyre offentligt ansatte, skære ned på service i kommunerne og spare på overførselsindkomster til arbejdsløse og andre marginaliserede?
Det burde være en vanskelig opgave, men er det ikke. Jeg så et sted en innovativ, men helt åbenbart naiv person foreslå det indlysende, nemlig at man opsamlede alle disse penge i en fond, der kunne finansiere opretholdelsen af velfærdsstaten.
Men det er selvfølgelig umuligt. Finansministeriets modeller siger nej, for hvis man fodrer en maskine med nyliberale præmisser, kommer der nyliberale konklusioner ud, hvis maskinen da ellers er pålidelig. Så er der Finanspagten, der forbyder at sådanne penge bruges til en vækst i de offentlige udgifter. Og det hele bakkes op af bankøkonomer og vismænd. Kun de mest outrerede pipper en protest.
Så er den pels solgt.
I Sydeuropa er det vanskeligere at sælge nedskæringspolitikken, skønt de har langt færre penge end os. Også dér er sparepolitikken afsindig. I Grækenland har den forvandlet en problematisk økonomi til en katastrofal økonomi, med en ungdomsarbejdsløshed på op til 60 procent. Men fordi de fattes penge, er sparepolitikken i Sydeuropa ikke – som i Danmark – umiddelbart afsindig. Her kunne Danmark – og Nordeuropa generelt – i øvrigt hjælpe gevaldigt ved at føre en mere ekspansiv politik, for det kunne give et marked for Sydeuropas eksportvarer, samtidig med at det ville give flere arbejdspladser i Danmark. Altså hjælp til selvhjælp. I stedet ytrer vores europæiske solidaritet sig ved, sammen med Angela Merkel, at støtte en politik, der forhindrer almindelige grækere i at få mad, adgang til elektricitet, en rimelig løn og at have råd til husleje.
Højere værdier
Men hvorfor fastholder blå blok, for tiden ledet af Corydon og Thorning, nedskæringspolitikken?
Da der ikke er økonomiske argumenter herfor, kan jeg ikke se anden forklaring end, at de ledende politikere principielt foretrækker den kapitalistisk styrede sektor frem for den demokratisk styrede (og det er den offentlige sektor i sidste instans). ’Ret beset snylter den offentlige sektor på den private, hvor værdierne jo skabes, og hvor konkurrencestatens store slag udkæmpes’, er den liberale tankegang. Det demokratiske fællesskab kan være udmærket, det skal blot ikke spille en rolle i økonomien.
Set i et økonomisk perspektiv – kald det gerne ’ansvarlig politik’ – er blå bloks politik irrationel. Men det perspektiv er for snævert. Der er højere værdier. Heri er jeg ganske enig. Jeg foretrækker så blot demokratisk frem for kapitalistisk styring af samfundet.
Anders Lundkvist er politisk økonom
",3.0,23. februar 2015,"Vanskeligt, meget vanskeligt. Men hvis en skønsom blanding af eksperter – meteorologer, tøjeksperter, læger osv. – kan mobiliseres for sagen, kan det måske lykkes."
6445,/debat/2013/10/laeserbreve-12,Læserbreve,," 
	Jantelov i medierne

Ulla S. Andersen, Helsingør

	Lars Løkke Rasmussen har rejst på første klasse, og det er som bekendt meget få forundt. Som luftservitrice har jeg i 30 år serviceret politikere, forretningsfolk og journalister til destinationer i hele verden. Sidstnævnte burde som størstedelen af den danske befolkning vide, at man ikke sover godt om bord på et fly. Der er meget støj, naboen sidder uroligt og skal hele tiden ud, man skal have mad og så videre.

	Jeg havde virkelig ondt af disse dedikerede mennesker, når de efter 12 timers flyrejse som oftest skulle til møde og præstere et par timer efter landing.

	Lars Løkke Rasmussen skulle helt sikkert være knivskarp, når han landede i Sydkorea efter mange timer på farten. Politikerne i Danmark er ikke højtlønnede, og selv om Lars Løkke Rasmussen tager et ulønnet job i GGGI, så kommer janteloven op i danske medier.

	Skam jer, socialdemokrater og I journalister, der kører historien op i flyvehøjde.

	Det burde ikke undre

Henning Prins, Ålsgårde

	I Information tirsdag den 15. oktober undrer chefredaktør Christian Jensen sig over, at Danmark sammen med Sverige og Storbritannien saboterer EU’s forsøg på at standse den amerikanske efterretningstjenestes overvågning af såvel statslige som private organisationer og enkeltpersoner. Christian Jensen skulle læse sin egen avis, der gennem tiderne har gjort det klart, at Danmark i sin egen interesse altid følger USA. Ved at følge USA har vi også noget at skulle have sagt i EU og ved andre instanser. Så enkelt er det.

	Lad dog Løkke-barnet

Klaus Illum, Fur

	Det er da en million kroner værd, at se lille Lars fra Græsted udstille sig selv som formand for et businessforetagende med hjemsted på den anden side af kloden.

	Kransekagefigurjobbet har han utvivlsomt fået, fordi de involverede multinationale selskaber kan være sikre på, at han ikke evner at blande sig i deres metier. Og så kommer han fra grønne København. Perfekt match.

	Koreanerne må undre sig over danskernes smålighed, når de hører, at vi ikke forstår, hvor meget det betyder for den lille mand at blive stor i flyets First Class-kabiner, limousinerne og hotellernes luksussuiter. Det var jo derfor, de valgte ham.

	Pølsevogns-debat i pressen

Bjørn Tving Stauning, Frederikssund Klimaforening

	Hvor er det dog frustrerende, at medierne nu igen bringer deres daglige skandaler. Og hvor er det katastrofalt, at de skarpe politiske redaktører ikke formår andet end at lege gættelege om, hvor mange mandater forargelsen vil flytte. Det er det ultimative svar på en pølsevognsdebat.

	For tiden gøres en bilagsstrid til den væsentligste kritik af Lars Løkke Rasmussen. Han har dog medvirket til at organisere to krige, forspildt Danmarks unikke position i forhold til vedvarende energi, ført en halsbrækkende og inkompetent finanspolitik og holder lige nu hånden over en byld af dårlig ledelse i to ministerier.

	Selv om Lars Løkke Rasmussen tilsyneladende har klattet midler ud i den blå luft, er det småtterier i forhold til det andet.

	Undertegnede er medlem af en lille undseelig klimagruppe. Vi er ved at skrige os hæse for at få en konstruktiv og kreativ dagsorden om de udfordringer, vi står overfor.

	Men politikerne skal ikke nyde noget med at rode sig for langt ind en debat, og pressen går efter lort. Det er som om denne fjerde statsmagt ikke har erkendt, hvor vigtigt det er for os andre, at de påtager sig et større ansvar.

	Landbruget er stadig synderen

Holger Øster Mortensen, Odder

	I en menneskealder har det være åbenlyst, at landbruget er den helt store synder, når det kommer til forurening af miljøet. Wilhelm-udvalget begyndte en proces, som kunne have reddet naturen fra et stadigt forfald, men da den seneste borgerlige regering helt så bort fra de mange gode forslag fra Wilhelm-udvalget, er vi nu mindst 10-12 år bagud i bestræbelserne på at skabe en mangfoldig natur.

	Den nuværende regering har nedsat Natur- og Landbrugskommissionen. Her ligger mange gode tiltag til gavn for miljøet, men der tages ikke i tilstrækkelig grad hensyn til de stærke kræfter i dansk landbrug, som ikke er indstillet på at ændre dyrkningsmetoder og forældede staldsystemer.

	Landbrugets forslag til forbedringer på miljøområdet er måske visionære, men ikke realistiske.

	Hvem kan og vil betale for oprydningsarbejdet i vores natur? Vi skal væk fra holdningen på Axelborg, hvor vækst og produktion er i højsædet.

	Hæv de grønne afgifter

Jørgen Henningsen, København

	I Information den 14. oktober står der, at provenuet fra grønne afgifter har været faldende de seneste år, og at tendensen synes at fortsætte i modsætning til regeringsgrundlagets hensigt om »at bruge vores skattesystem til at fremme en grøn og sund udvikling«.

	Såvel skatteminister Holger K. Nielsen som Det Radikale Venstres skatteordfører Nadeem Farooq forsøger, ikke særlig overbevisende, at tale problemet ned.

	Men ingen af parterne synes at være opmærksomme på, at faldende emissioner, som er succeskriteriet for et grønt skattesystem, netop vil føre til faldende provenu. I virkeligheden ville der være mere grund til alarm, hvis provenuet ikke faldt.

	Grøn beskatning er en kompliceret affære. Lettelse af registreringsafgiften på mindre biler har ført til et skift i bilsalget bort fra de dyre og oftest mere brændstofforbrugende biler. Det var vist en del af meningen med omstillingen. Men det synes også af have ført til flere biler, så det er stadig åbent for diskussion, hvor grøn omstillingen har været. Derimod er det vanskeligt af se faldet i forbrug af benzin og diesel.

	Dette indlæg er ikke et forsøg på at undergrave regeringens plan om en revision af energi- og transportbeskatningen. En sådan revision er der mange gode grunde til. Men det er svært at se, at det faldende provenu fra de grønne afgifter i sig selv kvalificerer til at optages i rækken af uindløste grønne løfter i regeringsgrundlaget. Giv dem en chance.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,17. oktober 2013,"Bjørn Tving Stauning, Frederikssund Klimaforening"
3694,/debat/2014/11/moderne-kvinde-virkelige-barn-konkurrencestaten,Den moderne kvinde er det virkelige barn af konkurrencestaten,Lærke Cramon," »Jeg er født på en gård i Nordvestjylland i en søskendeflok på seks. Min far døde i en arbejdsulykke, da jeg var et spædbarn, og min mor var en af de sidste hjemmegående mødre. Hendes alenetid begrænsede sig til om aftenen, hvor hun gik til gymnastik eller læste et stykke i avisen. Jeg har tit undret mig over, hvordan hun aldrig viste tegn på hverken stress eller depression, som jeg og mange af mine jævnaldrende veninder har måtte gå igennem.«
»Når jeg sammenligner mit og min mors liv, tænker jeg, at jeg er kvinde i en ny tid. Jeg er mor til fem og føler, jeg har skulle genopfinde en måde at være mor, hustru og karrierekvinde på. Jeg har ikke kunne lære ret meget af min mors måde at gøre tingene på. Det har vores livsvilkår været for forskellige til. Jeg har ikke kunne spejle mig i hende og hun ikke i mig. Da jeg var nybagt arkitekt med to små børn og masser af ambitioner og søvnløse nætter, trøstede hun mig og sagde: 'Jeg misunder ikke jer unge mødre. Der er så meget, I skal. Vi andres liv har været meget enklere'.«
»På arkitektskolen fik jeg besked på ikke at få ligeså mange børn som alle andre kvinder, for jeg havde potentiale. Men allerede der var mit liv begyndt at handle mindre om karriere og mere om at holde liv i mine børn. Det blev mig, der tog gik på barsel, og det var mig, der sad ved børnene, når de havde fyrre i feber. Jeg har taget al den orlov, der overhovedet var muligt, på alle mine børn. Jeg har endda taget uddannelsesforløb med den skumle bagtanke, at det ville give en mindre stresset hverdag for en periode.«
Skriften på væggen
»Jeg tegnede en seng til min ældste datter, som solgte godt, men som hun aldrig selv sov i. Hjemme hos os har vi én stor familieseng, som vi har sovet syv mennesker i. Hvad der ikke findes af børnestole, kravlegårde og klapvogne og forældre, der render rundt med deres børn i udstrakt arm og prøver at finde et sted at sætte dem. Det provokerer mig. Ved at sove sammen oplever jeg, at børnene får tanket op af nærvær og kropskontakt. De har også alle fem haft deres egne senge, så hvis de ikke gider sove med os andre, kan de bare gå.« 
»Egentligt bryder jeg mig slet ikke om dogmer og løftede pegefingre. Idealer er pisse farlige og religioner er endnu farligere. Men der er en værdirelativisme i nutidens samfund, som jeg ikke kan døje. Forældres værdier er sjældent særligt tydelige, og det tror jeg er usundt for børnene. For at holde fast i mine værdier – både for min egen og børnenes skyld – har jeg over en dør i huset skrevet: 'Vigtigst af alt er ikke, hvad du kan, men hvordan du er, og hvordan du bruger livet. Over en anden står: 'Det er i hverdagen, du skal måles og vejes.' På en væg i køkkenet stod en gang: 'Vær gode ved hinanden børn, thi kærligheden er alt', men den har jeg malet over igen, fordi den lyder som noget sentimentalt pladder.«
»Mine børn går ud af døren i forskellige sokker og med hul i bukserne, og selv om min mor sagde, at tøj skal være rent, er det heller ikke altid det. De var alle sammen den sidste i klassen, der fik mobiltelefon, og jeg glemte både gaven til Oliver og den ekstra madpakke om tirsdagen, tre gange i træk. Jeg er elendig til at sætte ting i praktiske systemer. Det er en mangel som mor til fem. Jeg tror vi har brugt et halvt liv på at lede efter ting hjemme hos os. Min datter er af samme grund en eminent tingfinder. Det er ikke hos os, man får et perfekt hjem at se, men på andre områder har jeg langt flere idealer for mine børn, end min mor havde til mig og mine søskende. Jeg aner dybest set ikke, hvor de er kommet fra.«
»Mine ældste tre har gået i Rudolf Steiner-institutioner med øko og biodynamisk det ene og det andet. De skal have den rigtige kost, gå på de rigtige skoler, de skal alle spille på et instrument og helst deltage i sport, og jeg tager det som en selvfølge, at de klarer sig godt i skolen. Samtidig kan jeg høre mig selv harcelere over samfundets X-faktor-kultur, der deler folk op i vindere og tabere. ’Det vigtige er ikke, om du vinder eller taber’ – kan jeg høre mig selv sige til mine børn – ’det vigtige er, om man elsker og bliver elsket.’ Men hvordan skal jeg kunne lære dem om ubetinget kærlighed, når jeg selv har så høje krav til både dem og mig selv. Fx til mit udseende. Selvom jeg hader hele fitnesskulturen, underlægger jeg mig selv en kritisk vurdering af min mor-krop. Jeg forguder mad og vejer konstant fem-ti kilo for meget. Alle mænd tror kvinders største drøm er at finde den perfekte mand. Det er forkert. Kvindens største drøm er at kunne æde alt, hun vil, uden at blive fed.«
Desperate husmødre
»For at være en fri og selvstændig kvinde skal man have karriere og tjene sine egne penge. Sådan tænker en del af mig. Men efter fem gange orlov havde jeg pludselig været væk fra arkitektfaget i syv år. Jeg er pisse ambitiøs, men vil samtidig gerne give mine børn samme ro og nærvær, som min mor gav mig. Jeg har kæmpet med følelsen af aldrig rigtigt at slå til. Hverken som karrierekvinde, som mor eller som kvinden i min mands liv.«
»I går var jeg sammen med fem af mine veninder. Vi har en gruppe, vi kalder desperate housewives. Vi har alle fem været ramt af stress eller depression. Dybest set af samme grund, tror jeg. Vi har tårnhøje idealer til os selv og kan ikke slå til på alle parametre. Vi kan ikke være kvinder på samme måde som min mor var. I gennemsnit bliver vi kvinder over firs år gamle. Peter Opsvik, som tegnede Trip Trap stolen er 75 år og har lige tegnet en ny populær barnestol. Nanna Ditzel tegnede møbler til, hun var firs. Det er hul i hovedet , at vi skal nå det hele  i tyverne og trediverne. Det er ikke spild af karriere, at en af de voksne i familien vælger en livsform, der giver mulighed for mere tilstedeværelse i børnenes liv, tænker jeg, men omvendt er tanken om, at jeg er 45 og endnu ikke nogen kendt arkitekt deprimerende.«
»Da min computer med tegneprogram og alle mine projekter ved en fejl blev solgt på et loppemarked, tog jeg det som et tegn. Arkitektløbet var kørt. Jeg tog en læreruddannelse med diverse efteruddannelser og arbejdede som speciallærer, indtil jeg for to måneder siden blev fyret sammen med alle mine kollegaer, da vores afdeling blev på nedlagt på grund af besparelser«.
For mig var fyringen en gave. På en måde satte den mig fri for de dilemmaer, jeg har haft mellem både at være en moderne kvinde og en nærværende mor for mine børn. Jeg var glad for at være speciallærer, og jeg var god til de skæve unger. Men jeg befandt mig i et hamsterhjul af arbejde, rundtenommere, idrætstøj og af og pålæsning, som gjorde, at jeg altid følte mig utilstrækkelig. At blive fyret hjalp mig med at tage det spring ud af hamsterhjulet, som jeg måske selv skulle have taget for længe siden. Måske var det kun mig selv, der holdt mig inde i det. Hvor træt og brugt, jeg end har været, har jeg fået verdens bedste børn, så kan jeg overhovedet tillade mig at pive?«
»Det har taget mig mange år at finde ud af ordsproget 'ydelse før nydelse' ikke dur i en børnefamilie. Det burde hedde 'nydelse før ydelse', for vi er nødt til at hvile i familien, før vi kan gå ud i verden og præstere. Stemningen i hjemmet er vigtig, fordi det er den, vi husker bedst fra vores barndom«.
»Jeg har accepteret, at livet er ukontrollabel, kaotisk størrelse, hvor meget vi end forsøger at få kontrol over det. Jeg tror, mine børn er blevet styrket af at skulle navigere i kaos. De tager i hvert fald de fleste uforudsete hændelser med knusende ro. Det uperfekte er også en ingrediens, man kan lære af elske her i plastikkirurgiens tidsalder«.
»Selvom sætningerne over dørene i mit hjem er skrevet til alle mine børn, er de skrevet lidt mere til min datter. Jeg har haft et godt liv, men jeg ønsker ikke, at min datter skal være kvinde og mor på samme måde som mig. Jeg ønsker ikke, at hun skal føle livet som en lang række af præstationer. Hun synes nok, at jeg lader det regne lidt vel rigeligt ned over hende med gode råd, men jeg vil så gerne fortælle hende, at der måske ikke sker noget ved at vælge hamsterhjulet fra. Jeg vil så gerne sige til hende, at hun ikke skal lade sig manipulere af os – de egentlige børn af konkurrencestaten«.
Fortalt til Lærke Cramon.
",6.0,22. november 2014,"»Det har taget mig mange år at finde ud af ordsproget 'ydelse før nydelse' ikke dur i en børnefamilie. Det burde hedde 'nydelse før ydelse', for vi er nødt til at hvile i familien, før vi kan gå ud i verden og præstere. Stemningen i hjemmet er vigtig, fordi det er den, vi husker bedst fra vores barndom«."
3309,/debat/2015/01/hvem-styre-virksomheder-ejer,"Hvem skal styre de virksomheder, vi selv ejer?",Anton Grau Larsen og Christoph Ellersgaard," Skal store formuer tjene fællesskabet eller ende i private lommer? Kampen om dette spørgsmål foregår lige nu i store pengetanke ejet af selskaber og foreninger, der er under demokratisk kontrol af medlemmerne. I Nykredit begynder valget i februar, og i Tryghedsgruppen, der ejer hovedparten af TRYG og styrer TrygFonden, er valget i fuld gang. Alle 370.000 forsikrede i TRYG eller Nordea kan stemme frem til den 3. februar.
Kampen afspejler brydningslinjer mellem socialistiske og liberalistiske principper. På den liberalistiske fløj arbejdes der for, at Tryghedsgruppen opløses, og formuen fordeles mellem medlemmerne. Pengene har det bedst i borgernes lommer.
Heroverfor står det socialistiske princip om, at værdierne tilfalder fællesskabet. Man kan ikke legitimt argumentere for, at formuen tilhører de nuværende medlemmer, for den er bygget op igennem generationer.
Kamp til stregen
Mellem disse to principper er der tre klare grupperinger: Den gamle og konservative, den oprørske og liberale og den nye og sociale fløj.
I tidligere tider herskede de konservative. Der var ikke kampvalg til repræsentantskabspladserne, og en række direktører og landmænd styrede egenrådigt TRYG. De påbegyndte det almennyttige sigte med TrygFonden, hvilket førte til et liberalt oprør i Tryghedsgruppen, der ejer hovedparten af TRYG. TrygFondens donationer blev set som tyveri. De liberale forsøgte – blandt andet gennem en retssag – at få individuelt krav på formuen. Det mislykkedes dog i 2010, og i dag har fløjen udviklet sig til en gruppe, der i højere grad har økonomiske interesser i at tømme selskabet. De idealistiske liberalister ser ud til at være erstattet af repræsentanter for store virksomheder, særligt organiseret i Dansk Aktionærforening.
Denne gruppe får dog kamp til stregen ved valget, der blev skudt i gang den 20. januar. Den kendte debattør Lars Olsen er repræsentant for fløjen, der i højere grad tilsværger sig de socialistiske principper, ligesom tidligere formand for Danske Studerendes Fællesråd, Magnus Pedersen, og socialdemokraten Jonas Bjørn udgør kernen. De to sidstnævnte har organiseret sig i kampagnen Bevar TrygFonden og har fået opbakning fra flere fra den konservative fløj og de uorganiserede på den øvrige sociale fløj.
Den nye sociale fløj udmærker sig ved, at den består af fortrinsvis unge, der er langt fra magteliten i Danmark, og dermed har en helt anden baggrund end både liberalisterne og de konservative.
Men fløjene går på tværs af klassiske partiskel. På den sociale fløj finder vi således et venstre-byrådsmedlem fra Næstved, mens Jonas Bjørn er i konflikt med partifællen Mette Reismann, der har meldt ud, at »pengene har det bedst i medlemmernes lommer«. Venstrefløjsadvokaten Knud Foldschack har forbindelser til folkene omkring Dansk Aktionærforening og har endnu ikke meldt ud, hvor han står, og han har endnu ikke underskrevet erklæringen om at bevare TrygFonden, som den sociale fløj har udsendt til alle kandidater.
Et folkeligt oprør
Netværksdata over den danske magtelite viser, at de 70 medlemmer af Tryghedsgruppens repræsentantskaber er tæt forbundet med andre magtmennesker i 101 andre bestyrelser, fonde, råd og nævn. Resultatet er, at der lige nu ikke er én eneste person under 40 år i Tryghedsgruppens repræsentantskab i Hovedstaden. I Københavnsområdet sidder der nu seks direktører, to medlemmer af Dansk Aktionærforening, et par politikere, en håndfuld kendisser og flere professionelle bestyrelsesmedlemmer. De har hverken indsigt i vilkårene for almindelige lønmodtagere, i utrygheden blandt de mange uden for arbejdsmarkedet og i de udfordringer, unge møder i deres hverdag. Sådan ser det også ud i Nykredits repræsentantskab, hvor de 90 medlemmer af Nykredits repræsentantskab er forbundet til 194 magtnetværk og oprøret ligeledes ulmer.
Men det behøver ikke at være sådan. I FDB har man sikret sig et bredt repræsentantskab. De 126 medlemmer af FDBs repræsentantskab når kun ud til 10 magtnetværk. Organisationen kan både drives professionelt og have et repræsentantskab, der afspejler medlemsskaren.
Det er netop i de demokratiske sammenslutninger, hvor magteliten sidder stærkest, at der i dag er oprør. Både fra en liberal fløj og nu også fra en social fløj. Det allermest interessante er derfor fremvæksten af den sociale fløj i Tryghedsgruppen. En gruppe, der ikke blot holdningsmæssigt, men også socialt udgør en helt anden klasse af mennesker end de to øvrige grupperinger.
Nøgen ejendomsret
Tryghedsvalget er derfor en kamp mellem en række kendte grupperinger og ideologier i det danske politiske landskab. Det ejendommelige er dog, at den liberale fløj har ændret sig. Kapitalkræfterne har løsrevet sig fra det sociale ansvar og den forståelse for sociale behov, som har kendetegnet erhvervslivets inderkreds i velfærdsstatens velmagtsdage. I stedet står den nøgne ejendomsret tilbage som eneste argument fra den liberalistiske selskabstømmerfløj. Det bliver interessant at følge debatterne i både Tryghedsgruppen, Nykredit og pensionskasserne. Formår de folkelige kræfter at tilkæmpe sig kollektiv ejendomsret over formuerne, fastholder den etablerede elite sin magt eller vinder liberalisterne med deres frie markedslogik og individuelle ejendomsret?
Anton Grau Larsen og Christoph Ellersgaard er begge sociologer ved Københavns Universitet. De er medlemmer af Selskabet for Kritisk Samfundsforskning, et netværk af unge akademikere, der ønsker at bruge samfundsforskningen til at stille spørgsmål ved det aktuelle samfund og dets udvikling
",0.0,23. januar 2015,"I tidligere tider herskede de konservative. Der var ikke kampvalg til repræsentantskabspladserne, og en række direktører og landmænd styrede egenrådigt TRYG. De påbegyndte det almennyttige sigte med TrygFonden, hvilket førte til et liberalt oprør i Tryghedsgruppen, der ejer hovedparten af TRYG. TrygFondens donationer blev set som tyveri. De liberale forsøgte – blandt andet gennem en retssag – at få individuelt krav på formuen. Det mislykkedes dog i 2010, og i dag har fløjen udviklet sig til en gruppe, der i højere grad har økonomiske interesser i at tømme selskabet. De idealistiske liberalister ser ud til at være erstattet af repræsentanter for store virksomheder, særligt organiseret i Dansk Aktionærforening."
325,/debat/2016/04/hold-nallerne-panzerhest,Hold nallerne fra min Panzerhest,Gordon Inc.," Well, jeg lever nok rimelig basic, simple living. Det vil nogen – dem, der har råd – nok kalde det. Jeg har en seng, et bord, et akvarium, et tv, en hellig boomblaster, en (belånt) lejlighed og en smartphone med smadret skærm samt bøger, cd’er og en større armada af plastic- modeller.
Sammenlignet med alverdens hjemløse, fordrevne og flygtninge er det muligvis overvældende, men for de fleste normaldanskere vil det synes rimeligt skrabet. Det er ikke jordisk gods, der tynger mig til jorden, og dog ...
Som de fleste københavnere har jeg haft en syndflod af cykler; fede cykler, dårlige cykler, mountainbikes, bmx’ere, cykler, der efter nogen tid er blevet stjålet og forsvundet ind i storbyens næsten organiske cykelkredsløb. Naturens gang.
Men da jeg fik en helt særlig cykel af en god ven, besluttede jeg mig for at passe på den. Nu er jeg 52, og man skal lære nyt hele tiden, så hvorfor ikke begynde at låse den, stille den ind i gården om natten, borgerligt shit like that. Ære tingen. Det var Pers gamle berlinercykel, et godt gedigent svin. Husker ikke mærket, ikke sindssygt dyr, men godt.
Jeg havde lige genoptaget barndommens interesse for Luftwaffe og tysk camo, så for at personificere den og gøre den til et corny kraftsymbol, spraymalede jeg den i luftwaffefarver og lod farverne på den ændre sig med årstiderne. Work in progress. Siden blev den panzergul anno 44, med et nærmest semiotisk lag af spray og lak, der gav den patina og et herligt brutalt klumpedumpe-look.
Nå, Panzerhesten blev hurtigt mit forlængede jeg. At bumpe rundt i kvarteret eller gennemskære byen på kryds og tværs, altid i tysk camojakke, der passede til hesten og med øredøvende, ond musik i hovedtelefonerne fik mig næsten til at føle mig som 16-årig igen. Et drøn af frihed.
Der er rigtig mange ting i Danmark og verden, jeg ikke kan gøre særligt meget ved. Social uretfærdighed, den globale slavestat, krig, kampflykøb, flygtningestrømme, Wall Street-svin, konsekvenserne af Panama-skandalen (ingen) og almen idioti (heller ingen).
På kontanthjælp er spontane svipture til eksotiske destinationer sjældent mulige, så min cykel er min hest, min måde at udtrykke mig på og et af mine frirum og safe spaces. Jeg hader langsomme busser og ting, man skal vente på.
Tyvens ære
Næ, at glide eller bumpe gennem verden på Panzerhesten er sagen, altid med politisk ukorrekt black metal i hørebøfferne. Det giver mig en fuldendt følelse af autonom bevægelsesfrihed, æstetik og formål og ikke mindst frihed. Cowboyen på hesten. Og ligesom indianere eller de skytiske krigere er jeg smeltet så godt sammen med Panzerhesten, at jeg både kan spise og sove på den – sex og toiletbesøg nok ikke er nogen god idé …
Men for et par uger siden indtraf katastrofen. Da jeg gik ned i gården for at finde Panzerhesten, var den væk.
Fuck. Jeg må have set vild ud, som jeg stod der i min camojakke og scannede gården med et dyrisk blik. Havde jeg glemt af låse den? Låsen kunne være lidt tricky? Nej. Jeg kunne huske, den klikkede.
Hvem? En fjende af min smagfulde germanske streetstil. Næppe. Østeuropæerne, der nogle gange skralder vores storskrald? Måske. En eller anden hipster-smartass? Tjo.
Pludselig blev jeg sindssygt arrig: Stjæl dog for helvede fra dem, der har, frem for fra dem, der ikke har. Stjæl fra bankerne, fra store sucker-selskaber af enhver art, fra staten sågar, men gem dem, der har mindst, til sidst. Tyvens ære, røvhuller.
(Det er ikke fordi, jeg er nogen engel. Jeg har selv stjålet cykler som 18-årig. Det er almen dannelse og godt at prøve. Men det er patetisk at klippe en cykel med boltsaks og ugen efter finde sin fede stjålne racer med ejermandens nye lås på. Så pinligt, at man ikke gør det igen.)
Andelsforeningens hardliner
Hvad gjorde jeg nu?
Jeg gjorde det, ethvert moderne menneske gør, når det føler afmagt. Jeg gik på Facebook og lovede tyvene dobbelt håndsafhugning, radbrækning og korsfæstelse, og at jeg ville besudle deres ådsler, før jeg smed dem i søen, og at man burde hænge cykeltyve som hestetyvene i det vilde vesten.
Jeg har lært, at det er vigtigt at give udtryk for sin harme. Det holder en mental sund. Og så er jeg vild med svulstig Saddam-agtig retorik. En kulturskade fra da jeg boede i Mellemøsten, sikkert.
Nå, livet gik videre, tænkte jeg.
Jeg fandt en herreløs herrecykel på Maria Kirke Plads, men alligevel tog jeg mig selv i at være indebrændt, i at kigge skævt til folk, jeg ikke kendte, i gården. Pludselig så jeg mig selv som andelsforeningens hardliner, der krævede gårdlås med evigt skiftende kombinationer, overvågningskameraer, selvudløsende maskingeværer og bevæbnet vagtværn.
Tåren, som Dennis ikke så
»Har du fundet din cykel?« spurgte Dorthe, som er medbeboer, en dag i gården, mens Per hjalp mig med at vinkelslibe en titaniumslås fra en mountainbike fra bunken af herreløse cykler foran huset.
»Nej,« sagde jeg. »Men det er egentlig ikke så meget cyklen. Det er trods alt bare en ting. Det er mere mistænksomheden. Jeg frygter at blive en vredladen, vrissen viceværtstype, der låser porte og spørger folk hvad deres ærinde er.«
Pludselig faldt tatiniumslåsen af, og jeg var nu den heldige ejer af to cykler.
Og dagen efter indtraf et mirakel. Jeg var på vej hjem fra galleriet, hvor jeg udstiller, da jeg kiggede på min telefon.
Dennis havde sendt et billede af Panzerhesten og spurgte, om det var min.
»Hold på den med alle midler!« kommanderede jeg, da jeg kort efter havde ham i røret og hjulede mod Sønder Boulevard luftwaffe-hoodie på den gamle herrecykel. 1000 tanker fløj gennem mit hoved. Jeg havde for længst afslået fra cykelsharia med håndsafhugning, men helt gratis skulle idioten heller ikke slippe … men ro på, peace, Gandhi, se, hvad der sker.
Jeg mødte Dennis på Sønder Boulevard. Han stod foran Panzerhesten. Jeg gik hen og låste op. Mand og hest var forenet igen. Jeg kærtegnende det bemalede metal med fingeren og klemte en tåre, som Dennis ikke så. »1000 tak for hjælpen – I owe you one,« sagde jeg bare. Og så trak jeg hjem med to jernheste, mens jeg tænkte over tilværelsens ulidelige lethed og guds gavmilde gaver i form af genfundne panzerheste, der regner ned fra himlen.
Munkens eller krigerens vej
Og hvad kan man så udlede af historien?
Tja, måske noget helt banalt om, at man skal give slip for at få ting igen. Måske noget om det fantastiske i, at der stadig er søde folk, der gider hjælpe en. Måske det beroligende i, at man stadig har så megen god karma, at man kan få stjålet en cykel og ende med tre.
Men for mig handler historien i hvert fald også om omfanget af følelser, tabet af en kær genstand, har vækket i mig: fra fortvivlelse, fornægtelse, vrede, hævntørst, mordlyst, misantropi og skralderfobi til accept og optimisme og alhamdulillah, eller tak gud, og hver dag er der folk i verden, der mister langt mere end deres cykler.
Jeg tror faktisk aldrig, jeg bliver en vrissen, indebrændt viceværttype. Ikke af den grund, i al fald. Jeg har mistet cykler, kameraer, seje smykker, computere, illusioner, kærester, venner og familiemedlemmer.
Jeg ved, det ikke er verdens undergang. Måske ligger der noget vigtigt i den mentale disciplin, man opdyrker ved tab, små som store. At man skal opdage, at man er mere end summen af sine ting og relationer, ære begge dele; at man er i stand til at gå videre uden dem, selv om det gør ondt. Munkens eller krigerens vej.
Jeg passer på min hest, men gider ikke købe flere låse. Går den, så går den. Der kommer altid en panzer og en pige til, forhåbentlig. Men ve den, der stjæler mine hjul. Stjæl hellere fra dem, der ikke har kærlighed til deres ting. Eller bare stjæl fra dem, der stjæler fra dig. Eller stjæl i virkeligheden helst ikke – bare tag det tilbage, der er dit, tak.
Nu er blitzkrigerPanzerhesten på cykelstierne igen i pragt og ære med den ondeste tråd. At køre på den er stadig som at ride regnbuen. Frihed! Lidt endnu.
See you on the road, skags.
Gordon Inc. er forfatter




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",7.0,28. april 2016,"Men da jeg fik en helt særlig cykel af en god ven, besluttede jeg mig for at passe på den. Nu er jeg 52, og man skal lære nyt hele tiden, så hvorfor ikke begynde at låse den, stille den ind i gården om natten, borgerligt shit like that. Ære tingen. Det var Pers gamle berlinercykel, et godt gedigent svin. Husker ikke mærket, ikke sindssygt dyr, men godt."
11523,/debat/2011/09/opvaeksten-drukner-vaekst,Opvæksten drukner i vækst,Maria Reumert Gjerding og Helle Heckmann," 
	I et samfund, hvor velstand og forbrug er de største og altoverskyggende mål, er der ikke brug for børn. Børn har ikke nogen funktion, og i sig selv har barndommen ingen umiddelbar værdi. Ud fra samfundets perspektiv er barndommen noget, der skal overstås, helst så hurtigt som muligt.

	Derfor bliver der ikke spekuleret ret meget over barnets behov, i den måde samfundet er bygget op. I et vækstsamfund hvor de arbejdsdygtige børnenes forældre konstant skal arbejde mere og hårdere for at oppebære et stigende forbrug, betaler børnene prisen.

	Det paradoksale er, at de fleste børn i dag er både planlagte og meget ønskede. At have børn er for mange et statussymbol. At få børn er blevet et projekt. Alle forældre ønsker at give deres børn det allerbedste herunder en god og tryg barndom. Men selv om de har status af ønskebørn, tilbringer de fleste poder over halvdelen af deres vågne timer i institution. Det fællesskab, der burde fylde mest i barnets liv livet som medlem af en familie reduceres til få timers såkaldt kvalitetstid.

	Den lange institutionstid er samfundsmæssigt helt accepteret. Det er nødvendigt, at børnene er længe i institution, for begge forældre skal jo passe et arbejde. I dag er to indtægter en nødvendighed for de fleste familier.

	Kvalitetstid uden værdi

	Forældre med fuldtidsjob er splittet mellem to liv: På den ene side livet på arbejdspladsen, hvor de er midt i en karriere og indgår i en social sammenhæng. På den anden side livet i familien og rollen som forælder, hvor barnet stiller nogle helt særlige krav om fællesskab, nærhed og ikke mindst masser af tid.

	Masser af tid er imidlertid det eneste, moderne forældre i et vækstsamfund har svært ved at give deres børn. Det er derfor, begrebet kvalitetstid har sneget sig ind i relationen mellem barn og voksen. Dette begreb bygger på en opfattelse af, at det ikke er kvantitet af tid, børn har brug for, men derimod tid af en særlig høj kvalitet, hvor barnet og den voksne er sammen på en intens måde.

	Men for barnet giver kort og intens kvalitetstid ikke megen mening. Tværtimod er det fuldstændig det modsatte af, hvad et lille barn har brug for. Et barn har ikke brug for, at far eller mor en time hver aften intensivt helliger sig togbane og puslespil. Det har brug for at blive inddraget i det sociale fællesskab ved at bidrage til de daglige gøremål, der sikrer, at hverdagen hænger sammen. Det er afgørende for udviklingen af et sundt selvværd, at barnet føler sig påskønnet og vigtigt for fællesskabet.

	Kom nu, vi har travlt!

	Men at inddrage barnet på barnets præmisser kræver tid. Meget tid. Det kræver, at der er mulighed for, at madlavningen tager tid, at opvask og rengøring bliver en social aktivitet, frem for noget der bare skal overstås. Der skal også være god tid både morgen og aften, til at barnet selv får lov at tage tøj på, så det får mulighed for at afprøve sine færdigheder i praksis.

	Sådan er hverdagen i meget få familier. Der er ikke tid. I misforstået kærlighed bliver alting gjort for barnet. Som forældre oplever man ofte, at man bliver nødt til at manipulere med barnet for at nå det hele. Om morgenen kan det f.eks. være nødvendigt at få barnet til at skynde sig, for der er slet ikke tid til, at det skal tage tyve minutter at iføre sig en strømpe. I tiden mellem institution og aftensmad er det langt lettere, hurtigere og mere effektivt at passivisere barnet foran skærmen, mens maden klargøres, og der ryddes op.

	Den manglende tid i hverdagen stresser barnet og giver ikke barnet mulighed for at deltage, fordybe sig eller opleve verden i sit eget tempo. Barnet føler i disse gentagne stressede situationer, at det ikke bliver taget alvorligt, fordi der ikke er tid til at dvæle ved de ting, det oplever.

	Tvunget til at være social

	Barnets lange dag i institution er præget af tæt samvær med mange jævnaldrende børn. Barnet presses til at være socialt i 8-10 timer. Dette sker i en fase af deres udvikling, hvor de kun er ved at lære at være sociale.

	På trods af at voksne har helt andre sociale færdigheder end børn, er der ingen voksne, der ville kunne holde ud at være sociale med 25 andre voksne hver dag i 8-10 timer uden pauser og uden mulighed for at trække sig tilbage. Der findes da også regler for, hvor mange timer ad gangen voksne ansatte må opholde sig i børneinstitutionerne, men der er ikke et tilsvarende loft for børnene.

	Når barnet tvinges til at være socialt i så mange timer og skal forholde sig til skiftende børn og voksne, risikerer man, at det lukker af for omverdenen eller udviser aggressiv adfærd over for andre børn.

	Børnepsykologer anbefaler, at børnene maksimalt opholder sig i institutionerne 5-6 timer om dagen en anbefaling, der, hvis den faktisk blev fulgt, ville undergrave forudsætningen for vækstsamfundets fortsatte ekspansion.

	Høj pris

	Kampen for et godt børneliv er kontroversiel, netop fordi et godt børneliv står i skærende kontrast til vækstsamfundets krav om stigende velstand, længere arbejdstid, effektiviseringer og højere tempo.

	Men prisen for ikke at gøre noget ved problemet er høj. Vi er i dag vidne til en bekymrende udvikling, som vi ikke længere kan sidde overhørig. Siden midten af 1990'erne er antallet af børn med psykiske problemer steget med mere end 150 procent. Flere børn bliver diagnosticeret med en adfærdsforstyrrelse og kommer i medicinsk behandling. Noget tyder på, at børnene ikke trives i vækstsamfundets høje fart.

	Som samfund har vi ikke råd til at fortsætte med at ignorere barndommens essentielle betydning. Det pressede liv, den lange institutionstid, og den alt for tidlige skolestart ødelægger ikke bare barndommen, men også menneskers psykiske velbefindende i voksenlivet.

	Det koster samfundet milliarder at behandle de skader, som barndommens trange kår påfører mennesker. Børn med psykiske problemer klarer sig dårligt i skolen og henvises ofte til specialklasser eller deciderede specialskoler. De er ofte mærkede for livet og kan have svært ved en videregående uddannelse eller i det hele taget at skabe sig et normalt liv.

	Hvis vi vil have sunde og raske mennesker med betydelige ressourcer, er det nødvendigt at satse på børnene og bringe barndommen i centrum.

	Det bør være ethvert menneskes ret at have syv rolige år, hvor man får den tid, man har brug for til at blive et ressourcefuldt, kreativt menneske.

	Nytænk familien

	Hvis vi skal opnå det, er forudsætningen imidlertid et arbejdsmarked, der er indrettet til, at mennesker en del af deres arbejdsliv får mulighed for at udføre en andet type samfundsrelevant arbejde: at være forældre.

	Det kræver et arbejdsmarked, der er organiseret ud fra, at børn ikke skal opholde sig i institutionerne mere end 5-6 timer om dagen, at børn bliver syge og har brug for forældre under sygdom, og at familierne har brug for fælles ferie.

	At satse på at skabe sunde velfungerende børn ved at give familierne mulighed for mindre pres og stress er dyrt, men indsatsen vil betale sig mangefold tilbage. Dels i form af sunde ressourcestærke mennesker, dels i form af besparelser til at behandle de skader, den manglende barndom påfører menneskene i form af tabt arbejdsfortjeneste, kriminalitet m.v.

	Der er ikke tale om en tilbagevenden til en gammel hierarkisk familiestruktur, men derimod en nytænkning af familien som det helt centrale i skabelsen af fundamentet for fremtidens samfund.

	 

Helle Heckmann er pædagog og forfatter til 'Barn du er vores ansvar'. Maria Reumert Gjerding er folketingskandidat for Enhedslisten. Begge er medforfattere til antologien 'Modvækst omstilling til fremtiden'




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",22.0,9. september 2011,"	At satse på at skabe sunde velfungerende børn ved at give familierne mulighed for mindre pres og stress er dyrt, men indsatsen vil betale sig mangefold tilbage. Dels i form af sunde ressourcestærke mennesker, dels i form af besparelser til at behandle de skader, den manglende barndom påfører menneskene i form af tabt arbejdsfortjeneste, kriminalitet m.v."
11328,/debat/leder/2011/10/klassekamp-paa-amerikansk,Klassekamp på amerikansk,Annegrethe Rasmussen," Det er ikke svært at forstå, hvorfor den nye fremstormende græsrodsbevægelse Occupy Wall Street (OWS), har vind i sejlene.
Som beskrevet i avisen i sidste uge er der for en stor og voksende gruppe af amerikanere al mulig grund til at være oprørt over deres personlige økonomiske situation.
Hvem kan fortænke en forælder i at være fortvivlet, hvis valget står mellem medicin eller mad til et udsat barn? Hvem kan bebrejde den unge kandidat, der er vred over at have kæmpet sig igennem universitetet blot for at havne i arbejdsløshedskøen uden mulighed for at bo i egen bolig eller betale af på sine studielån? Hvem kan ikke forstå raseriet hos den nyligt pensionerede, som har mistet sin opsparing, og som nu sættes på gaden fra et hus, hvor lånene er større end værdien? Eller angsten hos de mange, der har mistet deres ret til lægehjælp, fordi de har mistet deres job?
»Vi er de 99 procent,« lyder budskabet fra de udsatte. Og selv om det er en overdrivelse — et stort flertal af amerikanerne har trods alt et arbejde og omkring 75 pct. har en sundhedsforsikring — så er det et faktum, at både fattigdommen og uligheden i USA er voksende. Som beskrevet i denne avis i torsdags, er uligheden vokset så voldsomt, at man skal tilbage til 1920'erne for at se tilsvarende tal.
Udviklingen betyder, at hele fundamentet for den amerikanske samfundskontrakt er i fare for at forvitre og bryde sammen. Den amerikanske drøms helt enkle budskab er jo, at i morgen vil blive bedre end i dag, hvis man blot knokler og tager en uddannelse. Og at alle kan stige op ad samfundets rangstige, hvis de har viljen og talentet. Man behøver ikke være født med sølvskeer mellem gummerne, USA står åbent for alle, der vil yde en indsats.
Den drøm har gennem årene gjort Amerika til verdens største indvandringsmagnet, og perspektivet gør fortsat landet så uendelig meget mere attraktivt end f.eks. de mellemøstlige diktaturer og autokratier, som demonstranterne fra OWS nu sammenligner USA med.
For lige så nærliggende det er at konkludere, at den unge græsrodsbevægelse er et udtryk for god gammeldags — og helt nødvendig — klassekamp,lige så sikkert er det, at klassekamp fortsat ikke et populært begreb i Amerika. Faktisk bruges det som et uamerikansk skældsord, også af Demokraterne. For et overvældende flertal af amerikanerne er fløjtende ligeglade med, at nogle få er styrtende rige, så længe de bare selv har det ok. Tværtimod er det sådan, modsat Danmark, at de rigeste ofte beundres som nogle, der må have gjort noget særligt for at nå så langt. De ses som forbilleder, og man stræber efter at nå lige så langt som dem.
Men når opstigningen umuliggøres for mange, når store dele af middelklassen synker ned i forarmelse, og selve den demokratiske kultur er truet, kommer der nye boller på suppen. Det er bare ikke marxisme eller klassekamp. Men en anden hæderkronet amerikansk tradition: borgerrettighedsbevægelserne og med dem de sociale protestbevægelser, som slår på individets rettigheder, på fair playog retten til civil ulydighed. Det har vi set i 1960'ernes sorte borgerrettighedsbevægelse, ligesom USA har en meget vidtgående beskyttelse af mindretal samt forbud mod diskrimination på basis af køn, etnicitet, religion og seksuel orientering.
Set i det lys er både Teaparty-bevægelsen og OWS mere end desperation. Disse bevægelser udtrykker også en grunddemokratisk ånd. Politikerlede eller ej, folket går stadig på gaden, og i disse dage også på nettet og taler deres sag. Amerikanerne sætter sig ikke blot bevidstløse foran fjernsynet eller griber til vold. Denne demokratiske tradition er også en del af USA.
Endelig kan OWS være en mulighed for den belejrede præsident Obama, der — som det fremgår i dagens avis side 8-9 — står til at tabe præsidentvalget, hvis der var valg i dag. Den upopulære demokratiske leder kan satse på OWS som en redningsplanke, han kan benytte sig af for at koble tilbage til sit politiske udgangspunkt fra kampagnen i 2008 om håb og forandring. For hvis OWS ender som en bred borgerrettighedsbevægelse, rammer den det essentielle: At dagens USA ikke længere giver borgerne muligheden for at udleve deres drøm. Og her har Obama fortsat mere troværdighed end sine republikanske modspillere, når det gælder en omfordeling af samfundets goder til fordel for middelklassen.
Ender OWS derimod som en mere snævert venstreorienteret bevægelse, som dem vi har set i Europa for nylig, er det mere tvivlsomt, om den vil være præsidenten til nogen hjælp. Ikke fordi den demokratiske base ikke kan blive fyret op under af bevægelsens budskaber, for det kan den sagtens. Men fordi man ikke kan vinde præsidentvalget fra venstre. Nøjagtig ligesom vi lige nu er vidner til, at de Teaparty-kandidater fra højre også er en reel trussel mod Republikanernes chancer ved præsidentvalget i 2012.
",30.0,10. oktober 2011,"Set i det lys er både Teaparty-bevægelsen og OWS mere end desperation. Disse bevægelser udtrykker også en grunddemokratisk ånd. Politikerlede eller ej, folket går stadig på gaden, og i disse dage også på nettet og taler deres sag. Amerikanerne sætter sig ikke blot bevidstløse foran fjernsynet eller griber til vold. Denne demokratiske tradition er også en del af USA."
75,/debat/2016/06/psykologiske-wildcard,Det psykologiske wildcard,Mette-Line Thorup," Artiklen landede på chefredaktørens bord. Det kan jeg godt skrive her, for selv om den blev pillet af, førte det ikke til nogen større konflikt.
Dels havde jeg stor respekt for chefredaktørens dømmekraft, dels havde jeg det lidt dobbelt med at bidrage til noget, der kunne tage sig ud som dæmonisering af ganske almindelige mennesker, der stemmer på et legitimt politisk parti.
Det har jeg altid været imod. F.eks. dengang Information begik sin berømte annonce, hvor et billede af Pia Kjærsgaard, brun i hovedet, blev ledsaget af en tekst, hvor der stod: »Du bestemmer ikke selv, hvor du bliver født«.
Efter annoncen tog jeg på en reportagetur til DF-land for at forstå i stedet for at fordømme.
Men hvorfor egentlig holde sig tilbage? Den psykologiske sagkundskab har jo undersøgt, hvordan fremmedangste og autoritære karaktertræk optræder og manifesterer sig i barndommen og videre op i voksenlivet. Det er måske nok kontroversielt, men uvidenskabeligt er det vist ikke.
Amerikanerne lægger da heller ikke bånd på sig selv, når det gælder den republikanske præsidentkandidat, Donald Trump og hans vælgere.
Først analyserede valgforskeren Matthew C. MacWilliams sig frem til, at Trumps vælgere i langt højere grad end andre kandidaters har en autoritær tankegang og opførsel, og er tilhængere af stærke ledere. Og i The Atlantics seneste coverartikel undersøger psykologiprofessor Dan P. McAdams Trumps »ekstraordinære personlighed«, og hvordan den vil påvirke hans mulige præsidentembede.
Det er underholdende læsning, fordi man undervejs får en hel del at vide om de mænd, der har besiddet verdens mest magtfulde post. 50 års empirisk forskning i personlighedspsykologi har resulteret i videnskabelig enighed om de mest basale dimensioner af den menneskelige variation, forklarer McAdams og gengiver følgende liste, hvor de fleste mennesker ligger omkring midten, hvis man opstiller det som en skala over graden af følgende karaktertræk:
Udadvendthed: social, socialt dominerende, entusiastisk, belønningssøgende adfærd.
Neuroticisme: angst, følelsesmæssig ustabilitet, depressive tendenser, negative følelser.
Samvittighedsfuldhed: flid, disciplin, regelret, organiseret.
Konsensussøgende: varm, omsorgsfuld, altruistisk, barmhjertig, beskeden.
Åbenhed: nysgerrighed, ukonventionel, fantasifuld, modtagelig for nye ideer.
Målt på denne skala scorer George W. Bush, Bill Clinton og Teddy Roosevelt f.eks. særligt højt på udadvendthed. Men George W. Bush scorer også lavt på åbenhed over for oplevelser og har tendens til intellektuel stivhed. Barack Obama derimod er relativt indadvendt, i det mindste for en politiker, og ligger vildt lavt på neuroticisme. Han er følelsesmæssigt rolig og lidenskabsløs, måske for rolig, tilføjer McAdams.
Til gengæld har Donald Trump en profil, man ikke ville forvente af en præsident, mener psykologiprofessoren: Skyhøj udadvendthed kombineret med en så stor mangel på ’agreeableness’ eller konsensussøgen, at han ryger helt ud af skemaet.
Dette karaktertræk er det »psykologiske wildcard«, fremhæver McAdams. Afsky og vrede er ligeledes en udpræget markant komponent i den trumpske drivkraft og hans primære retoriske overbevisningsteknik. Man kan kun spekulere i – indtil videre – hvordan Trump vil håndtere en mulig atomtrussel eller en naturkatastrofe.
Der er selvfølgelig også historiske referencer i McAdams’ tekst. I 1829 var Andrew Jackson den første ikke-aristokratiske præsident i USA nogensinde. Og det politiske establishment afskyede ham naturligvis. Alligevel blev han en præsident, der udrettede store ting til fordel for de jævne mennesker, han repræsenterede. Visse træk går igen hos Trump.
Men har han kræfter til overs efter at have positioneret sig selv som den mest socialt dominante hanabe i flokken til at skabe en fortælling, der rækker ud over ham selv og transformere nationen? – spørger psykologiprofessoren.
USA’s elite kan nu håbe på, at den mest undertippede kandidats stærke vilje kan bøjes, hvis han ender i Det Hvide Hus. Der ligner de så mange andre, der drømmer om ansvarets tyngende åg på DF’s skuldre.
Mette-Line Thorup er journalist og bosat i New York. Klummen er udtryk for skribentens egen holdning




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,10. juni 2016,"Amerikanerne lægger da heller ikke bånd på sig selv, når det gælder den republikanske præsidentkandidat, Donald Trump og hans vælgere."
4116,/debat/2014/09/luk-dansk-landbrug,Luk dansk landbrug,Holger Øster Mortensen og Erik Boel," KRONIK
Mange i den ældre generation husker måske tv-klip fra først i 1960’erne, hvor landmænd hælder den nys malkede mælk i kloakken – angiveligt i frustration over for lave priser. Landmændene blev godt bakket op af deres præsident, den legendariske Anders Andersen, landmand på Djursland, som ivrigt opfordrede sine kampfæller til at demonstrere for at få mere for mælken.
Aktionen blev gengivet i bedste sendetid i TV-Avisen og derefter genudsendt igen og igen – bl.a. i Landbrugsmagasinet, hvor kommentator Poul Jørgensen over for seerne kunne bekræfte, at bønderne fik alt for lidt for deres produkter.
Manøvren lykkedes så godt, at dansk landbrug lige siden har fået mange milliarder i støtte fra det offentlige. I dag modtager landbruget et stort milliardbeløb i diverse støtteordninger. Det er ganske enkelt danmarkshistoriens største røveri.
Der var så dejligt
Engang var det anderledes. Vi skal ikke engang tilbage til H.C. Andersens tid, for at der var så dejligt på landet. Efter Anden Verdenskrig var foretagsomheden på landet på højeste niveau. Bl.a. med Marshall-hjælpen lykkedes for dansk landbrug at øge produktionen. Store nye avlsbygninger skød op, og maskinparken blev fornyet. Først og fremmest blev traktoren almindelig alle steder ude på landet.
Da overtegnede voksede op på fødegården på Samsø, var den på kun 15 hektar, men kunne alligevel brødføde en familie på to voksne og seks børn. Samt en farfar, der boede på aftægt. Som alle landbrug på den tid var det et alsidigt brug med malkekøer, grise og høns. Der var kun to heste, da traktoren allerede var indkøbt i 1959. Herefter gik mekaniseringen hurtigt, og karle var nu kun hvervet i kortere perioder. Selvbinder og tærskeværk blev afløst af mejetærskeren. Gården var selvforsynende med de fleste basale fødevarer fra kød, flæsk og æg til kartofler, grøntsager og bær i læssevis. Og salget af æg fra 300 høns betalte stort set Brugs-regningen. Mælk gik naturligvis til det nærliggende andelsmejeri i Brundby, som havde vundet mange priser for bedste smør, og grisene kom på det lokale andelsslagteri i Ballen.
Luftkasteller
Siden da har skiftende præsidenter i Landbrugsrådet bygget luftkasteller i dansk landbrug. Udadtil manede de til besindighed, mens de på de indre linjer uhæmmet opfordrede til større investeringer, sammenlægninger af landbrug og større produktivitet – med dansk miljø og natur som gidsler.
I de seneste 60 år er den samlede gæld i landbruget steget med flere hundrede procent. I nutidspriser udgør den samlede landbrugsgæld cirka 370 milliarder kroner. Hertil skal lægges en fremskudt skattegæld i landbrugserhvervet på andre 40-50 milliarder kroner.
I årene op til Danmarks indmeldelse i EF i 1973 blev gælden mangedoblet i landbrugserhvervet. I forventning om, at bønderne snart ville spinde guld, når Danmark kom ind i de gyldne haller på Fællesmarkedet, investerede dansk landbrug i uset omfang i nye maskiner, stalde og jordopkøb.
Den tendens er kun blevet værre i de forløbne 40 år. Efter devisen ’stort er godt’ blev de danske gårde større og større – og naturligvis færre og færre. Siden 1973 er antallet af danske landbrug faldet med 100.000, så der i dag er under 10.000 heltidsbrug samt cirka 40.000 deltidsbrug.
Mister overblikket
Resultatet er store husdyrbedrifter – som i realiteten er industriforetagender. Her har man dyr i så store koncentrationer, at medarbejderne mister overblikket. Det bliver umuligt at holde øje med hver enkelt gris eller malkeko. Derfor er man især i svineindustrien gået over til at behandle hele dyreflokke forebyggende med bl.a. antibiotika.
Det overforbrug afstedkommer en stærkt øget udbredelse af superresistente bakterier – herunder især den frygtede og smitsomme MRSA CC398 stafylokok, som allerede har kostet flere danskere livet. Formentlig bærer op mod 80 procent af alle grise bakterien. Og stort set samtlige medarbejdere i de befængte stalde har den. Myndighederne fører en katastrofal og fodslæbende politik i den sammenhæng. Mange patienter på vores sygehuse spørges ved indlæggelsen, om de har haft kontakt til grise. Det siger noget om problemets størrelse.
Også på dyrevelfærdsområdet udløser de store ansamlinger af dyr problemer. Hver fjerde gris dør inden egentlig slagtning. 25.000 smågrise dør dagligt. Hver tredje so går til destruktion. Trods forbud klipper bønderne haler af stort set samtlige smågrise i det konventionelle svinebrug for at undgå halebid. Dem kunne man dæmme op for med mere rummelige staldanlæg. Stik imod loven kastrerer man 98 procent af alle ornegrise. Det er ganske enkelt ikke en ordentlig måde at have dyr på.
Udmarvet natur
Bønder troede og tror, at kvantitet er det eneste saliggørende – men på bekostning af kvalitet. Danske gårde ligger langt over gennemsnitsstørrelsen for landbrugsbedrifter i andre EU lande.
Danmark er det mest intensivt dyrkede land i verden – selv mere end Java og Bangladesh – og er blandt de lande, der udleder meget CO2 – især fra landbruget. Vores miljø og natur lider, og flora- og fauna-diversiteten har ikke været ringere siden istiden. De svageste arter er næsten alle uddøde. Naturen er forarmet.
Stort set hele det dyrkede areal er drænet enten med grøfter eller med egentlige markdræn. Alt det vand fosser 365 dage om året ud i de danske åer, søer og fjorde. Det påvirker naturligvis vandmiljøet i væsentlig grad, og iltsvind i fjorde og lavere havområder er blevet hyppigere og voldsommere. Alt liv på havbunden dør af iltmangel.
I visse søer taler man tillige om fosforbomben. Gennem generationer er fosfor fosset ud i søerne og ligger nu på søbunden.
Sats økologisk
Andelsbevægelsen og dermed landbruget var engang med til at tegne den danske velfærdsmodel.
Men ikke længere. Engang var der omkring 1.500 andelsmejerier i Danmark. Nu er der stort set ingen. Et enkelt stort mejeriaktieselskab sidder på næsten hele markedet. Det samme gør sig gældende i slagterisektoren. Andelshaverne er kørt ud på et sidespor, og aktionærerne kræver kun en ting: overskud.
Kvaliteten er også sat over styr. Selv det hæderkronede smørmærke LURPAK er i dag en skygge af sig selv. Og Danish Bacon er ikke længere, hvad det var en gang.
Andelsbevægelsens gamle nestor Anders Nielsen Svejstrup Østergaard ville vende sig i graven, hvis han vidste, hvor ilde det er gået for dansk landbrug.
Dansk landbrug i sin nuværende udformning bør lukkes. En egentlig jord- og landboreform er påkrævet.
Den skal lede frem mod et landbrug, som i langt højere grad fokuserer på økologisk dyrkning. Her viser f.eks. det økologiske Thise Mejeri vejen. De har netop indgået aftale med Kina om at levere økologisk mælk til kineserne.
Den mindre landbrugsforening Frie Bønder – Levende Land gør en stor indsats for bedre forhold for planter og dyr. Foreningen er ganske vist ikke økologisk, men de går ind for mindre enheder i landbrugslandet, hvilket i sig selv vil give større mangfoldighed på landet.
Økologisk Landsforening udfører et kæmpe arbejde for at styrke det økologiske landbrug. Lige syd for grænsen er der mere end 80 millioner tyske kunder, som hungrer efter sunde fødevarer, og i hele EU er mulighederne for økologi uanede.
En dansk landbrugsreform bør brede sig til hele EU. For et landbrug på støtten, der er er industrialiseret og ensidigt satser på kvantitet frem for kvalitet, er ikke alene en dansk udfordring – det er et europæisk problem.
Danmark har før gået forrest på landbrugsområdet. Det bør vi gøre igen.
Holger Øster Mortensen er psykiatrimedarbejder.
Erik Boel er tidligere formand for Europabevægelsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",65.0,26. september 2014,"Siden da har skiftende præsidenter i Landbrugsrådet bygget luftkasteller i dansk landbrug. Udadtil manede de til besindighed, mens de på de indre linjer uhæmmet opfordrede til større investeringer, sammenlægninger af landbrug og større produktivitet – med dansk miljø og natur som gidsler."
12475,/debat/leder/2011/03/noedvendigt-nato-opgoer,Nødvendigt NATO-opgør,Lotte Folke Kaarsholm," »Endnu engang er Europa beredt til at kæmpe til den sidste amerikaner.« Sådan lød i sidste uge en amerikansk analytikers vrantne kommentar til det massive fransk-britiske pres for en aktion i Libyen. En uge senere står NATO's generalsekretær Anders Fogh Rasmussen i en kattepine udløst af, at USA ikke vil lægge soldater til det, mange amerikanere ser som europæernes drøm om en bedre verden. Nu skal de andre så blive enige.
Danske medier har været optaget af, at Frankrigs og Tysklands NATO-ambassadører i mandags forlod et topmøde i vrede, efter at generalsekretæren havde irettesat dem for manglende samarbejdsvilje. »Til grin,« vurderede B.T., ligesom Ekstra Bladet forklarede, at Anders Fogh ser »fjoget« ud.
Men måske var det på tide, at nogen stormede ud fra et NATO-topmøde. Kombinationen af den beskyttende amerikanske storebror og enighedskravet i alliancen har gennem årtierne skabt en bekvem lillebrorrolle for europæerne, som har kunnet gå i krig uden helt at gå i krig og har kritiseret krige, som faktisk passede dem godt. Måske er det på sigt meget godt, hvis Frankrig indser, at det ikke spontant og egenrådigt kan udsende kampfly og derefter regne med hele Vestens rygdækning. Eller at Tyskland indser, at hvis det ikke vil intervenere, kan det heller ikke regne med, at USA gør det beskidte arbejde.
Fogh bliver kritiseret for at optræde for konfronterende til sin generalsekretærrolle. Det er interessant, at USA fra begyndelsen har opmuntret ham til at være en politisk generalsekretær — til at bryde mønstre og bruge sine politiske evner og gennemslagskraft.
Obamas distance til den libyske aktion tyder på, at præsidenten for alvor vil gøre op med USA's rolle som hele verdens politimand. Det er ikke utænkeligt, at han med Fogh vil teste muligheden for et NATO, hvor europæerne bliver mere ligeværdige partnere. Det virker som NATO's eneste håb for at overleve.
",1.0,25. marts 2011,"Fogh bliver kritiseret for at optræde for konfronterende til sin generalsekretærrolle. Det er interessant, at USA fra begyndelsen har opmuntret ham til at være en politisk generalsekretær — til at bryde mønstre og bruge sine politiske evner og gennemslagskraft."
6868,/debat/leder/2013/08/groenlands-guld,Grønlands guld,Emil Rottbøll," 
	Når man de seneste år har fulgt den danske debat om de grønlandske ressourcer, kunne man let foranlediges til at tro, at guldet lå og flød i fjeldet og blot ventede på, at nogen gad at samle det op. Forventningerne er blevet skruet højt op til, hvor mange milliarder Grønland kunne tjene på sine råstoffer, hvordan det ville løfte levestandarden, og hvor stor en bid af kagen, Danmark så ville få. Ikke mindst har diskussionen bølget frem og tilbage om, hvor villige de udenlandske selskaber var for at blive en del af eventyret, og hvilke krav man kunne tillade sig at stille til dem for blot at give dem lov til at investere i landet.

	Hvis man har fulgt Informations artikelserie fra Grønland, skulle der gerne tegne sig et andet billede nu. Tiden er kommet til en ny, mere realistisk diskussion af, hvordan vi får det bedste ud af de grønlandske ressourcer. Og om hvilke krav Grønland skal stille til sig selv.

	Grønlands undergrund er utvivlsom rig på ressourcer. Men imens det endnu er uvist, om og hvornår råstofeventyret kommer i gang, er det tydeligt påvist, at det selv i bedste fald ikke rækker til at rette op på landets økonomi. Om få år mangler Grønland en milliard kroner om året i statskassen, og det hul kan ikke alene fyldes op af fortjenesten på råstoffer. Råstofferne skal bruges som en løftestang til at få flere i arbejde og gang i grønlandske virksomheder, før samfundet for alvor kan få gavn af dem.

	Det kræver reformer og nytænkning, og det mest presserende problem er, at mere end hvert andet grønlandske barn, der går ud af folkeskolen, aldrig nogensinde gennemfører en ungdomsuddannelse.

	Det er bedre end for 15 år siden, hvor det var tre ud af fire børn, der aldrig kom videre. Men det er langt fra godt nok. Hvis man ikke engang kan få halvdelen af befolkningen til at uddanne sig til det erhvervsliv, der er i dag, hvordan skal man så få dem til at uddanne sig til de nye råstoferhverv, når de kommer? Den nye regering ved det ikke. Den gamle regering sådan set heller ikke.

	Samfundet bruger i forvejen ganske mange penge på uddannelse, men måske svigter indsatsen et andet sted? I artikelserien har vi mødt to ildsjæle, Jimmy Hymøller og Palle Lennert, der med ganske få midler har formået at give nyt håb til unge i bygderne, der gerne vil videre. Vi har endnu til gode at se, om de har fundet formlen for, hvordan man kan støtte og skubbe Grønlands ungdom gennem uddannelsessystemet. Men vi har set, hvor langt man kan komme, hvis man tør tage hånd om de problemer, som er åbenbare for alle.

	Jimmy Hymøller var leder af bygdeskolen, Palle Lennert socialrådgiver i kommunen. De kunne se, hvordan samfundet svigtede de børn og unge, de mødte i deres arbejde, og så besluttede de sig for at gøre noget ved det. Til deres projekt brugte de den samme skole, de samme lærere, den samme psykolog og den samme socialrådgiver, som hele tiden havde været til rådighed. Men de gjorde det med en ambition om ikke at lade nogen give op. Deres tiltag kan ikke stå alene. Nogle af de unge, vi har mødt, vil med stor sandsynlighed falde fra deres uddannelse igen. Andre vil slet ikke komme i gang. På erhvervsskolerne bliver fire ud af fem afvist, fordi der ikke er pladser nok. Af dem, der så kommer ind, dropper halvdelen ud undervejs. Der mangler kollegieværelser til de mange, der kommer uden for studiebyerne. Der mangler pasningstilbud til deres børn. Der mangler praktikpladser. Der er med andre ord muligheder nok for ildsjæle på alle niveauer i samfundet til at tage fat i de problemer, de kan se.

	Andre problemer kan kun Selvstyret tage sig af, og her mangler vi endnu at se, om den nye regering har mod på at gennemføre de nødvendige reformer. De kom blandt andet til magten på en plan for, hvordan samfundet bliver sikret en ordentlig betaling for sine råstoffer. Efter de første fire måneder kan man godt have sin tvivl om, hvorvidt regeringen også har en plan for, hvordan resten af samfundet skal udvikle sig.

	En ting er sikkert: Hvis vi fortsat tror på drømmebilledet om de lettjente milliarder i fjeldet, så bliver råstofferne ikke en løftestang til et bedre stillet samfund. Så bliver de en sovepude. rott
",0.0,17. august 2013,"	Jimmy Hymøller var leder af bygdeskolen, Palle Lennert socialrådgiver i kommunen. De kunne se, hvordan samfundet svigtede de børn og unge, de mødte i deres arbejde, og så besluttede de sig for at gøre noget ved det. Til deres projekt brugte de den samme skole, de samme lærere, den samme psykolog og den samme socialrådgiver, som hele tiden havde været til rådighed. Men de gjorde det med en ambition om ikke at lade nogen give op. Deres tiltag kan ikke stå alene. Nogle af de unge, vi har mødt, vil med stor sandsynlighed falde fra deres uddannelse igen. Andre vil slet ikke komme i gang. På erhvervsskolerne bliver fire ud af fem afvist, fordi der ikke er pladser nok. Af dem, der så kommer ind, dropper halvdelen ud undervejs. Der mangler kollegieværelser til de mange, der kommer uden for studiebyerne. Der mangler pasningstilbud til deres børn. Der mangler praktikpladser. Der er med andre ord muligheder nok for ildsjæle på alle niveauer i samfundet til at tage fat i de problemer, de kan se."
8258,/debat/2013/01/globale-oligarki-neoliberale-bedrag,Det globale oligarki og det neoliberale bedrag,George Monbiot," I 2012 blev verdens 100 rigeste mennesker 241 milliarder dollar rigere. De er nu 1.900 milliarder dollar værd, hvilket kun er en smule mindre end Storbritanniens bruttonationalprodukt.
Dette resultat skyldes på ingen måde tilfældigheder. Stigningen i de superriges velstand er det direkte resultat af de førte politikker. Lad mig nævne nedsættelse af skattesatser og en lemfældig håndhævelse af skattelove; regeringers modvilje mod at beregne sig en rimelig andel af indtægter fra mineraler og jord; privatisering af offentlige aktiver, liberaliseringer af løndannelsen og tilbagerulninger af kollektive overenskomstforhandlinger.
De politikker, der har gjort de globale oligarker så rige, er de selv samme politikker, som presser alle os andre. Og dette var jo ikke, hvad teorien forudsagde. Friedrich Hayek, Milton Friedman og alle deres disciple i tusindvis af handelshøjskoler, IMF, Verdensbanken, OECD og næsten alle moderne regeringer har insisteret på, at jo mindre regeringer beskatter de rige, jo mindre de forsvarer arbejderrettigheder, og jo mindre de giver sig til at omfordele samfundets velstand, desto mere velstående vil vi alle ende med at blive. Ethvert forsøg på at mindske uligheden vil kun føre til, at markedets effektivitet bliver skadet og vil dermed modvirke det stigende tidevand, der løfter alle samfundets både. Denne økonomiske læres apostle har haft 30 år til at gennemføre deres globale eksperiment, og nu foreligger resultatet: total fiasko.
Nekrolog over neoliberalismen
Før jeg går videre, vil jeg indskyde, at jeg personligt ikke anser evig økonomisk vækst for at være hverken bæredygtig eller ønskelig. Men hvis vækst er målet – det mål, som alle regeringer hævder at stræbe efter – så gør man opgaven ulige meget sværere for sig selv, hvis man vil fritage de superrige fra den demokratiske kontrols begrænsninger.
Sidste års rapport fra FN’s Konference om Handel og Udvikling var som at læse en nekrolog for den neoliberale model, som blev udviklet af Hayek og Friedman og deres disciple. Rapporten dokumenterede utvetydigt, hvordan deres politik har skabt de modsatte resultater af dem, som de forudsagde. For da de neoliberale politikker (skattelettelser for de rige, privatiseringer af de statslige aktiver, dereguleringer af arbejdsmarkedet, begrænsning af sociale sikringsordninger) begyndte at bide fra 1980’erne og fremefter, begyndte vækstraterne at falde og arbejdsløsheden at stige.
Den bemærkelsesværdige vækst i de rige lande i 1950’erne, 1960’erne og begyndelsen af 1970’erne var muliggjort af den nedbrydning elitens rigdom og magt, som var et resultat af 1930’ernes depression og Anden Verdenskrig. Elitens svækkelse og forlegenhed gav de øvrige 99 procent en unik chance til at kræve omfordeling, en stærkere og mere omfordelende stat og social sikkerhed, der alle stimulerede efterspørgslen.
Neoliberalismen var et forsøg på at rulle disse reformer tilbage. Overdådigt finansieret af store pengetanke og rigmænd fik dens fortalere en forbavsende succes – rent politisk. Økonomisk, derimod, floppede de.
Overalt i OECD-landene er beskatningen blevet stedse mere regressiv: De rige betaler mindre, de fattige betaler mere. Resultatet, hævede de neoliberale, ville blive en forøget økonomisk effektivitet og stigende investeringer, som ville berige os alle. Det modsatte skete. Da beskatningen af de rige og erhvervslivet blev mindsket, mindskedes også både statens og de fattigere menneskers købekraft, samtidig med at efterspørgslen faldt. Resultatet blev, at investeringsraterne faldt i takt med virksomhedernes forventninger til vækst.
De neoliberale bedyrede også, at uhæmmet ulighed i indkomsterne og en fleksibel løndannelse ville reducere arbejdsløsheden. Men i hele den rige verden er både uligheden og arbejdsløsheden steget kraftigt. Den seneste spring i ledigheden i de fleste udviklede lande – værre end i nogen tidligere recession i de sidste tre årtier – er blevet fulgt af det laveste lønniveau målt som andel af BNP siden Anden Verdenskrig. Teorien er altså dumpet med et brag ved mødet med virkeligheden, og fiaskoen skyldes den samme indlysende årsag: Lave lønninger mindsker efterspørgslen, hvilket igen mindsker beskæftigelsen.
Det handler om magt
Efterhånden som lønningerne stagnerede, supplerede de private husholdninger deres indkomst med øget gældsstiftelse. Den stigende gæld nærede de uregulerede banker med de konsekvenser, vi alle kender til. Jo større ulighed, fastslår FN-rapporten, desto mindre stabil økonomi og desto lavere vækstrater. De politikker, hvormed de neoliberale regeringer søger at nedbringe deres underskud og stimulere deres økonomier, virker med andre ord stik modsat den erklærede hensigt.
»Vi er nødt til at genlære nogle gamle lektioner om retfærdighed og deltagelse,« hedder det i FN rapporten, der konkluderer: »Kun sådan kan vi overvinde krisen og forfølge en vej mod bæredygtig økonomisk udvikling.«
Som nævnt har jeg ikke nogen aktie i denne problematik ud over min overbevisning om, at intet menneske burde være fattig i dette hav af rigdomme. Men jeg finder det slet og ret fantastisk, at så mange i Europa og USA stadig kan lukke øjnene for, at hele strukturen i den neoliberale tænkning er et bedrag.
De ultrariges krav og uendelige grådighed er blevet forklædt som sofistikeret økonomisk teori, der søges presset ned over virkeligheden, uanset udfaldet. Og den fuldkomne fiasko for dette eksperiment i verdensomspændende skala er øjensynligt ingen hindring for at gentage eksperimentet. Dette har intet at gøre med økonomi, men alt at gøre med magt.
 
© The Guardian og Information
Oversat af Niels Ivar Larsen
",56.0,21. januar 2013,"Før jeg går videre, vil jeg indskyde, at jeg personligt ikke anser evig økonomisk vækst for at være hverken bæredygtig eller ønskelig. Men hvis vækst er målet – det mål, som alle regeringer hævder at stræbe efter – så gør man opgaven ulige meget sværere for sig selv, hvis man vil fritage de superrige fra den demokratiske kontrols begrænsninger."
6842,/debat/2013/08/overvaagerne-finder-kigget-skulderen,Overvågerne finder sig ikke i at blive kigget over skulderen,Alan Rusbridger," 
	Ved en privat forpremiere i Soho sidste uge brugte jeg nogle af sprogets grimmere gloser over for Bill Keller, den tidligere direktør og chefredaktør for New York Times. Det var et bizart og forvirrende øjeblik. Manden på biograflærredet, der skulle forestille at være mig, roste Keller for at være »pisseligeglad med konsekvenserne«. Som jeg husker det, sagde jeg snarere noget i retning af: »Vi har memorysticks, I har Det Første Forfatningstillæg.«

	Omtalte fiktive episode udspiller sig i DreamWorks-filmen om WikiLeaks, The Fifth Estate, der har premiere i næste måned.

	I virkelighedens verden fandt min samtale med Keller sted, kort efter at vores respektive medier var kommet i besiddelse af den første portion WikiLeaks-dokumenter i 2010. Det faldt mig ind, at britisk lovgivning ville sætte mærkbare grænser for vores muligheder for at efterforske og publicere noget som helst, der byggede på denne guldgrube af hemmeligt materiale. Selv om USA også har problemer med medielove, er pressefriheden knæsat i landets forfatning.

	Søndag blev David Miranda, der er Guardian-journalisten Glenn Greenwalds partner, tilbageholdt i Heathrow Lufthavn, på vej tilbage til Rio de Janeiro, hvor parret bor. Greenwalds artikler i The Guardian og hans arbejde med at gennemgå NSA-medarbejderen Edward Snowdens omfattende dokumentlæk har uden tvivl været generende og ubekvemt for vestlige regeringer. Men som debatten i USA og Europa viser, har offentligheden en betydelig og legitim interesse i de problemstillinger, hans historier har afsløret. Han har rejst et foruroligende spørgsmålstegn ved demokratiers tilsyn med efterretningstjenester, brugen af hemmelige domstole, den tætte forbindelse mellem statsmagter og store internetselskaber samt den rutinemæssige indsamling og analyse af millioner af menneskers kommunikation.

	Tilbageholdt i ni timer

	David Miranda er ikke journalist, men spiller en vigtig rolle som Greenwalds hjælper. Greenwald har påtaget sig en enorm opgave med at gennemlæse og analysere Snowdens materiale. Han kan helt sikkert bruge al den støtte, han kan få. Greenwalds arbejde kompliceres ydermere af, at han (og enhver anden journalist), der vil kommunikere fortroligt om dette materiale, ikke længere kan betragte elektroniske kommunikationsmidler som sikre. The Guardians dækning af Snowden-historien har således nødvendiggjort rejser, så enkeltpersoner har kunnet føre ’ansigt til ansigt’-samtaler. Skidt for klimaet, men i stigende grad den eneste måde at operere på. Snart må vi tilbage til pen og papir.

	Miranda blev tilbageholdt i ni timer i henhold til Storbritanniens Schedule 7-antiterrorlov, som giver udstrakt adgang til at pågribe, inspicere og afhøre personer, uden at de behøver at have forbindelse til ’terrorisme’, som dette begreb normalt forstås. Sådanne mistænkte har ingen ret til advokatbistand og kan få deres ejendele konfiskeret i op til syv dage. Loven, der synes udformet specifikt med henblik på transitområder i havne og lufthavne, sætter den normale retssikkerhed ud af kraft. Anholdelser og sigtelser skal ikke begrundes, og journalister eller deres materiale nyder ingen beskyttelse.

	Pres fra regeringen

	Mirandas tilbageholdelse har med rette vakt international bestyrtelse, fordi den har forstærket den opfattelse, at den amerikanske og den britiske regering vil gå meget langt for at dæmme op for flere lækager. Den opfattelse er efter min mening korrekt. Jeg kan underbygge den med baggrundsviden om, hvordan Storbritanniens regering aktivt har søgt at lægge hindringer i vejen for The Guardians bestræbelser på at informere offentligheden om efterretningstjenesters, regeringers og visse virksomheders aktiviteter.

	For to måneder siden blev jeg kontaktet af en højtstående embedsmand, der hævdede at repræsentere den britiske premierminister. På to møder krævede han, at vi enten tilbageleverede eller ødelagde alt det materiale, vi arbejdede med. Tonen var høflig, men bestemt, og det lå i luften, at andre stemmer i regeringen og Whitehall var tilhængere af skrappere midler.

	Stemningen blev mere rå for en måneds tid siden, da jeg blev ringet op af en regeringsembedsmand. »Nu har I muntret jer nok. Vi vil gerne have det tilbage, som tilhører os,« lød beskeden.

	Yderligere møder med mystiske personer fra Whitehall fulgte. Hver gang var kravet det samme: Giv os Snowden-materialet tilbage eller destruér det. Jeg forklarede, at skulle vi efterkomme dette krav, ville vi ikke længere kunne bedrive dybdeborende journalistik på dette område. Manden fra Whitehall satte en undrende mine op: »I har fået jeres debat. Der er ikke grund til at skrive mere.«

	Smadrede computere

	Under en af disse samtaler spurgte jeg, om den britiske regering da påtænker at gå til domstolene for at kræve udlevering af det materiale, vi arbejdede med, med henblik på at sætte en stopper for vores fortsatte dækning. Det bekræftede embedsmanden. Det censurpres, som er næsten utænkeligt i USA, var nu en realitet i Storbritannien som eksplicit trussel.

	Mine erfaring med WikiLeaks havde dog forberedt mig på det øjeblik. Jeg oplyste manden fra Whitehall om karakteren af vores internationale samarbejde og om, hvordan medieorganisationer i dag blot kan operere i juridisk mere tolerante omgivelser. Der var jo ingen tvingende grund til, at vores dækning skulle styres fra London. I forvejen blev de fleste af vores NSA-historier sendt fra og redigeret i New York. Og havde han i grunden gjort sig klart, at Greenwald bor i Brasilien?

	Manden fortrak ikke en mine. Og så fulgte et bizart øjeblik i Guardians historie: Sammen med to sikkerhedseksperter fra efterretningstjenesten GCHQ overvågede han destruktionen af et antal harddiske i The Guardians kælder. Tilsyneladende for at være helt sikker på, at de forvredne metalstykker ikke ville falde i hænderne på eventuelle forbipasserende kinesiske agenter.

	Whitehall var øjensynligt tilfreds, selv om hele episoden føltes som en meningsløs symbolsk handling fra en anden tidsalder end den digitale.

	Ingen fortrolige kilder

	På The Guardian agter vi at fortsætte vores tålmodige og grundige dækning af alle de forhold, som Snowdens materiale måtte dokumentere. Blot vil vi ikke længere gøre det fra London.

	En stat, der har opbygget et så formidabelt overvågningsapparat vil utvivlsomt gøre, hvad den kan, for at hindre journalister i at skrive om det. De kan de fleste journalister forstå. Men jeg spekulerer på, hvor mange der har forstået den altafgørende trussel mod journalistikken, som ligger i konceptet om total overvågning, når eller hvis en sådan kommer.

	Dér er vi ikke endnu, men muligvis er det kun et spørgsmål om tid, før det bliver umuligt for journalister overhovedet at få fat på fortrolige kilder. Den altovervejende del af jounalistikken – ja, langt de fleste menneskers liv i 2013 – efterlader digitale spor. De journalistkolleger på højreorienterede medier, der rakker ned på Snowden eller gør sig til talsmænd for, at pressen må acceptere, at i sikkerhedsanliggender ved staten bedst, vil en dag kunne vågne op til en barsk virkelighed. For så er det måske deres dækning og historier, som er under angreb. Men i det mindste ved journalister i dag, at de skal holde sig væk fra lufthavnes transithaller.

Alan Rusbridger er chefredaktør for den britiske avis The Guardian

© The Guardian og Information

Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",11.0,21. august 2013,"	David Miranda er ikke journalist, men spiller en vigtig rolle som Greenwalds hjælper. Greenwald har påtaget sig en enorm opgave med at gennemlæse og analysere Snowdens materiale. Han kan helt sikkert bruge al den støtte, han kan få. Greenwalds arbejde kompliceres ydermere af, at han (og enhver anden journalist), der vil kommunikere fortroligt om dette materiale, ikke længere kan betragte elektroniske kommunikationsmidler som sikre. The Guardians dækning af Snowden-historien har således nødvendiggjort rejser, så enkeltpersoner har kunnet føre ’ansigt til ansigt’-samtaler. Skidt for klimaet, men i stigende grad den eneste måde at operere på. Snart må vi tilbage til pen og papir."
7798,/debat/2013/03/armslaengdeprincippet,Armslængdeprincippet,Lasse Jensen," For et kvart århundrede siden sad jeg og mine chefkolleger i Danmarks Radio på række hver måned i Radiorådssalen i TV-Byen og fik verbale tæv. Min kollega, B&U-chefen Mogens Vemmer, betegnede os som »tallerkenrækken i Tivolis muntre køkken«. De, der kastede med de hårde bolde, var de politikere, der udgjorde DR’s øverste ledelse. På første række sad bl.a. Ekstra Bladets ’Pedro’, Peter Christoffersen. Han sad og strikkede, og vi sammenlignede ham muntert med de strikkende kvinder foran guillotinen under Den Franske Revolution, hvis strikketøj blev oversprøjtet med blod fra de afhuggede adelige hoveder.
Jeg fordyber mig kort i oldtiden for at skabe en kontrast til den aktuelle diskussion om ledelsesforholdene i DR, hvor bestyrelsesmedlemmer som Katrine Winkel Holm og næstformand Ole Hyltoft ofte kritiserer DR-programmer i andre medier. Diskussionen blev skærpet efter Winkel Holms opringning til Deadlines Martin Krasnik lige efter dennes interview med Lars Hedegaard og flere dage før det blev sendt. Ikke som bestyrelsesmedlem, bedyrede hun i et indlæg i Jyllands-Posten, men som en bekymret ven af Hedegaard. Nu er det selvfølgelig ligemeget, hvilken kasket hun sagde, hun havde på – hun har bestyrelseskasketten på i de fire år, og daværende kulturminister Per Stig Møller (K) har anbragt den på hovedet af hende.
Og midt i den sag kommer så finansminister Bjarne Corydons (S) klage over et indslag i 21Søndag om KL og Finansministeriets parløb op til lærernes overenskomstforhandlinger. Medieprofessor Henrik Søndergaard har til journalisten.dk udtrykt sin dybe bekymring. Han mener, det er problematisk i forhold til armslængdeprincippet, at en minister klager, »for når afsenderen er finansministeren, ligger der magt bag«, som han siger.
DR er en »offentlig selvejende institution«, der i lovgivningen er garanteret uafhængighed. Armslængden fra den politiske ’ejer’ er sikret gennem en politisk valgt bestyrelse. Generaldirektøren er ansvarlig chefredaktør for programindhold og dagligt drift.
Formalia er altså i orden. Hvis DR havde været et aktieselskab, der fremstillede vindmøller, eller en avis, havde forholdet mellem bestyrelse og direktion været reguleret af aktieselskabsloven, og der ville være regelmæssig kontakt mellem direktion og bestyrelse. Bestyrelsen varetager virksomhedens interesse ved at forsvare, rådgive, udbygge og udvikle. Men DR er ikke en normal virksomhed, og tankerne om at ’professionalisere’ bestyrelsen og skabe en strømlinet, moderne produktionsvirksomhed uden politisk indblanding er en illusion. Det er ejerne, der til enhver tid definerer debatten. Og ejerne er samfundet, og samfundet skal og bør diskutere DR. Det er en klokkeklar overtrædelse af god skik, hvis et bestyrelsesmedlem ringer direkte til en medarbejder. Men det er måske en kende sart, når bestyrelsesmedlemmers ageren i den offentlige debat giver anledning til stor diskussion. Det sker nemlig sjældent – og det er altid de samme to, der gør det. Vi har vænnet os til Hyltofts lidt fornærmede tone og Winkel Holms skingre agressivitet, som hun deler med andre medlemmer af Trykkefrihedsselskabet, hvis fornemste opgave synes at være at råbe højt og skingert.Der inviteres sjældent til debat, men tilsyneladende har det så høj underholdningsværdi, at flere medier giver dem langt mere og bedre plads end andre vrede læserbrevsskribenter med en sag. Måske af frygt for en eventuel anklage om at begrænse ytringsfriheden.
Armslængden mellem politikere og DR har aldrig været længere end i dag. Den kan indimellem forekomme betænkelig kort, men så er det der, hvor pressionen er bastant, brutal og mørkelagt, som da Christian Nissen i 2004 blev fyret som generaldirektør, og under Irak-krigen, hvor regeringen lagde massivt pres på DR’s daværende nyhedsdirektør Lisbeth Knudsen, som hun for nylig beskrev i Berlingske, hvor hun nu er chef.
Politikerhenvendelser – både af den kritiske og af den selvpromoverende slags – er dagligdag for alle chefredaktører og mediedirektører, inklusive direktører i DR. Og den store bekymring over Corydons klage over 21Søndag er noget pjat. Selvfølgelig kan finansministeren åbent klage til DR-generaldirektøren som alle andre, uden at det bør resultere i klynken. Lad blot kritik, klager og pres foregå i fuld offentlighed. Uanset hvem der udøver den.
Lasse Jensen er mediejournalist og vært på P1-programmet ’Mennesker og Medier’.
",27.0,27. marts 2013,"Armslængden mellem politikere og DR har aldrig været længere end i dag. Den kan indimellem forekomme betænkelig kort, men så er det der, hvor pressionen er bastant, brutal og mørkelagt, som da Christian Nissen i 2004 blev fyret som generaldirektør, og under Irak-krigen, hvor regeringen lagde massivt pres på DR’s daværende nyhedsdirektør Lisbeth Knudsen, som hun for nylig beskrev i Berlingske, hvor hun nu er chef."
9527,/debat/2012/07/psykiatrien-faaet-dom,Psykiatrien har fået sin dom,Benny Lihme," Diagnose har et orddelingsproblem. Ordet har det med at dele sig som ’diag-nose’, men det rigtige er ’dia-gnose’. Hvorfor? Fordi ordet i dets græske oprindelse er sammensat af dia og gnosis, hvor ’dia’ betyder ’gennem’ og ’gnosis’ ’kundskab/indsigt/erkendelse’. Diagnosen er altså en vej til erkendelse. Gennem den sammenfattes en indsigt – måske ligefrem en sandhed – om et forhold eller en person.
Historisk set har lægevidenskaben mere eller mindre taget patent på ordet. Klarlægning af sygdommes årsager gennem måling og vejning af mennesket har gjort lægevidenskaben stor og stærk som objektiv videnskab. Det gælder dog ikke for alle lægelige specialer. Senest har processen i Oslo vedrørende Anders Breivik udstillet lægespecialet psykiatri som et ’tumler fumler’-speciale med svag objektivitet.
Man mindes Grundtvigs socialkonstruktivistiske sætning, at ordet skaber, hvad det nævner – når tingene siges, bliver de virkelige. Hvis den første diagnose af Breivik, paranoid skizofren og psykotisk, ikke var blevet lækket til offentligheden, ville vi i dag stå med en grusom terrorist, der var blevet ugyldiggjort som et frit menneske af psykiatrien. Ingen rationel terrorist, men en diagnosticeret syg, overladt til samfundets afdeling for kemisk velfærd.
Paranoia eller årvågenhed?
I forlængelse af Grundtvig kan det hævdes, at forskellige måder at se på har forskellige effekter. Det er tydeligt, at der er meget, psykiatrien ikke kan se pga. måden, den ser på.
I Oslo tingrett har terroreksperten Tore Bjørgo som sagligt vidne stået for den mest hårdtslående kritik af de to psykiateres diagnose: De har ageret som psykiatere, der rejser til New Guinea for at undersøge medlemmer af vilde stammer uden at vide noget om disse stammers kultur.
Sammenlignet med normale borgere er Breivik bindegal. Men sammenholdt med de højreekstreme grupper og miljøer, som Bjørgo har forsket i gennem 15 år, er han forståelig og genkendelig. Kun ved at udskille ham som patologisk enkeltindivid og se bort fra hans subkulturelle baggrund og tankegods, kan konklusionen blive psykose.
Hvor psykiaterne finder individuelle vrangforestillinger, ser terroreksperten en meget sikkerhedsbevidst og en over gennemsnittet kompetent terrorist med en stærk evne til at gennemføre, hvad han har sat sig for. Breivik har ifølge Tore Bjørgo stået for den mest omfattende og komplekse soloterroraktion nogensinde.
Hvad der er symptomer på psykose og paranoia i ét blik, er kompetence og rationel årvågenhed i et andet (»Perfect paranoia is perfect awareness«, som Hells Angels siger).
Hovmod har stået for fald
Hvad retspsykiatriens stærke position ved de norske domstole angår, har hovmod stået for fald. Tore Bjørgo er ikke den eneste, som har angrebet det, han betegner som »retspsykiaternes hegemoni« og monopol på rollen som sagkyndige vidner.
Paradoksalt nok er det mest alvorlige fald i den retspsykiatriske status i Norge kommet indefra, fra den psykiatriske institution selv.
I en underlig skueproces er der opstået et spejlvendt psykiatrisk blik, som ikke så en sindssyg. Breivik er ifølge en anden undersøgelse og diagnose ikke psykotisk. Et andet medicinsk blik fra den psykiatriske kramkiste blev hentet frem med den nye effekt, at terroristen er tilregnelig og kan straffes. Og journalisten Per Egil Hegge kan med velbegrundet hu, som første sætning i den kritiske bog De Suverene om de retspsykiatriske eksperter, skrive: »Denne sag er en katastrofe for norsk retspsykiatri.«
De, der troede, at vi normale med sindssygediagnosen kunne afskrive Breivik som én af os, kan nu alligevel ikke leve uanfægtet videre. For psykiaterstanden som lægelig profession var effekten af den indre uenighed mere anti-psykiatrisk end filmen Gøgereden. Psykiatriens svage objektivitet blev udstillet. Enten evner psykiaterne ikke at medtænke deres egen position i samfundsmaskineriet, eller også ønsker de ikke at gøre det. Hvad synes de mon selv om grundlaget for deres ’videnskab’?
Måske havde det været mere smart at ty til den voksende rest-diagnostiske MUS-kategori (Medicinsk Uforklarede Sygdomme), når nu det alligevel er kommet dertil, at psykiatrien ufrivilligt har overladt det til en slags folkeafstemning at afgøre, om Breivik er sindssyg eller ej.
Ikke sindssygt at vælge forkert
Mens komikken i psykiaternes gøren og laden i Breivik-sagen er ufrivillig, er den bevidst i Lars Saabye Christensens roman Bernhard Hvals fortalelser. Saabye Christensen, der var én af Norges vigtigste stemmer i sørgeperioden efter Utøya, har en profetisk passage i romanen, hvor fortælleren, den vrangsindige læge Bernhard Hval, er blevet tilkaldt af retsvæsenet som lægelig forstærkning. Krigen er netop slut, og der mangler læger på det store sindssygehospital Gaustad. De skal afgøre, om de mange fængslede norske kollaboratører var tilregnelige under nazismen.
Bernhard Hval har ikke den store tiltro til den psykiatriske videnskab, og han springer helst over, hvor gærdet er lavest. Kan vi ikke bare udstede et dekret i stedet for hele dette mummespil: nazist, altså tilregnelig, foreslår han.
Men nej, det skal gå omhyggeligt og rigtigt for sig.
»Åh, mage til miskmask!« er lægens reaktion.
I modsætning til Breivik hævder romanens nazister, for at undgå fængsel, at de har mistet forstanden. Hertil spørger læge Hval, hvornår de mistede den, på vejen hen til undersøgelsen? Kunne det måske være anstrengelsen værd at gå ud og lede efter den? Hval fastholder, at de norske quislinge valgte side, og at man ikke behøver være gal for at vælge den forkerte. Han ender med at afslutte mentalundersøgelserne med spørgsmålet om, hvor de undersøgte bor. Kunne de svare på det, anser han dem for tilregnelige.
Galleri af ligesindede
Breivik handlede i sin egen selvforståelse på vegne af det norske fædreland og et kristent Europa. Et historisk blik viser, at hvis hans tanker og handlinger er udtryk for sindssyge, er der i historien et galleri af ligesindede sindssyge, som aldrig er blevet diagnosticeret. Hvis nordmandens handlinger var baseret på vrangforestillinger, hvad så med diagnoseløse skikkelser som Hitler, Stalin, Mao, Gaddafi og Bin Laden?
Psykiateren Henrik Day Poulsen mener, at sådanne folk ikke var sindssyge. Selv om de færreste sympatiserer med f.eks. Hitlers synspunkter, og de fleste finder dem usympatiske og dybt problematiske, er de ifølge Day Poulsen ikke sindssygelige, men udtryk for et sociokulturelt fænomen og dermed ikke nogen sygdom.
Den principielle forskel mellem de gamle diktatorer og Breivik består i, at de foranstaltede drab forskanset bag deres skriveborde. Breivik dræbte ikke per stedfortræder – uden mandat, ubeføjet, dræbte han personligt som privatmenneske. Er det mere psykopatologisk at dræbe personligt end at få andre til at gøre det for én, når resultatet er det samme: Ligene hober sig op i en sags tjeneste?
Det psykiatriske sprog er et sært lukket sprog. Det lukker sig om sig selv, hvilket de retspsykiatriske erklæringer i Oslo var eksempler på. Med den psykiatriske udrykning forstummer andre former for samtale.
Hvilket var perspektivet med den første retspsykiatriske dom over Anders Breivik. Havde psykosediagnosen fået lov til at stå uanfægtet, var mulighederne for at lære af Utøya blevet vanskeliggjort. Heldigvis har forløbet i Oslo åbnet for alternative fortolkninger.
 
Benny Lihme er redaktør på det socialvidenskabelige tidsskrift ‘Social Kritik’




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",176.0,21. juli 2012,"Hvor psykiaterne finder individuelle vrangforestillinger, ser terroreksperten en meget sikkerhedsbevidst og en over gennemsnittet kompetent terrorist med en stærk evne til at gennemføre, hvad han har sat sig for. Breivik har ifølge Tore Bjørgo stået for den mest omfattende og komplekse soloterroraktion nogensinde."
12115,/debat/leder/2011/05/imod-frihed-fremskridt,Imod frihed og fremskridt,Nikolai Thyssen," Det blev formuleret som et krav om et 'civiliseret internet'. Et internet, hvor pirateri, pornografi og privatlivets fred lader sig kontrollere. Et internet underlagt demokratisk kontrol og lands lov og ret.
Det lyder banalt, og alligevel var det et omdiskuteret initiativ, den franske præsident Nicolas Sarkozy stod bag i sidste uge som optakt til G8-mødet i Deauville. Her havde lederne af verdens store økonomier for første gang inkluderet en diskussion om det åbne og frie internet på deres agenda.
Med vanlig sans for drama slog Sarkozy tonen an med henvisning til John F. Kennedys berømmelige valgslogan fra 1960 om 'the new frontier.'
»Internettet er
the new frontier,et territorium der skal erobres,« sagde han, da han introducerede ideen om E-G8, et forum, der i dagene op til G8-mødet skulle bringe politikere og internetfolk i dialog.
Internetfolkettog kun modvilligt imod invitationen. Som bloggeren og journalisten Jeff Jarvis skrev på Twitter:
»Jeg føler mig som en indfødt amerikaner eller afrikaner, der iagttager de koloniale magter, som de kommer sejlende på vej for at erobre et nyt land.«
Hvad er det, der er uciviliseret ved det nye land?
For Sarkozy er den store anstødssten de massive brud på ophavsretten, der har været en del af internettets historie. Det har blandt andet ført til verdens nok skrappeste lov mod fildeling, den såkaldte 'three strikes', hvor franskmænd efter tre forseelser kan fratages adgangen til internettet. I et større perspektiv handler det om et fundamentalt opgør med internettet som en ureguleret sø midt i et gennemreguleret landskab.
I fredagsbeskrev Information de europæiske myndigheders problemer med børnepornografi på internettet, og England var i sidste uge på den anden ende, da et navneforbud i en celeber utroskabssag smuldrede på Twitter. Den afslørede endnu engang, hvordan myndigheder må se til, mens forbud bliver udhulet og undergravet af internettet.
Når det i offentligheden bliver fremført, at også internettet må reguleres for at sætte en stopper for pirateri eller børnepornografi, bliver der talt om 'censur' og om overgreb på det åbne og frie internet. Det var måske derfor, han lød så indigneret, Sarkozy, da han på mødet i Paris adresserede internetpinger som Googles Eric Schmidt og Facebooks Mark Zuckerberg:
»Den verden, I repræsenter, er ikke et parallelt univers, hvor retslige og moralske og alle de grundlæggende regler, som styrer samfundet i demokratiske lande, ikke gælder.«
Hvorfor harinternettet fået et så udvidet frihedsbegreb?
Der er den enkle forklaring, at internettet er globalt tænkt og decentralt struktureret. Hvilken lovgivning gælder for en tekst skrevet i USA, placeret på en server i Rusland og læst på en computer i Danmark?
Men lige så afgørende er den sære alliance, der er opstået mellem den antiautoritære californiske kultur, som internettet er blevet til i, og den vækst-ideologi, som om noget har fundet sig til rette på internettet.
På den ene side er der folk som forfatteren og internetaktivisten John Perry Barlow, der i 1996 skrev en 'uafhængighedserklæring for cyberspace': »Regeringer af den industrielle verden, I trætte giganter af kød og stål ... I har ingen suverænitet, hvor vi samles.« Det lyder måske som noget fra en dårlig science fiction-roman, men Barlow gentog budskabet i denne uge i Paris.
På den anden side er der folk som Facebook-stifter Mark Zuckerberg, der ikke var sen til udnytte koblingen mellem frihed og vækst. Han fortalte, hvordan han under sit ophold i Frankrig var blevet mødt med ros for sin rolle i Det Arabiske Forår, men også med kritik for sin lod i en udvikling, der undergraver privatlivet. Zuckerberg gjorde det klart, at man kan ikke få det ene uden det andet. »Man kan ikke isolere de ting, man godt kan lide ved internettet, og kontrollere de ting, som man ikke lide.« Eller sagt direkte: I kan ikke få demokratiske revolutioner i Mellemøsten, hvis i samtidig vil kontrollere, hvordan jeg tjener penge på andres privatliv.
Googles Eric Schmidt så et lignende sammenfald mellem egen og alles interesse: »Internettet er den stærkeste kraft for det gode i verden. Vi bør ikke regulere internettet, så vi stiller os i vejen for innovation.«
Det kanvære mere end svært at argumentere for, at internettet skal underlægges samme orden som samfundet i øvrigt. Det kræver viljen til at argumentere imod frihed og vækst imod Det Arabiske Forår og billig telefoni på en og samme tid.
Der kan være gode grunde til at være skeptisk, når budbringeren er Sarkozy. Hans alt for resolutte og reaktionære tiltag er ikke løsningen. Men det er åbenlyst rigtigt at frholde sig til konflikten, og det er kun internetfolkets nederlag, at Sarkozy slår tonen an. For der skal noget til for at redde det frie og åbne internet fra Zuckerberg, Schmidt og alle de andre, for hvem frihed først og fremmest er profitabel.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,30. maj 2011,"»Jeg føler mig som en indfødt amerikaner eller afrikaner, der iagttager de koloniale magter, som de kommer sejlende på vej for at erobre et nyt land.«"
11096,/debat/2011/11/frihed-svaert-ord-friskoledebatten,Frihed er et svært ord i friskoledebatten,Thorstein Balle," I kronikken den 4. november hævder lektor Jan Andreasen (JA) og analysechef Jens Jonatan Steen (JJS), at vi har en »lang og stolt tradition for friskoler i Danmark«. — og det er jo rigtigt. Mere end 150 år er den faktisk.
De siger også, at den tradition »må på ingen måde blive sat over styr«. Og herefter angiver de meget præcist den bedste måde at sætte denne tradition over styr! Besynderligt! Enten er det bare mundsvejr, når de hævder at ville forsvare traditionen — eller også ved de ikke, hvad friskoletraditionen indebærer.
Jeg håber og tror det sidste. Den danske tradition for frie skoler indebærer nemlig ikke, at de frie skoler har et samfundsansvar, blot fordi de modtager penge af staten.
Når vi har tradition for frie skoler i Danmark, skyldes det alene en bestemt opfattelse af, hvad der er ordentligt demokrati.
Før 1855 skulle folk, der selv ville sørge for deres børns undervisning, søge myndighederne om lov, som herefter på baggrund af en vurdering af forældrenes økonomi og habitus gav tilladelsen. Ikke overraskende var det kun de betydningsfulde folk i samfundet — præster, godsejere, storborgere etc. — der opnåede den tilladelse.
Men efter grundlovens vedtagelse i 1849 og på baggrund af den tænkning om demokratiet, der blev grundlaget for lovgivning på forskellige samfundsområder, blev det i 1855 ved en lovtilføjelse en almindelig ret for alle at vælge selv at sørge for deres børns undervisning.
Skolemyndighederne skulle blot meddeles, at barnet ville blive undervist andetsteds end i folkeskolen, og ingen skulle godkende det.
Efterfølgende var det myndigheders opgave sammen med forældrene at se til, at den private undervisning stod mål med folkeskolens.
Denne forældreret blev grundlovssikret i 1914.
Den måde at tænke demokrati på, kunne man lidt forenklet kalde ’mindretalsdemokratisk’ — og tankegangen er, at flertallet ønsker at give mindretallene så stor frihed som muligt til at kunne leve deres forestillinger om det gode liv ud.
Stolt demokratisk ting
Og denne demokratiske opfattelse førte snart til, at mindretallene ikke blot skulle have den formelle mulighed, men også den reelle mulighed for at leve efter deres forestillinger.
Og den reelle mulighed betød også den praktiske og økonomiske mulighed. Flertallet/staten beslutter derfor i slutningen af 1800-tallet og op gennem 1900-tallet at understøtte mindretallene i højere og højere grad, og i 1968 vedtages en lov, hvorefter private grundskoler får 85 procent dækket af deres skoleudgifter.
I dag er denne procent 72. JA og JJS har ret i, at denne opfattelse af demokratiet og den praksis, det førte til, har forundret udlændinge.
Da jeg i sin tid som konsulent i Undervisningsministeriet havde besøg af udlændinge, undrede de sig såre over, at flertallet (staten) i Danmark understøttede mindretallene praktisk og økonomisk i at være anderledes. Endda selv om disse mindretal som deres mål havde at omstyrte det samfund, der ydede dem støtte.
I sandhed en stolt demokratisk tradition, der f.eks. blev baggrunden for en lilleskolebevægelse, hvori mange af skolerne ønskede at afskaffe det herskende borgerlige demokrati, som de opfattede som undertrykkende!
Der var altså ikke tale om en smålig noget-for-noget-tænkning, som JA og JJS anbefaler. I demokratiets navn gav flertallet en stor frihed til mindretallet, også uden at forlange en bestemt adfærd eller et bestemt sindelag til gengæld.
Det er traditionen — og det er den tradition, der fordamper, hvis flertallet skal stille bestemte betingelser for at give mindretallene lov til at leve deres liv, som de gerne vil.
Uhæderligt
Hvis det er økonomien, der skal styre friskolernes adfærd, og hvis kommunerne skal have visitationsret over for de private skoler, så har vi for alvor forladt »en lang og stolt tradition«.
Noget andet er så, at kun få private skoler ikke føler et stort ansvar over for samfundet, hvad jeg da også synes, de bør gøre.
Men hvis jeg vil bevare en fornem dansk demokratisk tradition, så må jeg også give mine medmennesker ret til (og understøtte dem økonomisk i det) ikke at have denne samfundsfølelse — hvis de virkelig vil være det bekendt!
JJS og JA må naturligvis gerne have den opfattelse, at hvis fællesskabet skal yde noget til mindretallene, så skal mindretallene »betale tilbage« ved opføre sig på en bestemt måde og være indstillet på at underlægge sig flertallets magt, fordi flertallet jo rettelig har den.
Den opfattelse deles givetvis af flere og flere. Men at gøre sig til af på den måde at ville forsvare en bestemt navngiven tradition, de øjensynligt ikke kender til, er uhæderligt.
Thorstein Balle er seniorforsker ved Grundtvig Centret Århus Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,16. november 2011,"De siger også, at den tradition »må på ingen måde blive sat over styr«. Og herefter angiver de meget præcist den bedste måde at sætte denne tradition over styr! Besynderligt! Enten er det bare mundsvejr, når de hævder at ville forsvare traditionen — eller også ved de ikke, hvad friskoletraditionen indebærer."
4413,/debat/2014/08/laeserbreve-9,Læserbreve,," Debatterne er ikke folkelige
Adnan Al-Adhami, Frederiksberg og Freja Fokdal, Klampenborg
Der er tendens til at øge lixtallet i stedet for kvaliteten af indholdet, når debattører skriver debatindlæg og kommunikerer på sociale medier. Der bruges ofte et sprog, som ligger langt fra den gennemsnitlige dansker, og som kun forstås af akademikere. Og det nedbryder demokratiet.
Margrethe Vestager (R) skrev eksempelvis på sin Facebook- profil: »DK makroøkonomiske udfordringer udgør ikke længere betydelige makroøkonomiske risici og er ikke længere identificeret som ubalancer.«
Hvem forstod det, udover statskundskaberen og økonomen?
Et demokrati bygger på, at alle har mulighed for at deltage i debatten. Når en debattør vælger at skrive i et avanceret sprog, er han eller hun indirekte med til at nedbryde demokratiet, da det afholder nogle samfundslag fra at deltage i debatten.
Det er ikke, fordi vi vil hive debatten ned i børnehøjde, og vi beder heller ikke politikerne, eller andre debattører om at tale ned til deres læsere. Men hvis man kan inkludere flere i den offentlige debat ved at gøre det simpelt, hvorfor så ikke gøre det?
Giv Starbucks en chance
Katinka Friis, København
For mange venstreorienterede står USA som ondskaben selv. Jeg hører selv til dem, der ryster på hovedet og mumler: »Typisk amerikanere«, når jeg hører om fedmeepidemier og ulighed. Derfor har det taget mig lang tid at komme mig over skammen, der følger med min store kærlighed til den amerikanske kaffekæde Starbucks, der snart åbner på Rådhuspladsen. Men man skal se bort fra anti-amerikanske fordomme og fokusere på kaffen, for den er langt bedre end den fra Torvehallerne.
Informations journalist Ask Hansen beskrev i artiklen »Ny Nordisk begejstring for amerikansk junkfood« den 12. august mødet med en sur Starbucks barista og en dårlig kop kaffe. Det gjorde mig ked af det.
Jeg har gennem tiderne drukket mange kopper kaffe, og til min egen lokalpatriotiske ærgrelse har nogle af de værste været fra kaffebarer i eksempelvis Torvehallerne. Der er jeg blevet mødt af for hårdt brændte kaffebønner og kaffenørder, som stirrede surt på mig, da jeg ville se varedeklarationen på deres varme chokolade.
På Starbucks kan man få den bønne, man ønsker og en chokolade med varedeklaration. Jeg har været på Starbucks kaffebarer verden rundt, og jeg er aldrig blevet skuffet, hverken over smagen eller baristaens humør. Så jeg håber, at Information og andre vil give Starbucks en ekstra chance og se bort fra de mange fordomme, der følger med, fordi det kommer fra USA.
Erstat værnepligten
Kristian Hegaard, Fredensborg
I dag er det den internationale dag for humanitært arbejde. Og i lyset af de mange internationale konflikter har den humanitære indsats aldrig været vigtigere. Det skal Danmark priotitere, ikke mindst fordi vores internationale interesser varetages bedst uden for de danske grænser, kan man overveje, om det ikke er værnepligten, der skal lade livet.
Den seneste række af forsvarsforlig har efterladt værnepligten afpillet, men den koster alligevel staten 318 millioner kroner om året. Trods det kan værnepligten ikke reelt indpasses som et brugbart militært redskab. Efter min mening kan de penge bruges bedre. Unge mennesker betaler i dag selv op imod 40.000 kroner for at arbejde frivilligt i udlandet. Det er personligt udviklende, og mennesker i nød får en hjælpende hånd.
Hvis man også fra statens side begynder at fokusere mere på humanitært arbejde, bidrager Danmark i højere grad til fred og demokrati i lande og områder, hvor dette desværre ikke kan tages for givet. Skal vi derfor ikke skrue op for humanitært arbejde og slukke for værnepligten?
Lavere moms på økologi, tak
Lasse Haugaard, medlem af forretningsudvalget DSU i Nordfynskommune (S)
I kølvandet på sommerens debat om madrevolutioner, der baner vej for indførelse af sundhedsfremmende politiske tiltag, sidder man tilbage med en tom fornemmelse i kroppen. Var det hele bare et mediestun,t eller er der handling bag ordene?
Priserne på økologiske, sunde og lokale fødevarer skal sænkes. Der skal sørges for, at det ikke er størrelsen på ens pengepung, der gør, at man vælger den økologiske kylling fra. Det er ikke, sådan samfundet bør være. Jeg ønsker, ligesom Dan Jørgensen, ikke et samfund, hvor man ser brødrene Price, imens man spiser junkfood.
Som tilhænger af ideen anede jeg en mulighed i horisonten for reelle tiltag, der kunne skabe større lighed inden for sundhedsområdet og det burde indføres nu.
Differentieret moms på fødevarer gør, at man kan regulere priserne efter deres effekt på samfundet, ligesom man har gjort i andre europæiske lande. Det ville samtidig skabe incitament til at producere økologisk – og på den måde have positiv effekt på miljø og sundhed.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,19. august 2014,"Priserne på økologiske, sunde og lokale fødevarer skal sænkes. Der skal sørges for, at det ikke er størrelsen på ens pengepung, der gør, at man vælger den økologiske kylling fra. Det er ikke, sådan samfundet bør være. Jeg ønsker, ligesom Dan Jørgensen, ikke et samfund, hvor man ser brødrene Price, imens man spiser junkfood."
7400,/debat/2013/05/laeserbreve-0,Læserbreve,," 
	Ingen kan levei metrolarm

Leif Mentzel, København

	De københavnske politikere har mange kasketter på, når det handler om metroen. De er en del af ejerkredsen i Metroselskabet, mere eller mindre bygherre for selve metroen og endelig er de valgt af borgere i København til at varetage byens og borgernes interesser på det miljømæssige område. Hvordan de vil løse alle disse interesser på en god og forsvarlig måde står virkelig stå hen i det uvisse.

	Selv om mange allerede lever i et støjinferno, har metroselskabet bedt om tilladelse til at arbejde og bore hele natten. Det vil være et sandt mirakel, hvis de mennesker, der skal leve i dette støjhelvede, kommer ud på den anden side som hele mennesker.

	Dovenskab fra studiestart

Freja Sørine Adler Berg, kandidatstuderende, Film- og Medievidenskab, KU

	Danske studerende er dovne, uambitiøse og springer over, hvor gærdet er lavest. Sådan lyder dommen ofte over studerende på humanistiske studier, og egen erfaring bekræfter, at dette er sandt for størstedelen af mine medstuderende på Film- og Medievidenskab, KU.

	Min egen erfaring viser også, at den dovne, ligegyldige holdning til fagligheden i høj grad implementeres i studiestartsperioden, da de ældre studerende (tutorer), som præsenterer de nye studerende for de faglige aspekter af uddannelsen, videregiver en afslappet og uambitiøs holdning til at det studere og gå til eksamen.

	»I behøver ikke at læse andet end det, I skriver opgave om«, eller »I behøver ikke at møde til alle forelæsningerne«, er typiske råd. Og som ny på studiet skal man da endelig ikke være den, der bryder med det eksisterende sociale kodeks! Det er ’in’ at tage let på det faglige og vægte det sociale frem for det boglige.

	Derfor er der generelt et rigtig godt socialt studiemiljø på Film- og Medievidenskab og et nærmest ikke eksisterende fagligt miljø. Det sociale liv er vigtigt, men mere fokus på f.eks. aktive læsegrupper og mødepligt til seminarer og forelæsninger fra studiets begyndelse vil være gavnligt. Især når undervisningstimerne og de økonomiske ressourcer er så få, som de er på de humanistiske studier.

	Hvor er det gode arbejdsmiljø?

Marianne Hørup Bendtsen, lektor, professionshøjskolen Metropol, Frederiksberg

	Den 29. maj skriver rektor Stefan Hermann, at arbejdsmiljøet overordnet set er udmærket på Professionshøjskolen Metropol. Det må i så fald betyde i de overordnede lag, altså på direktionsgangene.

	For hos de ansatte undervisere er opfattelsen en anden, i øvrigt støttet af to på hinanden følgende rapporter fra Arbejdstilsynet.

	Uddannelse kan komme i utakt

Poul Milberg, Bagsværd

	Pædagoger i folkeskolen kan give problemer. Pædagogers ØV-dags-kultur matcher ikke folkeskolens mødepligtspolitik over for eleverne. Med mine 40 års erfaring så forudsætter en positiv effekt af bevægelse, leg og læring også kontinuitet og progression. Alvorligere er det måske, at pædagogens og lærerens uddannelse kan komme i utakt. En pædagoguddannelse vægter aktivitetsprocessen mere end resultatet.

	Læreren kan ikke adskille de to emner. I forhold til folkeskolens opgaver er proces og resultat hinandens forudsætninger. Som lærer er man sig denne afhængighed bevidst.

	Vi får flere hjemløse

Finn Sørensen, MF, EL

	Det sørgelige resultat af satspuljepartiernes hjemløsestrategi er 1.000 flere hjemløse. Enhedslisten mener, at der kommer flere hjemløse på grund af regeringens reformer af kontanthjælp og SU, og vi vil derfor holde regeringen fast på målsætningen om at bekæmpe ulighed og fattigdom. Der er gode ting i den nye hjemløsestrategi, men det er helt tydeligt ikke nok.

	Regeringen må se i øjnene, at især de lave ydelser til unge spiller en stor rolle. Hvem kan leve et anstændigt liv for 5.700 kroner før skat til at dække alle udgifter? Det øger faren for at de unge bliver sat på gaden.

	Enhedslisten har, sammen med regeringen, hjulpet nogle af de mest udsatte grupper ved at fjerne fattigdomsydelser, sikre hjælp til at betale huslejen og give tilskud til tandpleje. Men det forslår som en skrædder i helvede, når regeringen med den anden hånd skaber nye fattigdomsydelser ved at skære i kontanthjælp og SU.

	Det fører til endnu flere fattige og hjemløse. Regeringen må erkende at menneskers økonomi er afgørende for at undgå hjemløshed. Vi vil holde regeringen fast på dens egen målsætning. Der skal fastsættes en fattigdomsgrænse, og den skal have konsekvenser i form af den økonomi, vi sikrer til de udsatte grupper, så de ikke sættes ud af deres bolig.

	Kan det syriske dilemma løses?

Zahra al Ziheiri, studerende, Frederiksberg

	At omstøbe regionale kræfter i Mellemøsten er længe blevet diskuteret. Kampen mod et over fireårtiers selverklæret familiedynasti er derfor et punkt, der kan udligne en anspændt politik i regionen, som har et flertal af mellemøstlige stater, der gerne vil leve i harmoni og selvrealisering med fokus på økonomisk vækst. Mange ville ånde lettet op, hvis vi i morgen læste overskrifter om en international militær intervention i form af fredsstyrker, der er rykket ind over Syriens grænser, for at stoppe den igangværende massakre og overgreb på befolkningen. Men sagen er langt mere kompliceret.

	At bekæmpe Syriens totalitære regime betyder en erklæret krig mod tætte alliancer med Syrien. En alliance som eksempelvis hedder Iran, og som på trods af sanktioner har formået at beskytte egen økonomi mod en total nedgang. Et land der også er kendt for sine høje militære ambitioner, og mindre tøven omkring de i forvejen begrænsede diplomatiske relationer. Retorikken fra USA, har altid været at standse disse ambitioner og bøje landet i den persiske bugt mod en mere samarbejdsvenlig indstilling. En intervention til støtte for oprørsgrupperne i Syrien, med restriktioner mod Assad familien vil kun trække på marginale justeringer indenfor Syriens grænser. Samtidig vil en forsyning af flere våben til oprørsgrupperne kun øge et allerede ekstremt højt civiltab. Et dilemma, der peger mod en isolation af fremtrædende kræfter i Mellemøsten.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,31. maj 2013,	Hvor er det gode arbejdsmiljø?
1595,/debat/2015/10/laeserbreve-20,Læserbreve,Redaktionen," Vi kan stadig måle fattigdom
Robert Olsen, forstander for Kofoed Skole og formand for Socialpolitisk Forening
Det er uheldigt, at regeringen har valgt at afskaffe fattigdomsgrænsen. Fattigdom vil altid være aktuelt, og det vil til enhver tid gavne diskussionen om fattigdom, at man har et fælles udgangspunkt som for eksempel fattigdomsgrænsen. Og om der bliver flere eller færre fattige i samfundet er et spørgsmål, der bør interessere os alle.
Socialminister Karen Ellemann har ret i, at fattigdom er mere end et beløb – det handler om ensomhed, misbrug og andre sociale faktorer. Men fattigdom handler også om kroner og øre. Bare spørg dem, som hænger fast i kontanthjælpssystemet i årevis. I min optik er det arbejde, som ekspertudvalget lavede i 2012 og 2013, dog ikke spildt – for vi har nu et godt bud på en dansk fattigdomsgrænse, som vi stadig kan bruge til at måle og veje. Andre kan træde til og behandle de tilgængelige tal. Man kunne for eksempel forestille sig, at tænketanke som Arbejderbevægelsens Erhvervsråd, Cevea eller Kraka fortsatte opgørelserne over udviklingen af fattigdom i Danmark.
Fattigdomsgrænsen eksisterer stadig. Den er ikke afskaffet – og det er fattigdom bestemt heller ikke. Den nuværende regering har bare besluttet ikke længere at beregne, hvor mange fattige, der er i det danske samfund. Men hvis andre fortsætter beregningerne og formidlingen af tallene, så er arbejdet med at etablere en fattigdomsgrænse ikke spildt. Og så kan vi fortsat diskutere udviklingen i antallet af fattige, og hvordan vi bedst bekæmper fattigdommen.
EL kaster aldrig idealerne over bord
Rikke Lauritzen, budgetordfører for Enhedslisten i København
I København er et flertal gået sammen om at skære ned på daginstitutioner og skoler for i stedet at bruge pengene på skattelettelser til erhvervslivet i næste års budget. Det er imod Enhedslistens politik – vi prioriterer velfærd frem for skattelettelser, og derfor er vi ikke med i forliget.
Det er desuden den måde, vi fører politik på i Enhedslisten. Københavnerne kan være sikre på, at vi siger det samme både før og efter valget. Vi går ikke ud og lover forbedringer for børnefamilierne for bagefter at gå ind i et budgetforlig, der forringer vilkårene yderligere for vores yngste medborgere. Den grundholdning kritiserer SF’s Ninna Thomsen os for i læserbrevet »EL løber fra ansvaret« (26. september). Hun kunne godt tænke sig, at vi gjorde ligesom SF, kastede idealerne over bord og hoppede i kanen med Liberal Alliance og Dansk Folkeparti. Men det kommer aldrig til at ske.
I Enhedslisten synes vi, det er ærgerligt, at SF ikke længere står sammen med os i kampen for et rødere og mere solidarisk København. For København har råd til at prioritere velfærd. SF og Socialdemokraterne kunne have valgt at bruge flertallet med Enhedslisten og dermed have skabt reelle forbedringer i byens daginstitutioner og skoler. Men i stedet traf de det modsatte politiske valg og gik sammen med højrefløjen og gav pengene til erhvervslivet. Til næste års budgetforhandlinger håber vi, at SF har mod og hjerte nok til at stå fast sammen med Enhedslisten og presse Socialdemokraterne i den rigtige retning.
Rød bloks boligpolitik er tvang
Merete Dea Larsen, MF og boligordfører for Dansk Folkeparti
Morten Kabell fra Enhedslisten viser i sit læserbrev »DF’s uansvarlige boligpolitik« (2. oktober), at der er stor forskel på de socialistiske partier og de ikke-socialistiske partier. Han skoser nemlig den såkaldte blå blok, fordi vi ikke er tilhængere af udvidet brug af ekspropriering og tvang.
Kort sagt handler det om, at det røde flertal ønsker at ændre planloven, så kommunerne kan kræve, at op til 25 procent af de nye boliger skal være almene boliger. Det er ganske enkelt et indgreb mod den private ejendomsret. Jeg anerkender klart, at ekspropriering kan være nødvendigt, men det er bestemt ikke noget, som staten skal bruge pr. automatik eller i flæng. At partier som netop Enhedslisten ikke har noget problem i forhold til at bruge tvang over for private, kan nu ikke komme bag på nogen.
Når det er sagt, så er det klart, at kommuner som Aarhus og København har brug for at få nogle værktøjer, så der lokalt er bedre muligheder for at sikre flere almene boliger, men det skal altså ske på en ordentlig måde. Det kræver, at de socialistiske partier kravler ned fra deres ideologiske træ, hvor der står ’tvang er godt’ på stammen, og begynder at se på mulighederne for et reelt samarbejde med for eksempel os i Dansk Folkeparti.
",0.0,7. oktober 2015,"Robert Olsen, forstander for Kofoed Skole og formand for Socialpolitisk Forening"
1553,/debat/2015/10/topskattefaelden,Topskattefælden,Sebastian Dorset," Jeg er en swinger. Så er det ude. Altså ikke på den festlige, seksuelle måde, men på skattemåden. Jeg svinger mellem topskat og ikke topskat.
Nogle år går godt, andre år mindre, men jeg er fint tilfreds, bare så ingen bliver unødigt nervøse. Men jeg ved faktisk ikke, før jeg ser min årsopgørelse, om jeg er faldet i topskattefælden eller ej.
Og nu vil jeg så høre, om jeg er den eneste, der har det sådan? Jeg er klar over, at der er mange, der bliver snydt for det lille spændingsmoment i kraft af noget, der kaldes ’faste lønninger’ (et fænomen, der i freelancekredse betragtes som en myte på linje med påskeharen).
Men der må være nogen derude, der går psykisk ned og nægter at stå op om morgenen, hvis de bliver ramt af denne så frygtede topskat på en mere fast basis? Det får vi hele tiden at vide: Hvis det er motiverende at fjerne den, må den jo være demotiverende nu. Men er det så mig, der er dum og umoden, når jeg ikke holder vagtsomt øje med, hvornår min indtægt bringer mig ind under topskattens frygtede terrorregime?
Når man hører borgerlige økonomer udbrede sig om topskattens skadelige effekter på motivationen, får man i hvert fald indtryk af, at den hærger den danske arbejdsstyrke som en tsunami gennem en majsmark, og efterlader sig en horde af sukkende, udslukte mennesker i sit kølvand, der modløse sidder i deres undertøj og spiser morgenmadsprodukter direkte fra pakken.
Nu er jeg så heldig at have verdens bedste job og skal da slet ikke udelukke, at der findes folk, som keder sig på deres arbejde. Men hvis man sidder og bruger tid på at regne ud, hvad man tjener i timen, mens man arbejder, så vil jeg postulere, at det nok er jobbets kvaliteter og ikke topskatten, den er gal med. Det er mærkeligt, at det skulle være nødvendigt at gentage noget så indlysende, men arbejdet er så stor en del af vores identitet, at vi ikke kan undvære det: Ellers var vi tvunget til udelukkende at tale om vejret ved familiefester og tilbringe uudholdelige mængder tid med vores børn.
Ingen har vel et visitkort (hvis de stadig findes), hvorpå der står »Kejthåndet«. Eller: »Jeg spiller ukulele på hobbyplan«. Eller: »Glad for at se golf«?
Så jeg spørger helt oprigtigt, om de personer findes andre steder end i hovederne på borgerlige økonomer? Altså de mennesker, der laver cost-benefit-analyser af arbejdsdagen og ikke forlader hjemmet, hvis udkommet falder under er særlig grænse? Og hvis de ikke findes, kan vi så ikke lade være med at snakke mere om dem? De kan selvfølgelig få en årlig dag lige som julemanden og bemeldte påskehare, men kan vi for guds skyld (sic!) tage dem lige så lidt alvorligt?
Nu kan man selvfølgelig indvende, at der er så meget, jeg ikke forstår. Men hvis det at betale til den fælles kasse via sin skat er så demotiverende, hvordan kan det så være, at Danmark er et af de lande, hvor allerflest går på arbejde, når vi nu som ofte påstået (og sjældent påvist) har ’verdens højeste skattetryk’?
Kan det være, fordi det på alle tænkelige parametre kan betale sig at arbejde? Man får f.eks. det dér løn ud af det, og jo mere man arbejder, jo mere af den, får man. Uanset skatten. At lovgive efter de få, der ikke orker, er som at træne sine mavemuskler udelukkende ved hjælp af ironi: Det kan ikke udelukkes, det har en effekt, men sandsynligvis ikke den tilsigtede, og man får stødt en masse mennesker fra sig i processen.
Så har jeg en meget bedre plan til at øge arbejdsudbuddet: Hvis det får flere kontanthjælpsmodtagere i arbejde, at man tager pengene fra dem, så burde vi jo hæve skatterne markant. F.eks. topskat på først tjente krone. Så ville pengemanglen tvinge os til at knokle som aldrig før. Uden at være nationaløkonom vil jeg gætte på, at det ville give gode penge til fællesskabet.
Det ville selvfølgelig ødelægge mit lille spændingsmoment, når årsopgørelsen skulle åbnes. Men jeg er i forvejen ved at være træt af det dér swingerliv.
Sebastian Dorset er komiker.Klummen er udtryk for skribentens egen holdning
",70.0,12. oktober 2015,"Nu er jeg så heldig at have verdens bedste job og skal da slet ikke udelukke, at der findes folk, som keder sig på deres arbejde. Men hvis man sidder og bruger tid på at regne ud, hvad man tjener i timen, mens man arbejder, så vil jeg postulere, at det nok er jobbets kvaliteter og ikke topskatten, den er gal med. Det er mærkeligt, at det skulle være nødvendigt at gentage noget så indlysende, men arbejdet er så stor en del af vores identitet, at vi ikke kan undvære det: Ellers var vi tvunget til udelukkende at tale om vejret ved familiefester og tilbringe uudholdelige mængder tid med vores børn."
7427,/debat/2013/05/boern-laerer-ogsaa-fritteren,Børn lærer også noget i fritteren,Stine Helms," 
	Et centralt punkt i debatten om helhedsskolen har handlet om elevernes tid til at have et aktivt fritidsliv sideløbende med en udvidet skoledag. I et indlæg i Information i april påpeger Rune Lykkeberg, at foreningslivet ikke tilbyder aktiviteter, før eleverne har fået fri, hvorfor helhedsskolen hverken vil gå ud over elevernes fritidsliv eller foreningslivet. Da de fleste forældre i dag begge er udearbejdende, vil eleverne med eller uden en forlænget skoledag, være institutionaliserede, indtil forældrene har fri fra arbejde. Derfor handler diskussionen, ifølge Lykkeberg, ikke om, hvorvidt eller i hvor mange timer om dagen eleverne skal være institutionaliserede, men om, hvilken form for institution, der skal varetage deres tid. Som Lykkeberg udtrykker det: ’Om man ønsker, de skal passes af pædagoger eller undervises af lærere’.

	Jeg er enig i, at debatten om helhedsskolen i lige så høj grad bør handle om, hvad tiden skal bruges til, når eleverne er institutionaliserede. Hvad jeg dog er langt mindre enig i, er, at elevernes tid i SFO’en er at sammenligne med ren ’pasning’! I stedet for at betragte skolen som et sted, hvor eleverne lærer, og SFO’en som et sted, hvor de leger eller bliver ’passet’, mener jeg, vi skal betragte dem som to forskellige læringsrum, som på hver deres måde bidrager til elevernes læring, men som også er centralt forskellige i tilgangen til denne. Hvor læring er et mål med de aktiviteter, der foregår i skolen, er læring i SFO’en derimod at betragte som et middel til at deltage i aktiviteterne. Lektor Carsten Jessen eksemplificerer det i et projekt om uformel læring og it i SFO’en, hvor en gruppe drenge fra 1. klasse sidder sammen og chatter. Drengene har det vældigt sjovt og skriver ord til hinanden. Undervejs henvender de sig til pædagogen for at få hjælp til at stave. Da pædagogen efter at have været væk i 20 minutter kommer tilbage, er drengene nu begyndt at bede hinanden om hjælp til stavningen.

	I SFO’en var målet med aktiviteten således ikke som i skolen at lære at stave, men derimod at have det sjovt. At lære at stave blev dog et middel til at deltage i aktiviteten.

	To grader af målorientering

	Så, ja, debatten handler (også) om, hvilken form for institution der skal varetage elevernes tid, men ikke om, hvorvidt de lærer noget eller bare bliver ’passet’. Tværtimod handler det om at give eleverne mulighed for at lære såvel gennem formelle, målorienterede læringsrum som gennem de mere uformelle.

	Med indførelsen af helhedsskolen vil en relativt stor del af den tid, eleverne tidligere brugte på at lære gennem mere uformelle aktiviteter i SFO’en, nu omdannes til skoletid, hvor læring er det centrale mål med aktiviteterne. Min påstand er ikke, at aktiviteter i SFO’en aldrig er målorienterede, ej heller at læring i skolen ikke også opstår som middel til at indgå i aktiviteter dér.

	Men de to læringsrum har forskellige grader af målorientering, hvorfor SFO’en også i langt mindre grad, hvis overhovedet, er interesseret i at bedømme elevernes læring.

	Endvidere er rummet for læring i SFO’en kendetegnet ved en langt højere grad af frihed. Her har eleverne mulighed for at vælge såvel aktiviteter som sociale relationer til eller fra, mens det ikke på samme måde er muligt i skolen.

	I modsætning til Lykkeberg hilser jeg derfor ikke helhedsskolen velkommen ud fra en forestilling om, at eleverne nu vil lære mere i stedet for blot at blive ’passet’ af pædagoger. Tværtimod mener jeg, at man med helhedsskolen fratager eleverne – ikke mindst dem, der har svært ved at tilpasse i skolens strukturer – en del af den tid, hvor de i et mere uformaliseret læringsrum har mulighed for at lære gennem deltagelse i selvvalgte aktiviteter og sociale relationer.

	I stedet for at tale om læring kontra pasning bør vi tale om to forskellige læringsrum, der tilsammen giver plads til forskellige former for læring i elevernes institutionaliserede hverdag. Med helhedsskolen vil det ene læringsrum dog desværre få forrang.

	 

Stine Helms er ph.d.-studerende ved Institut for Psykologi og Uddannelsesforskning
",0.0,27. maj 2013,Stine Helms er ph.d.-studerende ved Institut for Psykologi og Uddannelsesforskning
3268,/debat/2015/01/fede-laar,Har jeg fede lår?,Kassandra Brita Thylstrup," Ville det hjælpe, hvis jeg fortalte dig, hvor smuk du var? Skal jeg blive ved? Blive ved med at fortælle dig, at dit smukke ydre er smukt nok til denne verden? At dine lår er smukke? Eller at det, du ser som fedt på din mave, blot er hud? At du stadig er smuk, selv når du har spist et stykke kage? Også når du dropper en tur i fitnesscentret? Eller er mine ord tabte ord? Tabte for forstanden og din indre fornuft, som tyder på at være forsvundet i skønhedsræset.
Du er ikke kun min veninde. Du er pigen og kvinden, som dagligt undgår spejlet, eller lader dig spejle til uigenkendelighed i dit eget hoved. Du er desværre en af mange. Endnu en, der lader sig spejle i et urealistisk ideal. Et ideal, som ifølge mange er opstået i modeverdenen, på catwalken, i bladene; men det er opstået i vores hoveder – for vi lever fortsat efter det. Som var det lov.
Skal jeg bare fortsætte med at lægge øre til det, når du endnu en gang kommer med en negativ bemærkning om din krop? En negativ kommentar, som på ingen måde er berettiget. Skal jeg fortsat lade mit hjerte skære, når tanken om, at du hader dit ydre, er så ubegribelig?
Du er ikke bare min veninde. Du er alle mine veninder. Den tynde veninde. Veninden med store babser. Veninden med de tynde ben. Veninden med modelhøjden. Veninden med den gode, lille parisernumse. Veninden med de brede hofter. Veninden med de store lår. Veninden med de smukkeste læber, som du selv er utilfreds med. Veninden med den skæve næse. Veninden med de små babser. Veninden, som uanset hvad i mine øjne er smuk. Du er smuk helt inde i hjertet så vel som udenpå.
Stået af
Jeg er stået af. Af toget, af ræset, af dikteringen af min krop og dermed også min sindstilstand. Jeg gider ikke mere, og jeg gider bestemt ikke lade mig selv høre for, at mine lår er for store og min numse for rund. Jeg er faktisk ligeglad.
Eller det er måske lidt løgn, for jeg er jo ikke ligeglad med kommentarer om min krop, og jeg er ikke ligeglad med at blive hængt ud på Facebook for min vægt. Sådanne kommentarer – om de kommer fra medierne eller fra almindelige mennesker – vil altid ramme, men jeg vælger en anden vej. Tager et aktivt valg ved ikke at lade mig påvirke af, hvad andre synes – for det er ret sandsynligt, at de, som har den mening om min krop, ikke er dem, som ser mig nøgen eller nogensinde kommer til det. Hjælper det overhovedet, at jeg fortæller dig, at du er smuk? At du gerne må spise kage? Er min mening overhovedet vigtig? Tror du, at jeg siger ’hold nu kæft’, fordi du ikke må brokke dig? Eller ved du godt, at jeg kun siger det, fordi dine brokkerier rammer mig? Ved du virkelig slet ikke hvor smuk du er?
Jeg genkalder minder fra folkeskolen, hvor jeg blev kaldt tyk, på trods af at jeg var tynd som et siv. Fremmede mennesker har kaldt mig tyk, selv om jeg var tynd som et siv. Jeg har sultet mig selv og overspist. Jeg har været helsefreak og spist for meget junk food. Jeg har trænet for lidt eller trænet som en gal.
Jeg har gjort alt for at leve op til det tåbelige ideal. Jeg er sund og rask. Men jeg har brugt store mængder energi på siden 14-års alderen at dunke mig selv i hovedet og skabe negative tanker om mig selv. Jeg vil have lov til at have dage, hvor jeg ikke er tilfreds med min krop og synes, at mine lår er for store eller mine tæer for skæve – de dage slipper jeg nok aldrig af med. Men jeg er holdt op med at dunke mig selv i hovedet, fordi jeg ikke spiser den anbefalede daglige mængde grønt. Heldigvis har jeg flere dage, hvor jeg danser rundt i undertøj til Tina Turner og føler mig skide sexet, end dårlige dage, hvor verden ser sort ud.
Nedlæg De Usikre Pigers Klub
Det handler ikke om deller eller appelsinhud, for vi har alle kropskomplekserne: tykke som tynde, runde som flade osv.
Er det okay, at jeg ikke brokker mig over min krop? Er det okay, at jeg er holdt op med at dunke mig selv i hovedet? Er det egentlig okay? Eller skal vi fortsætte med at dunke os selv i hovedet og lade være med at spise kage? Skal vi fortsætte De Usikre Pigers klub? Eller kan vi fortælle hinanden, hvor smukke vi er? Måske kan vi også begynde at fortælle det til dem, vi møder på gaden? Alle de andre smukke kvinder, der er derude – dem med brede hofter, dem med skæve næser, med små læber, dem med høje kindben, dem med de flotte stænger, dem med dellerne – men den dejligste udstråling. Kan vi ikke godt prøve det? Og så højt i kor råbe: »Fuck de syge, forskruede, kollektive og urealistiske idealer.«
Kassandra Brita Thylstrup er fotograf og barista
",12.0,29. januar 2015,Stået af
11507,/debat/2011/09/laeserbreve-16,Læserbreve,Informations Webredaktion," Trussel mod privatskoler
Kurt Ernst, formand, Danmarks Privatskoleforening
Christine Antorini (S) og Nanna Westerby (SF) lufter igen deres gammelkendte fordom om, at privatskolerne er forbeholdt de velstillede (8. september). Det skal være slut, hvis rød blok kommer til magten. De påstår, at privatskolerne ikke tager et socialt ansvar og kun er for de rige og de rigtige.
Men opgørelser viser, at elevsammensætningen i folkeskolen og privatskolen nærmest er identisk. Hvad enten man sammenligner forældrenes indkomst eller behovet for specialundervisning, vil resultatet blive det samme. Privatskolerne afspejler heldigvis samfundet.
S og SF siger, at de ikke vil smadre skolerne med bureaukrati og centralistisk styring, og at der skal være friere rammer. I stedet straffer man den skole, der helt uforskyldt ikke kan tiltrække uddannelsesfremmede elever. Tænk, hvis der nu slet ikke var sådanne elever i hele området, så skulle skolen alligevel straffes økonomisk.
Det er et beskæmmende asocialt forslag, der ikke vil styrke sammenhængskraften hverken i skolen eller i samfundet. Hvorfor vil man dog ødelægge forældrenes mulighed for at vælge det, der passer til deres forestillinger om en god skole. Kære politikere, tro på forældrene og skolen.
Ligegyldig materialisme
Bo Jacobsen, restauratør, København
I 1960'erne antog danskerne en uhørt materialisme som selve målet for et godt liv. Siden har forskellige regeringer med, i deres egen optik, skiftende politiske standpunkter, men samme mål, givet danskerne netop det: et liv fyldt med ligegyldig materialisme. Det er lykkedes at fjerne almindelig dannelse, social sammenhængskraft, ønsket om at yde til fællesskabet og tolerance over for andre end danskere med alenlangt dansk stamtræ.
Materialismen har reduceret Danmark til et selvfedt, smådovent land på vej mod evig middelmådighed. Det er gået helt fint med fuldstændigt at destruere økonomien ved hovmodigt at bruge de værdier, som bliver skabt af hårdtarbejdende lønmodtagere, hurtigere end de er blevet bygget op.
Der er ikke et eneste parti i hverken blå eller rød blok, som stiller spørgsmål ved, hvorvidt materialisme stadig er det, landet skal bygge på.
End ikke de såkaldte yderfløje vil andet end at omfordele nogle latterligt små milliardbeløb. De skulle skamme sig over at være så ligeglade med det land, som viser dem tilliden til at forvalte de fælles værdier.
Det er derfor ikke muligt at stemme sig til en anden samfundsorden. Ikke engang hvis man vil. Der findes kun en uansvarlig gang visionsløs 'sig selv nok, de andre kan rende mig' talentløs grød på midten. Den kommer aldrig til at ændre noget som helst. Vis, at den politiske scene er spillet fallit.
Løkke slipper alt for let
Otto Sidenius, København
Det er påfaldende, hvor lidt regeringens reform af efterløn og dagpenge fylder i valgkampen. Det er et kæmpe demokratisk problem, at Løkke nærmest uimodsagt den ene gang efter den anden kan få lov til, med ansigtet lagt i de rette statsmandsfolder, at fremstille blå blok som det sikre og ansvarlige valg, mens rød blok er den direkte vej i afgrunden.
Så derfor, kære journalister; spørg partierne bag reformen, hvordan forringelser i forholdene for arbejdsløse og efterlønnere skaber flere job. Er det, fordi jobbene allerede er der, og folk bare går og fiser den af på dagpenge, som en af Venstres dygtige politikere har udtrykt det? Og hvad skal der ske med dem, der trods ihærdig jobsøgning alligevel forbliver arbejdsløse?
I bør også spørge til alle dem, som er blevet snydt for den efterløn, de har sparet op til, og vælger at få udbetalt opsparing, hvilket i øvrigt vil dræne statskassen for milliarder. Hvis disse mennesker desuden tvinges på dagpenge eller kontanthjælp, har vi et endnu større dræn. Hvordan kan det kaldes ansvarlig politik? Det er bare et par af de vigtige spørgsmål, vi har krav på at få besvaret før valget.
Hvad vil de rige finde sig i?
Christian Mathiesen, Kongens Lyngby
De rigeste 20 procent af den danske befolkning betaler i dag 50 procent af det samlede statsbudget. En stor portion, som er et uundværligt fundament for den danske velfærdsstat og den nuværende levestandard, som danskerne har tillagt sig.
Med en rød regering på Christiansborg kan denne del af befolkningen blandt andet se frem til en genindførsel af formueskatten samt den helt nye millionærskat, der ifølge den liberale tænketank CEPOS vil bringe skattetrykket op på 70 procent for denne del af befolkningen, mens den blot vil indtjene knap en milliard kroner til statskassen.
Dertil kan de danskere, der har taget en længere videregående uddannelse, se frem til at betale deres forældres skattekroner tilbage til den danske statskasse, hvis de vælger at arbejde i udlandet frem for i Danmark.
Som The Guardian skrev i maj sidste år, er dette allerede tilfældet for lande som Grækenland. Her ses der direkte eksempler på, hvad der i samfundsfaglig terminologi kaldes brain drain. En situation, hvor den rigeste og mest højtuddannede del af befolkningen forlader landet til fordel for andre lande og bedre vilkår.
Skatterne og afgifterne på denne befolkningsgruppe ser umiddelbart ikke ud til at ville tage nogen ende. Spørgsmålet er imidlertid: Hvor meget vil de finde sig i?
Rod med regionerne
John Bloch-Poulsen, København
Nu skal regionerne væk, siger regeringen, uden at have andre kvalificerede løsninger. De ønsker et andet system uden folkevalgte politikere, og hermed fjerner regeringen demokratiet. Husk, at regionerne en af de største omlægninger i nyere tid blev gennemført, uden at vælgerne fik en chance for at sige ja eller nej.
Regionerne blev oprettet i 2007, og nu skal de væk igen, siger regeringen.
Da kommunalreformen blev gennemført, kunne ingen overskue økonomien. Det var umuligt at sammenligne amter og kommuner med de nye strukturer, og staten overtog en del af opgaverne og overførte andre til kommunerne, uden at pengene fulgte med.
Kommunalreformen var starten på Velfærdsreformen en målrettet nedskæringsindsats, som regioner og kommuner fik fornøjelsen af at administrere. Statsministeren ville ikke diskutere planerne for velfærdsreformen, da nedskæringerne var i fuld gang.
En af de største omlægninger i nyere tid er altså blevet gennemført, uden at vælgerne har haft en demokratisk chance for at sige ja eller nej til dette nye Danmark. Tænk, hvad eksperimentet har kostet i koordinering af it-systemer og flytning af tusindvis af medarbejdere til nye lokaler, og husk det til valget.
DR's valgdækning går dybt
Ralf Andersson, Redaktionschef i DR Nyheder
Medierne har en forpligtigelse over for borgerne til at formidle, stille skarpt på og udfordre partiernes politik forud for et valg. Og på DR har vi en helt særlig demokratisk opgave. Vi skal give perspektiv og substans til valgkampen, for vi er hele Danmarks mediehus.
Helle Hesdorf og Otto Sidenius skriver 5. september, at den journalistiske dækning af valget svigter den politiske substans. Jeg beklager, hvis det er deres opfattelse.
På DR har vi en mission om at dække valgkampen både i bredden og dybden. Vi vil levere indsigtsfulde nyheder, både til dem der altid er engageret i den politiske debat, og til dem, der normalt ikke interesserer sig for politik. Derfor glæder det os, at udsendelserne bliver fulgt tæt rundt om i landet.
Et eksempel, hvor DR giver substans og indhold, var vores fokus på, at ikke kun produktionsjob, men også vidensarbejde forsvinder ud af Danmark. Det nuancerer og udfordrer debatten om fremtidens jobmarked. Også vores valgmagasin Kandidaterne giver et nyt perspektiv på valgkampen.
Udfordringen er, at en valgkamp let reduceres til smarte bemærkninger og hurtige slagord. I DR vil vi et spadestik dybere og drøfte nogle af de væsentligste emner, der har betydning for danskernes valg.
10 år ned ad bakke
Britta Edelberg, Vejle
I stedet for at lade mig forblænde af hvad politikerne siger i denne valgkamp, har jeg besluttet mig for at tænke på, hvad jeg kan huske den siddende regering for. Danmark blev krigsførende i Irak med et minimalt flertal og på falsk grundlag.
Dengang snakkede regeringen ikke om at samarbejde hen over midten. Derudover har vi fået en lånelovgivning, der har ført til skyhøje boligpriser; til glæde for de få, der var heldige at tjene på opturen, men til skade for hele samfundet i dag.
Masser af virksomheder er flyttet til udlandet, og vi har nu høj ungdomsarbejdsløshed; men det optager ikke regeringen. Heller ikke klima-, energi- og miljøområdet har de syntes var vigtigt, selv om alle tre emner er helt afgørende for liv på kloden, og giver masser af muligheder for at udvikle virksomheder og skabe nye arbejdspladser. Vi har også oplevet en masse hovsalovgivning, f.eks. må man ikke køre rundt med hobbyknive i bilen. Endelig vil jeg huske denne periode for, at en masse privathospitaler har tjent kassen.
Jeg ved ikke, om en rød regering kan gøre det bedre, men det er værd at prøve. Det er bevidst, at jeg ikke skriver 'rød blok', for jeg håber, de vil stå ved, at det er slut med blokpolitik.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,12. september 2011,"Britta Edelberg, Vejle"
13271,/debat/2010/11/klimakommissionens-langsomme-vision,Klimakommissionens langsomme vision,Klaus Illum," Når regeringen skal til at udvikle sin klimapolitik, er der nogle punkter i Klimakommissionens (KK) rapport, de skal være opmærksomme på.
KK indleder i rapporten med en opremsning af de »styrende forhold for KK«. Deriblandt: Samfundet skal fortsat kunne udvikle sig, omlægningen (af energisystemet) skal starte nu, klima- og energipolitikken skal ses internationalt, overgangen til et nyt energisystem skal samfundsøkonomisk optimeres og energisystemet skal ses som et samlet system.
Hvis KK, styret af disse imperativer, havde analyseret og beskrevet, hvad det indebærer at opfylde dem, var vi kommet tættere på startlinjen, så »omlægningen kunne starte nu« - eller i de næst kommende år.
Men KK beskæftiger sig ikke med, hvordan »samfundet fortsat kan udvikle sig«, ud over at regne med, at vi skal have mange flere biler, lastbiler, huse og forbrugsgoder. Heller ikke med, hvordan »overgangen til et nyt, samlet system kan samfundsøkonomisk optimeres«, ud over at fortælle, at bare der gennemføres nogle ændringer af energiafgifterne, vil markedet og kommunerne sørge for optimeringen.
Hvad angår det internationale perspektiv, er det af afgørende betydning for samfundsudviklingen og samfundsøkonomien, at Danmarks andel af de oliemængder, der kommer på det internationale marked i de kommende årtier, vil blive stadig mindre. Derfor skal omlægningen af først og fremmest vores transportinfrastrukturer starte nu. At det haster, fremgår af de følgende tal for olieforbrugende i OECD-landene, i Kina og i verdens øvrige lande - tal som dækker over enorme uligheder inden for de enkelte lande og landene imellem, men som viser det i denne sammenhæng væsentlige: Fra 2010 til 2030 forventer Det Internationale Energiagentur (IEA), at forbruget per indbygger i OECD-landene (1,1 mia. mennesker) vil falde fra 2250 til 2100 liter/år. Forbruget i Kina (1,4 mia. mennesker) forventes at stige fra 350 til 700 liter/år per indbygger. I gennemsnit for alle verdens øvrige lande (5 mia. mennesker) forventes en mindre stigning fra 350 til 450 liter/år per indbygger.
Olieforbrug
IEA forventer således, at verdensøkonomien i 2030 stadig vil være domineret af de rige OECD-lande, som med en befolkning på 15 pct. af den globale befolkning vil lægge beslag på 40 pct. af den globale olieforsyning.
Kinesernes gennemsnitlige forbrug per indbygger forventes at komme op på en tredjedel af OECD-landenes, men det store flertal i den øvrige verden må nøjes med en femtedel af OECD-landenes. Men sådan kommer det næppe til at gå.
Den gennemsnitlige forbrugsvækst per indbygger i verden uden for OECD og Kina; i Sydøstasien, Indien, Mellemøsten, Rusland, de centralasiatiske lande og Sydamerika bliver sandsynligvis lige så stor som i Kina, bl.a. på grund af en større forbrugsvækst i de olieeksporterende lande, som med stigende oliepriser får stadig større indtægter.
Hvis således OECD-landenes olieforbrug kun blev lidt mindre, medens det gennemsnitlige årlige olieforbrug per indbygger i alle lande uden for OECD i 2030 bliver lige så stort som i Kina - dvs. en tredjedel af forbruget i OECD-landene - ville det samlede globale olieforbrug stige med godt 50 pct. frem til 2030. Det kan ikke lade sig gøre.
Den globale årlige råolieudvinding er ikke steget siden 2005, og udvindingen fra de eksisterende oliefelter falder nu med ca. 4 pct. om året.
Der forbruges nu tre tønder olie for hver ny tønde, der findes på land og på store havdybder, og olie fra tjæresand og biomasse kan ikke udfylde det voksende gab mellem efterspørgsel og udvinding. Da forbrugsstigningerne i de olieeksporterende lande ikke kan bremses, og Kina med langsigtede olieleverance-kontrakter med disse lande sikrer sig en stadig større andel af deres eksport, må vi indstille os på oliepriser, der stiger så meget, at de i 2030 vil have tvunget OECD-landenes - herunder Danmarks - olieforbrug ned til halvdelen af det nuværende eller endnu mindre.
Andre investeringer
Hvis vi skal undgå, at dette fører til økonomisk katastrofe, skal vi ikke afvente den tvivlsomme virkeliggørelse af KK's vision om, at benzin- og dieselbilerne i en voldsomt voksende bilpark ad åre bliver udskiftet med el-biler. Vi skal derimod bremse væksten i personbil- og lastbiltransporten ved at standse investeringerne i nye motorveje og broer. I stedet for at investere i en Femernbro, skal vi hurtigst muligt elektrificere, forny og udbygge vores jernbaner, og i stedet for at investere i flere motorvejsbaner skal vi udskifte dieselbusserne i byerne med elektriske trolleybusser og sporvogne og bygge netværk af elektriske lokalbaner.
Det er KK's alvorligste forsømmelse, at den ikke har analyseret udviklingen på oliemarkedet, men blot ekstrapoleret IEA's hidtil uholdbare fremskrivninger frem til 2050. Men også på det punkt er KK nok blevet styret med hård hånd af Finansministeriet.
Klaus Illum er M.Sc., ph.d. og ejer af analysefirmaet ECO Consult
",3.0,11. november 2010,"Hvis således OECD-landenes olieforbrug kun blev lidt mindre, medens det gennemsnitlige årlige olieforbrug per indbygger i alle lande uden for OECD i 2030 bliver lige så stort som i Kina - dvs. en tredjedel af forbruget i OECD-landene - ville det samlede globale olieforbrug stige med godt 50 pct. frem til 2030. Det kan ikke lade sig gøre."
3582,/debat/2014/12/oekonomismen-invaderer,Økonomismen invaderer os,Tim Knudsen," KRONIK – Den største trussel mod den vestlige verdens demokratier er ikke højreradikalisme, terrorister eller islam. Truslen kommer indefra. Det er økonomismen, som vurderer alt i penge. Sådan lød en af statskundskabsprofessor Lennart Lundquists hovedpointer. Han døde i august, men der er ingen grund til at lægge kritikken i graven. Den er højaktuel.
Økonomisme er ikke det samme som økonomi, der handler om, at man selvklart må bruge resurser med mådehold og omtanke. I det økonomiske system finder vi begreber som egeninteresse, konkurrence, hemmelighed, efterspørgsel og kunden i centrum. Men samfund har ikke kun en økonomisk sfære. Der er også en politisk og en social sfære. I den politiske sfære findes begreber som almeninteresse, samarbejde, åbenhed, behov og medborgere. I den sociale sfære finder vi begreber som gruppeinteresse, fællesskab, privatlivets fred, behov og medlem. Det er tre adskilte sfærer. De hører sammen og lapper over hinanden. Men en af sfærerne må ikke dominere de andre. Det gjorde det politiske system i Sovjetunionen og i Nazityskland.
I et religiøst lederskab som i Iran har det sociale system overvægt. Hos os har det økonomiske system fået overvægt. I økonomismen formes alle dimensioner i det menneskelige liv i markedsrationelle termer.
Økonomismen trænger ind i det sociale og det politiske system. Det politiske system former en konkurrencestat, der gør alt op i ’den nødvendige politik’ i håb om at nå de bedst mulige bundlinjer. Frihed reduceres til frit brugervalg. Økonomismen deler politik op i lagkagestykker. I et er man patient, i et andet skolelev og i et tredje togpassager. ’Kunderne’ i den enkelte sektor kan utilfredse stå i det enkelte lagkagestykke og foragte politikerne.
»Der er en sjælden foragt for politikere i vore dage,« sagde Lundquist. Men hvis vi vil have empatiske, intelligente, behagelige og handlekraftige politikere må vi selv stille op, sagde han. Det er en meget bedre måde at håndtere politik på end ved at sidde hjemme foran tv’et og foragte.
I det sociale system bliver individet og familielivet, kollegial solidaritet og lokale fællesskaber underlagt konkurrencestaten for i en totalmobilisering at opnå økonomisk vækst. Forestillingen om, at der findes fælles interesser, forvitrer. Der findes kun egennytte.
Omkostningsforblændet
For Lennart Lundquist havde embedsfolk en helt central rolle som demokratiets vogtere. Embedsfolk har potentielt stor magt. Men de må ikke gribe den, de skal være katalysatorer. De skal uegennyttigt og loyalt gennemføre statens vilje i overensstemmelse med lovgivningens ånd og inden for rammerne af vore fælles retsprincipper om sandhed, respekt for faglighed, lighed, proportionalitet med mere. De bestemmer over slutresultaterne af lovgivningen. Men de skal også være de øjne, der ser, om det nu også er til borgernes og demokratiets bedste. Og hvis ikke: Så må de melde tilbage til deres overordnede. Det er nødvendigt at informere sin overordnede om eventuelle svagheder, fejl, mangler eller ulovligheder. Det kræver et moralsk kompas. »Hvis embedsmanden mister sit moralske kompas, er det kun et spørgsmål om tid, før juraen udarter,« sagde Lundquist.
Uden embedsfolks hævdelse af demokrativærdier fungerer demokratiet ikke. Lundquist mente, at vor tids offentlige forvaltning gør omkostningseffektivitet vigtigere end demokrativærdier. Forvaltningen ser det private erhvervsliv som forbillede. Med tyrkertro på at stærke ledere kan gennemføre omkostningseffektivitet. Forretningslivets sprog bliver til forvaltningssprog. Borgere bliver til kunder, der skal serviceres. Men den kan glemme, at hver eneste borger i venteværelset – eller nu mere og mere i mailboksen – er en af forvaltningens ejere. Vor tids forvaltningsskandaler kan ses i det lys.
Økonomismens forvaltningsledere er med overlæg blevet styrket gennem de sidste årtier. Deres incitamenter til at drive omkostningsbevidst forvaltning i samspil med økonomismens politikere er blevet stærkere. Der er indført særlige tillæg og bonusser som gulerødder. Som pisk er indført større risiko for at blive forflyttet og degraderet. Det fører til undertrykkelse af dårligt nyt i de offentlige systemer. Og skønmaleri af både, hvordan det går, og når konsekvenserne af nye lovforslag beskrives.
Moralsk ansvar
Lundquist vidste alt for godt, at embedsfolk, som retter kritik mod deres systemer, sætter deres karrierer på spil. Og ledelser blæser i den slags situationer ofte på de ansattes rettigheder. Alligevel fremhævede han – ofte med henvisninger til tyskere, der udførte nazismens forbrydelser – at det moralske ansvar skærer gennem alt. Man kan ikke uddelegere det, og man kan ikke overlade det til chefen.
Man kan heller ikke lade kollegerne overtage det, for så får man svært ved at sove om natten. Som han sagde: »De kristne kalder det samvittigheden. Det moralske ansvar har en særstatus for os som mennesker.«
Lennart Lundquist arbejdede både i Danmark og Sverige. Uden større indflydelse på forvaltningens udvikling. I Danmark fortsætter man ad det spor, som Lundquist advarede mod. Folketinget er for det meste uinteresseret i etiske spørgsmål i forbindelse med forvaltningen. Der er heller ikke et flertal for at øge kontrollen med, at forvaltningen arbejder lovligt og fagligt korrekt. Den kontrol tåler ikke sammenligning med andre landes. På det seneste har man dog vendt sig mod, at sandheden skal kunne bøjes via nødløgne.
Hverken Folketing eller regering har interesseret sig for at gennemarbejde de problemer, som de mange forvaltningsskandaler tyder på. Det har man overladt til den private interesseorganisation, DJØF, der organiserer de fleste embedsfolk. Organisationen domineres af ledere. Der er et nedsat et udvalg under ledelse af den tidligere departementschef Bo Smith, der selv har været involveret i en skandale om fuskeri med statistikker. De foreløbige signaler fra det udvalg er, at det skal blive endnu lettere at forflytte embedsfolk, der ikke makker ret eller er for dårlige. Til gengæld skal de være endnu mere beskyttede end nu mod retlige sanktioner.
De er ellers rigeligt beskyttede. For nylig blev en tidligere departementschef i en beretning erklæret skyldig i at gå for tæt på en borgers skattesag. Men han blev undskyldt med, at han ikke havde gjort det med overlæg, han havde bare ikke forstået skattelovgivningen. Vi må altså konkludere, at skattelovgivningen er så svær, at Skatteministeriets departementschef kan undskyldes, når han ikke kan finde ud af selv et så centralt punkt for ham om, hvor tæt han må gå på en borgers skattesag. Uanset at han har hele ministeriets ekspertise til rådighed.
Uanset at han skal kunne advare sin minister og dennes særlige rådgiver, hvis de går for langt. Er vi andre lige så undskyldt, hvis vi ikke forstår skattelovene?
Lundquist ville have lagt vægt på whistleblower-ordninger, han ville måske have indført lovforbud mod, at administrative chefer sidder i fagforening med deres underordnede, han ville give visse juridiske medarbejdere særlig ansættelsestryghed, han ville nok ønske, at den danske offentlighedslov mindst var på højde med den svenske, han ville måske have styrket og reformeret Folketinget. Han ville i al fald ikke have tiet, selv om han for længst var gået på pension.
Tim Knudsen er professor emeritus ved Institut for Statskundskab, Københavns Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",36.0,10. december 2014,Omkostningsforblændet
10411,/debat/2012/03/laeserbreve-20,Læserbreve,Informations Webredaktion," Finanspagt gør krisen værre
Ole Thorbek, Værløse
Regeringen har uden forudgående folkelig debat indlemmet Danmark i EU’s finanspagt, der pålægger alle medlemslande at fokusere på budgetdisciplin. Stort set ingen af landene opfylder de krav, finanspagten stiller om lave statsunderskud.
Pagten medfører derfor, at mange lande – samtidigt – skal gennemføre store nedskæringer, der vil føre til lavere efterspørgsel og større arbejdsløshed, der vil genere nye statsunderskud.
I stedet for finanspagtens forværring af den økonomiske krise, har Europa brug for, at de lande, bl.a. Tyskland, der har en god konkurrenceevne, fører en ekspansiv økonomisk politik, der kan trække de sydeuropæiske lande med ind i et økonomisk opsving.
Ikke alene trækker finanspagten den samme nedskæringsskabelon ned over hovedet på lande, der har vidt forskellige økonomiske forhold. Pagten pålægger også lande, der i virkeligheden burde gøre noget vidt forskelligt, at gennemføre den samme kriseforværrende nedskæringspolitik.
Landsmøder skal vises på tv
Heidi Madsen, Randers
Jeg undre mig meget over, at DR ikke længere dækker de politiske partiers landsmøder. I denne weekend holder Liberal Alliance deres landsmøde i Tivoli Congress Center, men det mener DR altså tilsyneladende ikke, at befolkningen skal se noget fra.
Det er simpelthen for dårligt, at man i DR blæser højt og flot på sine public service-forpligtelser. Jeg mener, det er en udemokratisk beslutning, som DR hurtigst muligt må ændre, så vi igen kan se reportager fra de politiske partiers landsmøder. Det er det eneste forum, hvor de menige partimedlemmer kommer til orde, og det har befolkning krav på at høre og se. Det er altså en væsentlig del af et demokrati, at man ved, hvilke holdninger de forskellige politiske partier står for.
Minifleksjobs bør afskaffes
Jesper van der Schaft, Åbyhøj
Som tidligere fleksjobber er der to ting, som taler for at minifleksjobs skal tages af bordet: For det første er der over 17.000 mennesker med psykiske og/eller fysiske skavanker, som er visiteret til fleksjob, men endnu ikke har fået det.
For det andet vil det medføre større risiko for mobning fra kollegaerne til fleksjobberne, hvis beskæftigelsesminister Mette Frederiksen (S) vil lave minifleksjobs med ned til fem timer ugentlig, og dermed sende flere ud i fleksjobs.
Landsforeningen for Fleks- og Skånejobbere lavede i år 2009 en undersøgelse om mobning og fordomme af fleksjobbernes kollegaer. 42 procent af de 550 adspurgte fleksjobbere havde mødt mobning og fordomme af deres kollegaer.
Hvis der kommer flere fleksjobbere til, som ’kun’ skal arbejde fem timer ugentligt, så vil mobningen forøges. Dermed kan det gøre mere skade end gavn for fleksjobberne.
Det er ikke det, Mette Frederiksen regner med, men jeg ser desværre en stor risiko. Jeg er selv tidligere fleksjobber og har også oplevet mobningen på min egen krop, med bemærkninger som: »Nå, du går/kommer nok til direktørtid«.
Først tog jeg det i stiv arm, men efterhånden blev jeg da ked af det. Så med de ovennævnte problemer for fleksjobberne anbefaler jeg, at minifleksjobs ned til fem timer ugentligt tages af bordet. Regeringen skal beholde grænsen på minimum 12 timer ugentligt.
Protestér mod Uganda
Christian Juhl, MF (EL)
Ugandas parlament har genfremsat et lovforslag om at indføre en lov mod homoseksualitet. Forslaget er et alvorligt angreb på alle uganderes menneskerettigheder. Derfor er det nødvendigt at protestere for at søge at hindre loven.
Danmark yder hvert år omkring 300 millioner kroner i udviklingsbistand til Uganda og er dermed landets tredjestørste donor. Bliver loven vedtaget, bør Danmark omfordele bistandsmidlerne, så de direkte går direkte til rettighedsorganisationer frem for at lade Ugandas regering stå for uddelingen.
Det vil ikke været klogt at skære i bistanden, da det vil betyde, at en masse uskyldige mennesker bliver ramt. Danmark skal protestere over planerne over for Ugandas præsident Museveni – både direkte og via EU.
Intet løfte til kirken
Elmo Due, fængselspræst
I Information 2. marts blev der spurgt, om man kunne stå fadder, hvis man ikke troede på Gud. Ud over den nedladende tone, som kirken og dåben blev omtalt i, så bygger begge svar på den fejltagelse, at man skal love kirken noget.
Det skal man ikke. Ud over selvforholdet, så er instansen for oprigtighed det fællesskab, man er en del af,
og den absolutte anden, som man i kirken kalder Gud. Derfor var svarene forkerte.
Solidaritet der diskriminerer
Torben Kjær, Hillerød
Regeringen fremlagde førtidspensions- og fleksjobreformer med formuleringer som »unge med ondt i livet«, »at de mange førtidspensioner skyldes kommunernes berøringsangst« og »pensionskultur«, uden at komme med ét udsagn om problemerne ved det arbejdsmarked, der er forudsætningen for, om reformerne får en effekt ud over at gøre mennesker fattigere. Det svarer til, at Danmark efter at have bygget sin halvdel af Femernforbindelsen åbner broen uden at bekymre sig om, hvorvidt tyskerne har bygget deres halvdel.
Det er dybt usolidarisk at omfordele inden for gruppen for at friholde det omgivende samfund, der oven i købet skal have en besparelse, og beskæmmende, at en SRSF-regering står for en så usolidarisk holdning, hvor gruppen af personer, som arbejdsmarkedet ikke vil vide af, må klare sine økonomiske problemer selv – det er satspuljerne om igen!
Det er ikke pengene, samfundet mangler. Det er ren politisk prioritering og manglende forståelse for, at personer med handicap også med reformerne udsættes for formynderi, mistillid og diskrimination.
Er I i EU-tvivl?
Helen Staffeldt, Roskilde
Engang imellem kan det synes en anelse svært at finde ud af, hvad nærværende avis egentlig mener. Tag nu lederen ’Tid til at så lidt optimisme’ bragt 2. marts.
Skal jeg være helt ærlig, blev jeg en smule chokeret, da jeg læste artiklens ukritiske og ensidige måde at forholde sig til det faktum, at Helle Thorning-Schmidt ved at underskrive finanspagten afgiver yderligere magt til mastodonten EU med skræmmende konsekvenser for demokratiets fortsatte beståen.
Jeg blev derfor lettet, da jeg i næste dags leder, ’Råderetten røg – med et pennestrøg’, konstaterede, at avisen stadig er i besiddelse af kritisk sans. For i denne artikel er der helt andre boller på suppen. Her kommenterer professor Palle Svensson Helle Thornings underskrift på EU- finanspagten:
»Det er det seneste eksempel på, at vores politikere er ved at sætte samfundets hårdterhvervede demokratiske principper over styr. Med finanspagten afgiver vi endegyldigt muligheden for at føre selvstændig dansk finanspolitik.«
Danskerne skal naturligvis have en folkeafstemning om finanspagten. Og resultatet af den må så vise, hvordan Danmarks fremtidige rolle i og tilknytning til EU skal være. En så vigtig afgørelse skal ikke træffes af en lille gruppe politikere, som i stigende grad tromler respektløst hen over borgerne.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,7. marts 2012,"Jeg undre mig meget over, at DR ikke længere dækker de politiske partiers landsmøder. I denne weekend holder Liberal Alliance deres landsmøde i Tivoli Congress Center, men det mener DR altså tilsyneladende ikke, at befolkningen skal se noget fra."
10732,/debat/2012/01/gjorde-enhedslistens-ny-regering-saa,Gjorde Enhedslistens ny regering så ...,Ejvind Larsen," Kloge høns gør også i nælder. 
Lagt på information.dk den 16. juni 2011 kl. 20:15 og bragt i den trykte udgave 17. juni blev en kronik med denne overskrift: »Enhedslisten vil gøre op med vækstdogmet — Målet er et opgør med hele det borgerlige vækstdogme«. Og denne billedtekst: »Vækst og forbrug bruges som plusord. Det burde vi tage op til revision, mener Enhedslisten«.
Pågældende kronik var forfattet af Per Clausen og Frank Aaen, henholdsvis ’MF og miljø- og klimaordfører for Enhedslisten’ og ’MF og finansordfører for Enhedslisten’. Selv indledte Clausen og Aaen med denne salut: »Oppositionen vil for lidt, skriver Rune Lykkeberg (4.-5. juni). Efter 30 år med borgerlig dominans stiller oppositionen sig med Lykkebergs ord tilfredse med ’en rød vismand og to socialistiske kommentatorer’. Diskussionen om vismændenes farve begyndte hos os. Derfor er det vigtigt for os at understrege, at den ikke blot handler om at skifte en blå ud med en rød og få bedre tal. Den er en del af en større kamp for at bryde fundamentalt med årtiers borgerlige dominans. Målet er at gøre op med hele det borgerlige vækstdogme. Lad os illustrere det med udgangspunkt i spørgsmålet om vækst og bæredygtighed. Forestillingen om vækst som samfundets højeste værdi og et ubetinget gode er nok den mest udbredte borgerlige ‘sandhed’, som en ny regering må gøre op med.«
Gjorde den så det?
For ny regering fik vi jo? Ikke blot efter sigende (og dens eget udsagn) 15. september sidste år. Så ny var den, at »for første gang i Enhedslistens 22-årige historie har partiet skrevet under på en finanslov.« Som Berlingske konstaterede 20. november 2011: »23 af de 25 medlemmer af Enhedslistens hovedbestyrelse har netop blåstemplet finansloven for 2012. Dermed har SRSF-regeringen sit parlamentariske grundlag for finansloven på plads, og den forventes at blive vedtaget i Folketinget inden jul.« Var og er det, fordi denne — danmarkshistorisk set altså enestående — finanslov så har fået »sat gang i en diskussion af, om vækst-økonomien overhovedet skal fastholdes, eller om man kan skabe velstand og velfærd uden fortsat vækst«? Sådan som Enhedsliste-kronikørerne fandt nødvendigt for blot et halvt år siden.
Klima i vanskeligheder
Skulle det være tilfældet, er det i hvert fald en diskussion, der er gået statsministeren forbi. I sin nytårstale nævnte hun som forhåbentlig bekendt ikke engang, at naturen i almindelighed og for tiden klimaet i særdeleshed overhovedet er i vanskeligheder, henholdsvis forarmet og overanstrengt. Derimod er vækstøkonomien, netop vækstøkonomien, følge den øverst ansvarlige for finansloven — alt for lille!
Heller ikke Berlingske opdagede, at finansloven havde et usædvanlig nyt og »andet fokus. En samfundsudvikling, hvor der er plads til alle, så vi undgår, at 25 procent af danskerne i den arbejdsdygtige alder skubbes ud af arbejdsmarkedet. I stedet for mere forbrug ønsker vi (Enhedslisten) kortere arbejdstid og et mindre stresset arbejdsliv.« Tværtimod mente Berlingske, at »i store træk bygger finansloven videre på det udspil til en finanslov, som VK-regeringen fremlagde i august.«
»Det, der afgør, om vi kan komme med, er, om det er en finanslov, der trækker Danmark i den rigtige retning«. Sagde Enhedslistens politiske ordfører, Johanne Schmidt-Nielsen, da hun kom ud fra hovedbestyrelsesmødet. »Og det synes vi, at den gør.«
Havde hun og Per Clausen og Frank Aaen og de 23 medlemmer af Enhedslistens hovedbestyrelse med flere ikke syntes sådan, men bare som sædvanlig nægtet at blåstemple finansloven, fordi den bare som sædvanlig bygger på hele det borgerlige, kapitalistiske, VK’ske og socialdemokratiske/sovjetiske vækstdogme, kunne et nyt folketingsvalg i så fald have været under afvikling i dag.
Det må kaldes et skæbnefællesskab og kan have sine gode grunde, der ikke skal diskuteres her. Men erindres skal dog om det »forslag om en bæredygtighedskommission, inspireret af den engelske regerings bæredygtighedskommission«, som junikronikken også indeholdt: »Konklusionen i den engelske kommissionsrapport Prosperity without growth? the transition to a sustainable economyvar, at uendelig økonomisk vækst ikke kun er økologisk ubæredygtig, men også i stigende grad økonomisk ustabil. Desuden pegede den på, at rigdom ikke kun er økonomisk, og at økonomisk vækst og forbrugerisme ikke nødvendigvis gør os mere glade og frie.«
Når regeringen lægger op til brede energi- og skattereform-forlig, der også omfatter VK (og ’fritager’ Enhedslisten for at være ’tungen på vægten’ i så henseender), og hele verden stiler mod det store FN-Rio topmøde 20.-22. juni i år om de stadig svindende muligheder for bæredygtig udvikling (til forskel fra vækst) — kan Enhedslisten vel godt tillade sig også at besinde sig på sin fundamentale eksistensberettigelse? Ifølge partiets egen kronik. Som konstaterede, at »jordens biokapacitet er blevet overskredet hvert år siden 1970’erne, og i dag har vi brug for halvanden jordklode. Danmark er det tredje mest ressourceforbrugende land i verden målt per indbygger. Hvis alle forbrugte lige så meget som danskerne, ville vi have brug for mere end fire jordkloder.«
",36.0,17. januar 2012,"Heller ikke Berlingske opdagede, at finansloven havde et usædvanlig nyt og »andet fokus. En samfundsudvikling, hvor der er plads til alle, så vi undgår, at 25 procent af danskerne i den arbejdsdygtige alder skubbes ud af arbejdsmarkedet. I stedet for mere forbrug ønsker vi (Enhedslisten) kortere arbejdstid og et mindre stresset arbejdsliv.« Tværtimod mente Berlingske, at »i store træk bygger finansloven videre på det udspil til en finanslov, som VK-regeringen fremlagde i august.«"
8143,/debat/2013/02/usaedvanlig-kamp-toppen-dr,Usædvanlig kamp i toppen af DR,Lasse Jensen," I denne uge skrev DR’s kulturdirektør Morten Hesseldahl historie. Omskrevet til jævnt dansk bad han et af sine bestyrelsesmedlemmer om at knytte sylten og holde op med at drive politisk propagandavirksomhed i offentligheden, fordi det skaber kasketforvirring og usikkerhed blandt medarbejderne om, hvem der bestemmer.
Det drejer sig om DF-bestyrelsesmedlemmet Katrine Winkel Holm – der også er klummeskriver i Berlingske – som har anklaget Borgens hovedforfatter, Adam Price, for at skildre kulturradikale politikere som sympatiske og borgerlige som usympatiske. Morten Hesseldahl henviser i et interview med Mediawatch også til DF-medlemmet Ole Hyltoft, der som næstformand for DR’s bestyrelse ofte er ude med offentlig kritik af DR’s programmer.
Det er yderst sjældent, at en DR-direktør så åbent og ret bramfrit går i rette med et medlem af sin bestyrelse. I normale virksomheder ville det være selvmorderisk adfærd for en direktør, men DR er ikke en normal virksomhed. Selvom nogle mere blåøjede teoretikere ynder at tale om behovet for en ’professionel bestyrelse’ for landets store public service-fabrik, så er og bliver DR’s øverste ledelse en politisk ledelse.
Med alle de styrker og svagheder en sådan har – herunder at Folketingets partier udpeger medlemmer, der ikke har gået i flinkeskolen, ikke nødvendigvis tænker på DR’s ve og vel og ikke vil eller kan indordne sig. Politiske personer tænker og handler politisk. Også selvom det strider mod gængse regler og normer. Så længe DR’s bestyrelse er så direkte politisk udnævnt, vil den være skueplads for en politisk kamp. Ikke bare internt, men også eksternt. Irriterende og indimellem direkte skadeligt for medarbejdere og direktion, der til gengæld aldrig kommer i tvivl om, hvem der ejer firmaet. Her er armslængden betydeligt kortere end hos konkurrenten.
Statsejede TV 2 har også en politisk udnævnt bestyrelse, men igennem stationens snart 25-årige historie har det været svært (for ikke at sige umuligt) at finde eksempler på ustyrlige eller åbenmundede bestyrelsesmedlemmer, der gik i medierne og kritiserede programvirksomheden. Her tager bestyrelsen sin vigtigste opgave alvorligt: At styrke og værne om virksomheden og holde kritikken indendørs. Armslængden måles i kilometer, mens den på DR indimellem måles i centimeter. Årsagen er selvfølgelig, at det (næsten) er lykkedes for TV 2 at få os til at glemme, at stationen ligesom DR ejes af alle danskere og i store træk har samme public service-forpligtelser som DR. TV 2 tjener sine egne penge, og selvom Dicte – som al fiktion – giver et falsk billede af den såkaldte virkelighed, ville ingen drømme om at starte en offentlig debat om denne series virkelighedsfjerne beskrivelse af kriminalpolitiets og journalisters arbejde. Her gælder andre regler. Eller rettere: Der gælder helt særlige regler for DR. De fleste er uskrevne eller meget vagt formulerede. Heldigvis. Hvis DR’s programvirksomhed skulle detailreguleres af politikere, ville institutionen blive så kedelig og ubetydelig, at den burde nedlægges.
Det interessante ved Morten Hesseldahls direkte kritik af Katrine Winkel Holm og indirekte kritik af Ole Hyltoft er, at den kommer i en periode, hvor man mere end aner den magtfulde bestyrelsesformand Michael Christiansens stigende og indimellem bekymrende aktivitet. Senest i forbindelse med DR’s fejltrin ved retten i Hjørring, hvor formanden lynhurtigt var ude med kritik og oven i købet gik i TV 2’s Presselogen, som om han var generaldirektør. Man kunne mistænke DR’s bestyrelsesformand for dels at ville lukke munden på den ualmindeligt besværlige næstformand Hyltoft, dels at ville befæste og bestyrke sin ikke ringe indflydelse på driften af DR.
Set på den baggrund er kultur-direktørens helt usædvanlige (og dybt fornuftige) kritik af de to DF-medlemmer af bestyrelsen måske slet ikke så risikabel, som den umiddelbart kunne virke. Mon ikke bestyrelsesformanden i det skjulte hygger sig med den? Der er jo ikke tale om et direktionsoprør. Morten Hesseldahl understreger, at han ikke taler på vegne af direktionen, kun på vegne af sig selv. Det er en formel afskærmning. Han er medlem af direktionen og har startet en vigtig debat. Men den lukker næppe munden på aktivistiske bestyrelsesmedlemmer, der tydeligvis føler, at deres plads i bestyrelsen er en licens til offentligt at kritisere DR.
Lasse Jensen er mediejournalist og vært på P1-programmet ’Mennesker og Medier’
",14.0,6. februar 2013,"Det drejer sig om DF-bestyrelsesmedlemmet Katrine Winkel Holm – der også er klummeskriver i Berlingske – som har anklaget Borgens hovedforfatter, Adam Price, for at skildre kulturradikale politikere som sympatiske og borgerlige som usympatiske. Morten Hesseldahl henviser i et interview med Mediawatch også til DF-medlemmet Ole Hyltoft, der som næstformand for DR’s bestyrelse ofte er ude med offentlig kritik af DR’s programmer."
7379,/debat/2013/06/laeserbreve-23,Læserbreve,," 
	De ikke så vise mænd

Jesper Hansen, Bagsværd

	De økonomiske vismænd plæderer den 29. maj for, at Danmark skal have endnu bedre forhold i EU til eksempelvis at føre en mere ekspansiv finanspolitik.

	I betragtning af at Danmark i forvejen har større økonomisk handlefrihed end ØMU-lande som f.eks. Grækenland, da vi ikke deltager i ØMU’ens tredje fase, finder jeg forslaget forstemmende. Man kan ikke bare tilbagerulle finanspagten og stabilitetspagten med videre. For øvrigt nyder Danmark i forvejen masser af andre undtagelser fra fuldt EU-samarbejde.

	Mon overvismand Hans Jørgen Whitta-Jacobsen er blevet indoktrineret af Paul Krugmans venstreorienterede EU-kritiske blog?

	Fingrene væk fra forsvaret

Mikael Nielsen, Jelling

	Kun politikere med en slet skjult forkærlighed for en centralistisk styring af samfundet kan tro, at der kommer noget godt ud af indføre en strammere politisk styring af forsvaret.

	Alle andre, som ønsker at leve i et land, hvor magt fordeles imellem mange instanser, og hvor man helst ser en vis faglig kompetence i ledelsen samfundsvigtige opgaver som sundhedsvæsnet, politiet og forsvaret, kan kun blive rystet over et sådant forslag.

	Det aktuelle forslag vil gøre ubodelig skade på den udefinerbare ånd i forsvaret, der har medvirket til at vi nu i snart tusind år har været herre i eget hus og egentligt klaret os ganske godt.

	Ånden har i alle tider sikret en klar kommandovej og stramme regler for, hvad forsvaret bruges til, og at politik og politiske interesser er en personlig sag for den enkelte ansatte, som på ingen måde har relevans for det daglige arbejde.

	Og for de som tror, at dette er banalt, så kræver det ikke megen objektivitet for at forstå, hvad et politisk styret militær har været brugt til i lande omkring os, og samtidigt konstatere hvad det har betydet for de involverede befolkninger.

	For at hindre et rent attentat på noget af det mest grundliggende og værdifulde vi har i det danske samfund, må der trækkes en streg i sandet som siddende og kommende politikere af nationale interesser bør respektere.

	Inden lukketid

Ib Jensen, Søborg

	To politiske systemer ønsker lukkethed om, hvad magthaverne bedriver. Fascisme og stalinisme. Hvilken styreform foretrækker du Morten Bødskov (S)?

	Patienten tilbage i fokus

Povl Clasen, Kruså

	Det virker næsten som om lægekonflikten udelukkende drejer sig om en kamp mellem lægerne på den ene side og det offentlige på den anden. Men burde det ikke dreje sig om os patienter?

	Allerede i dag er det at være syg i meget høj grad taget ud af den enkeltes privatsfære og landet i et bureaukratisk morads. Som patient har man nærmest intet at skulle have sagt.

	Man har stort set kun ét eneste valg: Take it or leave it. Enten tager du mod den af sundhedsvæsnet autoriserede behandling, eller også står du uden behandling.

	Mit indtryk er, at lægen heller ikke længere har meget at skulle have sagt. Alt synes at være bestemt og regelsat fra oven.

	Vi har så absolut brug for en ny ordning på sundhedsområdet, men den skal ikke give mere magt og enevælde til bureaukraterne, tværtimod.

	Gå ikke ned ad den bureaukratiske vej, der i øjeblikket planlægges. Lyt i stedet til borgerne og demokratiser området.

	Smuthuller i offentlighedslov

Kenneth Sand, København

	Som det fremgår af skattesagen, ser det ud til, at hverken daværende skatteminister Troels Lund Poulsen (V), eller hans partikammerat, Peter Christensen (V) havde de mindste kvaler ved at korrespondere sammen via Troels Lund Poulsens hotmail i stedet for en af hans officielle mailkonti.

	Af ordlyden i Peter Christensens mail til skatteministeren fremgår det desuden, at Peter Christensen slet ikke påtaler, at korrespondancen foregår via en privat mailkonto.

	På daværende tidspunkt sad der en del Venstre-ministre på Peter Christensens arbejdsområder, så det er vel plausibelt at antage, at Peter Christensen havde stor erfaring med at kommunikere med ministre via ministrenes hotmails. Ellers havde han vel påtalt denne praksis det over for skatteministeren.

	Mig bekendt omfatter hverken den nuværende offentlighedslov eller den foreslåede ændring af samme, ministeriers brug af private e-mail-konti. Hvis Morten Bødskov (S) og det parlamentariske flertal bag forslaget til den nye offentlighedslov fastholder, at der ikke findes nok ’privat rum’, kan jeg snildt komme op med indtil adskillige fantasifulde webmail-konti såsom: tystysmorten@hotmail.com, dekanrendemig@yahoo.com, demokratiminbare@gmail.com.

	Globale fodspor – fra danske svin

Kirsten Holst, formand for Jordbrugsakademikere (JA)

	Mange forbrugere ønsker at kende konsekvenserne af deres forbrug for miljøet, så de afbalanceret kan vælge mellem moral, idealer og pengepung – det samme gælder undertegnede.

	Jeg ser det globale miljø som en konkurrenceparameter, og dansk svinekød skal efter min mening derfor ikke forbindes med rydning af regnskov eller andre miljøbelastninger i fjerne lande.

	Ligesom forfatterne til kronikken ’Dansk Landbrug ud over alle grænser’ fra den 21. maj, mener jeg, at vi i skal sælge danske fødevarer på kvalitet – og det kræver det troværdighed. Vi bør derfor både se på globale miljøhensyn, samtidigt med at vi tager hensyn til, at mange forbrugere ser prisen før kvaliteten.

	Vi kan undgå den problematiske import af sojaprotein, da vi i Danmark selv er i stand til at producere proteinfoder. Eksempelvis gør helt nye teknologier det muligt at anvende resterne fra rapsolieindustrien til dette. Teknologierne skal blot finde vej fra forskningsstadiet til industrien. Det er udfordringen.

	Jordbrugsakademikerne beskriver denne og flere andre muligheder i temamagasinet moMentum, ligesom Natur- og Landbrugskommissionen anbefaler forandringer i landbruget: Vi skal være på linje med de bedste i verden, når det handler om at sikre kvaliteten, skåne miljøet og tjene penge til vores velfærd.

	I jordbrugsakademikernes forening er vi mange fagfolk, som kan og vil håndtere de udfordringer.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,3. juni 2013,"Mikael Nielsen, Jelling"
3292,/debat/2015/01/davos-oligarkerne-frygter-verden-skabt,"Davos-oligarkerne frygter den verden, de selv har skabt",Seumas Milne," De milliardærer og selskabsoligarker, som i den forgangne uge forsamledes i Davos, er angiveligt stærkt bekymrede over ulighed. Jo, den er god nok. Nogle af herremændene bag et system, der har skabt den største globale økonomiske afgrund i menneskets historie, vrider nu hænder over konsekvenserne af deres egne handlinger.
Selv arkitekterne bag den kriseramte internationale økonomiske orden er begyndt at få øje på dens indbyggede farer. Ikke kun den egenrådige hedgefond-haj George Soros ynder nu at betegne sig selv som ’klasseforræder’. Også Paul Polman, topchef for Unilever, advarer om ’den kapitalistiske trussel mod kapitalismen’. Og Christine Lagarde, direktør for Den Internationale Valutafond, udtrykker frygt for, at kapitalismen vitterlig (som Marx forudså) »rummer kimen til sin egen undergang«. Noget må altså gøres.
Krisens omfang har velgørenheds-ngo‘en Oxfam udmålt for os: Blot 80 personer har nu samme nettoformue som 3,5 milliarder mennesker tilsammen, svarende til den fattigste halvdel af verdens befolkning. Sidste år ejede den rigeste 1 procent 48 procent af verdens rigdomme mod 44 procent for fem år siden. Den rigeste 0,1 procent har klaret sig endnu bedre: Alene i USA har de firedoblet deres andel af de amerikanske indkomster siden 1980’erne.
Social strid og klimakonflikt
Hvad vi ser, er en velstandskoncentration af grotesk omfang. I 30 år med ’markedsfundamentalisme’ er uligheden i indkomst og velstand svulmet op, både i sammenligninger land for land og internt i de enkelte lande. I Afrika er det absolutte antal af mennesker, som må overleve for under to dollars om dagen fordoblet siden 1981, samtidig med at kontinentet har fået over 25 dollarmilliardærer.
I det meste af verden er arbejdstagernes andel af nationalindkomsten faldet kontinuerligt, og lønningerne stagneret som følge af det herskende regimes privatisering, deregulering og lave skatter for de rige. Sideløbende har finanskapitalen suget rigdom fra den offentlige sfære ind i hænderne på et lille mindretal og ødelagt resten af økonomien.
Nu ophober beviserne sig på, at en sådan koncentration af rigdom ikke blot er moralsk og socialt uanstændig, men også giver næring til social strid og klimakonflikter, til krige, masseudvandring og politisk korruption, til forringelse af helbred og livskvalitet og til stigende fattigdom samt større skel mellem kønnene og mellem etniske grupper.
Den eskalerende ulighed har også været en afgørende faktor i den økonomiske krise i de sidste syv år ved at mindske efterspørgsel og nære et kreditboom. Det ved vi ikke kun, fordi den franske økonom Thomas Piketty eller de britiske forfattere til undersøgelsen The Spirit Level har forklaret det for os. Efter flere år med at fremme den ortodokse såkaldte Washington-konsensus, erklærer selv de vestligt dominerede OECD og IMF i dag, at kløften mellem indkomster og formuer har været den afgørende faktor bag den langsomme vækst i de sidste to neoliberale årtier. Den britiske økonomi ville have været næsten 10 procent større, hvis ikke uligheden var gået så voldsomt i vejret. Og nu bruger de rigeste nøjsomheds- og sparepolitikkerne til at hjælpe sig selv til en endnu større del af kagen.
Indgroede interesser
Den store undtagelse i trenden mod større ulighed har i de senere år har været Latinamerika. Progressive regeringer i hele regionen har vendt ryggen til en katastrofal økonomisk model, taget kontrol over nationale ressourcer tilbage fra det private erhvervsliv og nedbragt uligheden. Antallet af personer her, som må leve for under to dollar om dagen, er faldet fra 108 mio. til 53 mio. på lidt over et årti. Kina, som ligeledes har afvist meget af den neoliberale katekismus, har ganske vist også oplevet stigende ulighed, men dog samtidig løftet flere mennesker ud af fattigdom end resten af verden tilsammen og dermed i nogen grad modvirket væksten i de globale indkomstforskelle.
De to sidste tilfælde understreger, at stigende ulighed og fattigdom langt fra er uundgåelig som en naturlov. De er resultatet af politiske og økonomiske beslutninger.
Selvstændigt tænkende Davos-oligarker har nu indset, at fortsætter vi ud ad denne kurs, kan det blive farligt. Nogle af dem opfordrer derfor til en mere ’inkluderende kapitalisme’ – herunder til flere progressive skatter. For at redde systemet fra sig selv.
Men et sådant kursskifte vil helt sikkert ikke komme i stand som resultat af en uges spekulative drøftelser på en schweizisk bjergtop. Uanset hvilke kvababbelser, man kan spore i dele af den økonomiske superelite – herunder i de organisationer, de selv driver, og i de politiske strukturer, de har koloniseret – viser al erfaring, at samme superelite vil kæmpe med næb og klør imod selv beskedne reformer. Det er da muligt, at en del af den bekymrede elite udmærket kunne gå med til betale en smule mere i skat. Hvad de imidlertid ikke vil acceptere er en ændring i balancen i den sociale magt, og dette er da også grunden til, at de i det ene land efter det andet har forstået at modstå ethvert forsøg på at styrke fagforeningerne, selv om svagere fagforeninger har været en afgørende faktor i den stigende ulighed i den industrialiserede verden. Det er kun gennem en udfordring af de indgroede interesser, der har kunnet mæske sig fede på en dysfunktionel økonomisk orden, at strømmen kan vendes væk fra den tiltagende ulighed. Anti-nøjsomheds-partiet Syriza, hvis resultat ved weekendens græske valg ikke kendes i skrivende stund, forsøger at gøre netop, hvad der også er lykkedes for den latinamerikanske venstrefløj i det sidste halvandet årti.
Men bare at komme til dette punkt kræver stærkere sociale og politiske bevægelser til at nedbryde eller omgå blokeringerne i det koloniserede politiske mainstream. Krokodilletårer om ulighed er mest af alt et symptom på en mere frygtsom elite. Forandringer opnår vi kun gennem vedholdende socialt pres og politisk udfordring.
© The Guardian og Information
Oversat af Niels Ivar Larsen
",2.0,26. januar 2015,"Hvad vi ser, er en velstandskoncentration af grotesk omfang. I 30 år med ’markedsfundamentalisme’ er uligheden i indkomst og velstand svulmet op, både i sammenligninger land for land og internt i de enkelte lande. I Afrika er det absolutte antal af mennesker, som må overleve for under to dollars om dagen fordoblet siden 1981, samtidig med at kontinentet har fået over 25 dollarmilliardærer."
1204,/debat/2015/12/bange-kvinder,Jeg er bange for kvinder,Vibeke Fogh Prahl," Vi vimser rundt blandt hinanden på Nørrebrogade. Alle de pæne barnevognskvinder. Tøjet er flot, babyerne smiler, på hver vores catwalkpodie. Jeg vil gerne kigge på kvinderne med et strejf af kærlighed, jeg vil gerne glæde mig over deres spankulerende moderæstetik – men jeg skuler.
I kontakten med kvinder enten ophøjer eller nedvurderer jeg mit eget ståsted.
Deres eksistens kan true min position og frarøve min mands blikke. Jeg stiller mig som konkurrent – visualiserende mit grå CV og pointtavlen i mine hænder.
Selvophøjelsen er min favorit. Det er rart at stå deroppe. Det er rart at kigge ned på famlende kvinder. Det er rart, når det står 1-0 til mig.
Men når kvinders charme, popularitet og succes stormer imod mig, sker der noget. Nogle vil kalde det væmmeligt. Jeg ser en smuk kvinde vinde en prisoverrækkelse. Nu er jeg ikke længere en velfungerende kvinde med to sunde børn og en god mand. Jeg transformeres til en besidderisk hundrage.
Jeg er trist. Jeg har ikke fået nok. Nok venner, nok karriere, nok charme. Op fra min beskyttende attachémappe hiver jeg selvforsvar op. Mine forældre opdagede ikke mine kreative talenter. Jeg ikke er opvokset i et kulturradikalt hjem. Min klasselærer kunne ikke lide mig. Jeg har selvværdsproblemer. Jeg har børn. Det er mine forældres skyld. Det er mine forældres skyld, beroliger jeg mig selv.
Tidligt i seng
Jeg køber ikke mode- og boligmagasiner. Jeg ser ikke tv, der handler om at vinde anerkendelse. Min skrabede facebookprofil viser ikke mine få venners opdateringer.
Jeg har garderet mig mod at blive opslugt af venindebilleder og begavede opdateringer, da alle disse uskyldige ligegyldigheder oversvømmer min eksistens med dyb, mørk melankoli.
For mig er det altså ikke blot et socialt mediebillede af et populært kvindeselskab – grinende, rødvinsdrikkende, litteraturoplæsende. Det er et billede, der fortæller mig, at jeg er alene.
Selv om jeg fyldes af tomhed ved et enkelt billede, tager jeg mig til fange i selvpineriet og kigger på flere. Tomheden forstørres. Misundelsen æder mig langsomt. Jeg går tidligt i seng.
Weekenden efter vil jeg hævne mig. Jeg vil samle et kvindeselskab, hvor vi griner og pjatter på den intellektuelle måde.
Jeg opsætter filtrerede billeder på Facebook. Jeg holder vagt. Jeg åbner min profil hvert tiende minut, tænker på den hver andet sekund, tæller ’likes’. Jeg reducerer mig selv til en aktiekurs, hvor Facebook fortæller mig, hvor meget jeg er værd i dag. Måske vil jeg gå i seng med sitrende, frydefuld fornemmelse i kroppen over virtuel anerkendelse.
Jeg slår ’misundelse’ op på Google og kommer i berøring med en Femina-artikel. Artiklen opfordrer mig til at favne misundelsen. Jeg skal opdage, hvad den vil fortælle mig. Hvis jeg mærker misundelse i forhold til en anden kvindes besiddelser, skal jeg spørge mig selv, hvilket ønske, der ligger under misundelsen. Jeg tager rådet til mig.
Femina, hjælp mig!
Der dufter af boligmagasin i hendes lejlighed. Den har mange værelser. Den er minimalistisk og stilfuld. Der bor en smuk kvinde. (Mit eget hjem er på 50 kvadratmeter, og vi bor to voksne og to små børn.)
Pludselig får jeg klaustrofobi. Jeg går rundt som en pukkelrygget heks. Lange fingre, der snuser rundt i chik københavnerlejlighed. Jeg bliver svimmel af min gnæggende utilfredshed.
Før var jeg glad og veltilfreds. Jeg var stolt af mine turkise vægge med excentriske penselstrøg. Jeg var stolt af at kunne leve fornøjet på lidt plads. Nu er jeg bitter og fortvivlet. Der står 0-1 til kvinden.
Og det er her, jeg kalder på hjælp: Femina, hjælp mig! Hvilket ønske ligger under min misundelse? Jeg har lyst til dyre møbler!
Måske tegner jeg et abonnement på Bo Bedre. Et abonnement på kronisk utilfredshed.
Ekskrementer
Jeg mindes min gamle veninde. Hun var klog og smuk. Når hun fik 13, kunne man knap nok se hende smile. »Tretten,« hviskede hun undskyldende med nedbøjet hoved. Hun ønskede ikke at stå på ensomhedens piedestal.
Når hun fik 13, var vi andre nødsaget til at gå på rov i hendes fejl: »Hun er arrogant. Hun er begyndt at tage på.«
Vi stod med hver vores bazooka og beskød den tilsyneladende perfekte pige. Bang! Bang! Bang! Straks havde vi det meget bedre.
Så i stedet for at præsentere mit liv som succesfuldt, kan jeg vælge den modsatte strategi og præsentere mine fiaskoer: Kager, der brænder på. Børn, der skriger. Derved har jeg opsat et beskyttende fæstningsværk mod skinsyge kvinder. Jeg har beskyttet mig mod, at de får lyst til at hviske om, at min næse er større end gennemsnittets, at jeg griner for højt, er bedrevidende og snakker for meget. I kartoteket med mine ekskrementer vil de langsomt ånde lettet op, når de opdager uredigerede billeder af min appelsinhud, manglende sexlyst, depressive udtryk, skænderi med manden, etc. Jeg kan skabe et søsterskab for de ufuldkomne, der bøvser og spytter på de formfuldendte.
Vi er pissebange
Vi positionerer os som ligeglade og griner ad 12-talspigerne. Vi erklærer os som lortemødre og peger fingre ad speltmødrene. Vi spiser bacon og spotter vegetarerne. Vi køber genbrugstøj og latterliggør østerbrodamerne. Vi gør karriere og skælder ud på de hjemmegående. Vi går hjemme og foragter de succesfulde. Vi er pissebange.
Den ene kvindes medvind, bringer den anden kvinde modvind. Vi er infiltrerede og afhængige af hinanden, men bekæmper hinanden med hemmelige gloser.
Jeg er bange for kvinder. Jeg er bange for, at jeg får dem til at føle sig fejlfulde. Jeg famler efter måder, hvorpå jeg kan lytte rigtigt, anerkende rigtigt, trøste rigtigt. Jeg vil gerne danse i medbegejstring, bevæge mig til rytmen af oprigtig interesse.
Men jeg snubler.
Jeg går fra et såkaldt ’veninde-møde’ med en murrende overbevisning om, at jeg gjorde tingene forkert, at jeg forsmåede hende med mine store armbevægelser. Koderne. Det grumsede vand. De usagte sætninger. »Undskyld,« skriver jeg i en sms.
Jeg ønsker at rulle badeforhænget fra, afklæde mig min rustning og finde tillid i blikke.
Man siger, at kvinder er kvinder værst. Jeg kunne godt tænke mig at sige noget andet.
Vibeke Fogh Prahl er lærerstuderende




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",18.0,3. december 2015,"For mig er det altså ikke blot et socialt mediebillede af et populært kvindeselskab – grinende, rødvinsdrikkende, litteraturoplæsende. Det er et billede, der fortæller mig, at jeg er alene."
13205,/debat/2010/11/europa-vaerdifaellesskab,Europa er ikke et værdifællesskab,Richard Swartz," Man siger ofte, at Europa er et fællesskab, som bygger på fælles værdier, men det er jeg nu ikke overbevist om. Efter min mening handler Europa frem for alt om flere tusind års historie indskrevet i et geografisk rum, der kan afgrænses nogenlunde entydigt. Forestillingen om et værdifællesskab passer derimod ikke rigtig ind i det billede og risikerer kun at forvanske perspektivet.
Vores europæiske historie lader sig beskrive og analysere. Men den, som forsøger at gøre dette med udgangspunkt i en forestilling om fælles værdier, løber en risiko for at gøre vold på denne historie. Allerede at tale om Europa som kristent eller som en treenighed af kristendom, jødedom og hellenisme - alternativt som rationelt, frihedsorienteret eller pluralistisk - indebærer en risiko for at reducere og delvis banalisere vort kontinents lange historie. For Europa står - på godt og frem for alt på ondt - for meget mere, end disse bestemmelser kan indfange.
Alligevel frister henvisningen til det forestillede værdifællesskab os bestandig til at skære vores historie og identitet til. Dermed kan de ikke undgå at blive fortegnede og stiliserede. Ofte indebærer denne øvelse nemlig, at vi ser bort fra forhold som brodermord, blodhævn, inkvisition, afladshandel, hekseprocesser, negerslaveri, Auschwitz, totalitarisme, etnisk udrensning osv. Problemet er jo, at også disse størrelser hører med til Europa. Til the Glory that was Greece hører også Hannah Arendts banale ondskab. Alt det rædselsfulde indtager det samme rum som det skønne og ædle i vor europæiske historie. Nogle gange er disse aspekter endda forenede i en grad, så de forekommer uadskillelige. En meget europæisk skikkelse - og tankefigur - er den tyske blonde lejrkommandant, som pudser sin schæferhund på fangerne, mens han om aftenerne underholder sine gæster med Schubert og Beethoven på flygelet. Og han har beviseligt eksisteret.
EU er forgængelig
Hvad Europa ikke er, er til gengæld EU, den Europæiske Union. Altså, et værdifællesskab - i dette tilfælde en organisation med et regelværk, som igen orienterer sig mod en kanon af værdier. Disse værdier er blevet udkrystalliseret, identificeret og udvalgt af unionens medlemmer for siden at blive lagt til grund for hele foretagendet. De er blevet brugt som grundlag for at afgøre, hvem der kan blive medlem, og hvem som ikke kan. For EU er på en gang politik og Europa, hvilket igen fører til en hel mængde sondringer og paradokser.
Eksempelvis ville ikke-europæiske stater som Japan, Canada eller New Zealand være langt bedre kvalificerede til EU-medlemskab end flere af de europæiske lande, som allerede er optaget som medlemmer. Men det går selvfølgelig ikke, eftersom de ikke er del af Europas historie og geografi.
Samtidig er der den forskel mellem EUog Europa, at førstnævnte kan forsvinde igen. Unionen kan simpelthen gå under og dermed blive et afsluttet og ganske kort kapitel i Europas historie. Europa derimod kan næppe forsvinde. I det mindste er det meget vanskeligt at forestille sig hvordan. Men EU kan gå under, hvis de værdier, som ligger til grund for unionen, ikke efterleves eller viser sig ikke at være formålstjenlige for dens fortsatte beståen. At Europa skulle gå under ville være ensbetydende med, at historien var nået frem til sin afslutning, og det er vel en mulighed, som kun spøger i en nyhegeliansk forestillingsverden.
Opbyggelig fortælling
Når EU skal skrive sin egen historie, fremstår den gerne lige så stiliseret og konsekvenslogisk som de opbyggelige fortællinger fra barndommens søndagsskole. En mere kritisk og mindre ideologiseret granskning ville, tror jeg, kunne give os et andet billede - et billede af improvisation, slumpetræf, broget mosaik, foranstaltninger og beslutninger snarere end en gennemtænkt strategisk generalstabsplan.
Desuden er EU's indsats som formende og skabende kraft for den europæiske historie hidtil noget blegsottig. Østudvidelsen - en af EU's store stunder - fremstår tyve år efter kommunismens sammenbrud i Europa ikke så meget som et resultat af europæisk integrationspolitik som resultat af en for alle uventet og pludselig mulighed, som skabtes af omstændigheder, der var langt hinsides EU's kontrol.Ét er sikkert: En polsk pave (uden panserdivisioner), en amerikansk B-skuespiller i Det Hvide Hus og en russisk generalsekretær, som troede, at han reformerede kommunismen, men rent faktisk var i gang med at afskaffe den, havde uendeligt større indflydelse på denne historiske udvikling end nogen person i Bruxelles.
Den umulige kunst
Politik er det muliges kunst. Historie er noget helt andet - ofte en fortælling om umuligheder.
Ukraine er utvivlsomt både geografisk og historisk en del af Europa, men det er ikke kvalificeret til EU-medlemskab. Og dette har udelukkende med visse værdier og deres stilling i landet at gøre. De er ikke selvindlysende, ikke tilstrækkeligt forankrede og ikke tilstrækkeligt beskyttede med lovparagraffer og institutioner. Og frem for alt behandles de med ligegyldighed af de brede masser.
Politisk logik siger os, at Ukraine burde optages så hurtigt som muligt i EU. Men det vil formentlig være umuligt i nærmeste fremtid.
Og Tyrkiet? Jeg vil hævde, at landet med fordel kan anskues som en del af den europæiske historie. For at overbevise sig herom, er det tilstrækkeligt at rejse til Istanbul. Hagia Sofia er anlagt som en kirke og kun ganske nødtørftigt forvandlet til moské. Og ude i landet snubler man til stadighed over græske eller østromerske mindesmærker med en længere historie bag sig end islam. Men det vil de, som holder Tyrkiet uden for EU - med henvisning til værdifællesskabet - sjældent være villige til at indrømme.
Richard Swartz er Østeuropa-korrespondent
© Dagens Nyheter og Information
Oversat af Niels Ivar Larsen
",3.0,22. november 2010,© Dagens Nyheter og Information
8813,/debat/2012/10/universitetskritikkens-misforstaaede-korstog,Universitetskritikkens misforståede korstog,Ole Olesen-Bagneux," Uddannelsesminister Morten Østergaard (R) bliver hængt ud i Information (23. okt.) for at »stramme grebet på universiteterne«. Han vil indføre et system, hvor forskerne på universitetet skal registrere, hvor meget de underviser.
Systemet er et resultat af en meget lang debat, der grundlæggende handler om, at man – særligt under den lidet savnede forskningsminister Helge Sander (V) – udviklede en universitetskultur, hvor forskerne var så optaget af at forske, at undervisningen blev nedprioriteret i en grad, så den nogle steder næsten forsvandt. Dette forhold blev kritiseret fra mange sider.
Rigsrevisionen konstaterede bl.a., at der findes uddannelser med helt ned til tre timers undervisning om ugen. Den kritik fik ministeren til at reagere. Derfor skal der foretages en revision af det eksisterende system og måske etableres et nyt. De studerende skal simpelthen garanteres undervisning.
Kommentarsporet til Østergaard-artiklen er ikke overraskende. Den ene debattør efter den anden begræder, at der nu skal indføres mere bureaukrati og kontrol – fuldstændig i forlængelse af artiklens vinkling. Vi skal have frie universiteter, argumenteres der, hvorefter der refereres til en ikke nærmere bestemt fortid, hvor universiteterne tilsyneladende var frie.
Professorvældet lever
Mener debattørerne marxismens eller professorvældets universitet? Eller hvad? Reaktionerne på ministerens beslutning har fuldstændig glemt kritikken af den manglende undervisning på universiteterne – en kritik, man selv har været med til at fremføre.
Noget af det værste, man som universitetsstuderende skal, er at skulle opsøge forskere. De har nemlig meget travlt, de lader i hvert fald som om.
Ideen om, at professorvældets tid er slut, er primært en aftale forskerne har lavet med hinanden, så de kan føle sig bedre tilpas med sig selv; de studerende har pr. automatik ikke ret til at mene, at der finder andet end en herredømmefri samtale sted. En temmelig tåbelig holdning, hvis man bare én gang overværer vejledningsforløb fra sidelinjen. Bare det at få forskeren i tale er svært. Og nogle er så uheldige at have meget lidt undervisning, hvor de naturligt kan spørge ind til forskningen. Men den forskning, som forskere bedriver, ville ikke være nær så uforståelig – ikke afføde nær så mange e-mail og jeg kom lige forbi dit kontor- spørgsmål – hvis den i højere grad blev formidlet.
Det ved de personer også godt, der nu kritiserer ministerens ageren, der sker på baggrund af selvsamme personers tidligere kritik. Derfor er det noget ævl og en omgang letkøbt forfaldsromantik, at man ikke vil anerkende ministerens anerkendelse af ens kritik. Når ministeren reagerer ved at ville sikre, at man skal kunne bevise, at man underviser sine studerende, er det om at komme ind i kampen og præge udformningen af, hvordan man gør det på en ubureaukratisk måde – ikke afvise initiativet i sig selv.
Sander som den nye helt?
Der er ingen tvivl om, at universiteterne er overbureaukratiserede. Det er en uhensigtsmæssig udvikling, og det må stoppes. Men nye initiativer – heller ikke administrative – kan håndteres uden systematiske arbejdsgange. Hvad forestiller disse iltre kritikere af ministeren sig egentlig? At man giver hinanden håndslag?
Man kunne jo også prøve at spille med og foreslå noget konstruktivt. Såsom at alle indsendte deres undervisningstimer til en person, der lagde dem sammen og således præsenterede et fags/instituts/fakultets antal samlede undervisningstimer.
Forløbets måske allermest absurde konsekvens er, at der blandt de talrige kritikere af Helge Sanders terrorregime – for det var, hvad det var – tilsyneladende findes en pulje af journalister og forskere, som bliver ved med at kritisere magten, uanset hvad den vil. Også selv om den (næsten) har skiftet farve, og vil ændre på nogle af de skævvridninger i universitetets praksis, som Sanders ministertid afstedkom. Resultatet – og det er det virkelig absurde – er, at nogle af Sanders kritikere nu forsvarer ham.
Kritikkens selvsving
Det er trist på flere planer. Det mest indlysende er, at Østergaards kritikere afslører sig selv. De er ikke det frie universitets vagthunde, men blot paradekritikere, der råber »Forfald!« hver gang magten anvendes, uanset hvad den anvendes til.
Uden skelnen og perspektiv udråbes al forandring til en bevægelse væk fra noget, der var tættere på det humboldtske ideal. Også selv om forandringen består i en ministeriel kontraordre til en tidligere ministeriel beslutning, der minsandten også var en bevægelse væk fra det humboldtske ideal.
I kommentarfeltet på Informations hjemmeside slutter en af kommentarerne: »Jeg syntes også, at den radikale Morten Østergaard er en idiot, men altså ikke i dette spørgsmål.«
I denne undskyldning for enigheden findes nok en del af svaret på, hvorfor kritikken bliver ved, selv om den synes blind. Og svaret er simpelt: Det er farligt at holde med magten. Kritikken er gået i selvsving, den må blive ved. Rationalet synes at være, at der jo ellers ingen kritik er. Men kritikerne burde tænke over, hvor lette de er at manipulere med. Er det virkelig sådan, at den politiske magts handling pr. definition er skadelig for universitetet? Selv handlinger, der forsøger at rette op på tidligere tiders skadelige handlinger? Endda i forlængelse af en tidligere fremført kritik, som den konkrete handling faktisk imødekommer? Man kunne måske overveje, om ikke kritikken i højere grad burde kritisere sig selv. Hvis ministeren handler i overensstemmelse med ens egne synspunkter, hvorfor skal han så udnævnes til idiot?
 
Ole Olesen-Bagneux er ph.d.-stipendiat på IVA, Informationsvidenskabelige Akademi




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,31. oktober 2012,E-mail *
245,/debat/2016/05/laeserbreve-4,Læserbreve,Informations Debatredaktion," Jagerfly redder uskyldige civile
Serdal Benli, viceborgmester i Gladsaxe (SF)
Vi hører dagligt om kampen mod Islamisk Stat (IS). Og alle er enige om, at vi skal bekæmpe dem. Men intet folkefærd oplever og mærker kampen mod IS på egen krop som kurderne. Jeg er selv af kurdisk oprindelse og kender personligt til flere, som har været med i eller tabt nære slægtninge i kampen.
De kurdiske krigere og andre, som kæmper mod IS, har haft strategisk og afgørende gavn af den hjælp, som blandt andre Danmark har bidraget med ved at sende jagerfly af sted i kampen mod IS i Irak. En massakre i Kobane ville have været konsekvensen, hvis ikke koalitionen, heriblandt Danmark, greb ind og bidrog med jagerfly.
Den støtte, koalitionen bidrog med, var forudsætningen for, at kurderne kunne genindtage Kobane og redde mange civile i Irak. Den slags skal vi være parate til at gøre igen. Og det kan vi ikke med nedslidte F-16 – vi har brug for nye jagerfly.
Vi skal naturligvis støtte de demokratiske kræfter, men det er ikke nok. Og her skylder Enhedslisten og Alternativet os svar. De mener nemlig, at vi ikke skal købe nye jagerfly som erstatning for de snart totalt nedslidte F-16.
Hvad skal vi så i stedet? Skal vi bare stå på sidelinjen og se passivt til, mens der foregår en massakre? Det vil vi i SF ikke acceptere.
Danmark skal slet ikke bevæge sig ned ad det spor, hvor den militære løsning er svaret på alt, hvorfor SF også var imod indgrebet i Syrien.
Vi skal selvfølgelig have en udenrigspolitisk debat omkring, hvorvidt de ressourcer der bruges til dansk krigsførelse i Syrien, i stedet kunne bruges bedre til forebyggelse.
Vi kan i SF sagtens forstå, at der skal være en diskussion om, hvilken type jagerfly der skal vælges, og hvor mange der skal være.
Men helt at afskære jagerfly fra det danske luftvåben, som Enhedslisten og Alternativet ønsker, vil betyde, at vi ikke kan stoppe massakrer, som dem vi så i Shingal, Kobane og mange andre steder. Og det kan vi ikke være bekendt.
Danmark skal stå sammen med andre lande om at stoppe massakrer og ikke bare stå på sidelinjen og overlade de svære opgaver til andre.
Den store missionær
Esben Lunde Larsen, miljø- og fødevareminister (V)
En missionær er aldrig bedre end sin mission. Desværre er journalist David Rehling en sølle en af slagsen, da hans mission er både gennemskuelig og utiltalende. Ikke mindst når han – i en såkaldt ’kommentar’ den 3. maj – usagligt forsøger at kommentere på samtidens miljø- og fødevarepolitiske forhold.
Desværre ender Rehling med religiøs ildhu op med at sammenblande en række persondagsordener, som enhver læser med lidt forstand kan se er affødt af en indædt og persondreven modvilje mod dels regeringen, dels mig som minister for miljø- og fødevarer.
Nu kan man naturligvis kun bære over med en type som Rehling, der ikke evner at forholde sig til faktum, men i affekt blander argumentatoriske æbler og pærer i så skønsom en blanding, at han selv ender med at blive forvirret over farvevalget.
Når det så samtidig kombineres med en overfladisk tilgang til realpolitik, så bliver det patetisk. Og det er sådan Rehling fremstår, når man har læst hans indlæg, som man med undren må se figurere i Dagbladet Information, hvis kvalitetssans engang var højere.
For Rehling er det tydeligvis helt fremmed, at det for mange danskere kan være en naturoplevelse at betragte en kornmark eller en blomstrende rapsmark i det danske landskab.
I Danmark har vi meget lidt natur, når man ser på begrebet i ordbogens snævre forstand. Eksempelvis er en meget stor del af vores kystlinje i Danmark slet ikke natur i ordbogens definition. Klitterne er kulturlandskab, da vi planter dem til med marehalm for at holde på dem. Og på en lang række strande laver vi sandfodring, hvor vi pumper mere sand ind på stranden for at forhindre, at havet æder sig ind på land.
Regeringen vil naturen, og har skrevet ind i regeringsgrundlaget, at biodiversiteten i Danmark skal forbedres. Derfor er jeg i øjeblikket ved at forhandle om en Naturpakke med de blå partier om bl.a. at øge andelen af urørt skov, så vi netop kan gøre noget for biodiversiteten. Det forholder Rehling sig ikke til.
Men det er jo ikke første gang, at man tvinges til at bære over med hans evne til at forholde sig til fakta. Og noget siger mig, at det næppe heller bliver sidste gang.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,12. maj 2016,"Men det er jo ikke første gang, at man tvinges til at bære over med hans evne til at forholde sig til fakta. Og noget siger mig, at det næppe heller bliver sidste gang."
2191,/debat/2015/07/store-flyttedag-centraladministrationen,Store flyttedag i centraladministrationen,Hanne Foss Hansen," Den nye regerings ministre og forskellige politiske bogstavskombinationer er løbet med størstedelen af mediernes opmærksomhed på det seneste.
Men ved politiske regimeskifter foregår mindst lige så betydningsfulde, men i offentligheden langt mindre synlige forandringer i ministeriernes organisering. Ministerier oprettes, nedlægges og omlægges og institutioner flytter ressort. Ledere og medarbejdere flyttes rundt. Og disse omlægninger er langtfra ubetydelige for den førte politik.
Faktisk er der god grund til at diskutere de mulige konsekvenser ved V-regeringens seneste omstrukturering.
Opgaver, hvis varetagelse tidligere var præget af kulturerne i Justits-, Beskæftigelses-, Social- og Undervisningsministeriet samt Ministeriet for By, Bolig og Landdistrikter bliver nu placeret i en fælles kontekst. Fordi der er oprettet et nyt ministerium er forandringerne på udlændingeområdet synlige i offentligheden.
Dette gælder i mindre omfang andre områder, men såvel socialområdet som miljøområdet står ligeledes over for omfattende forandringer.
Betegnelsen ’Social- og Indenrigsministeriet’ er tæt på at være en falsk varebetegnelse. Det gamle Socialministerium mister udover opgaver vedrørende integrationspolitik også opgaver vedrørende internationalt samarbejde om sociale ydelser; opgaver vedrørende permanente ydelser til borgere, der er uden for arbejdsmarkedet; særydelser som folkepension, førtidspension, boligstøtte og børnetilskud samt hele ældreområdet. Og hertil kommer mindre områder, som var mere påklistrerede til ministeriet, herunder børn og ligestilling. En betydelig del af den tidligere socialpolitik trylles nu via ministeriel reorganisering om til beskæftigelsespolitik.
Magten centraliseres
Også i Miljøministeriet kommer der betydelige forandringer, idet dette ministerium sammenlægges med det tidligere ministerium for Fødevarer, Landbrug og Fiskeri.
I denne proces afgiver det gamle miljøministerium ikke blot planloven til Erhvervs- og Vækstministeriet, som der har været en del fokus på, men også en lang række sager vedrørende affald, vandforsyning og spildevand, som flytter over i det nye Energi-, Forsynings- og Klimaministerium. Samlet kan disse forandringer ikke andet end tolkes som en klar politisk nedprioritering af miljøværdier.
I den afgående regerings struktur var opgaver vedrørende samfundsøkonomi og modernisering af den offentlige sektor desuden fordelt mellem to ministerier – og det var der god mening i.
Nu samles økonomiopgaverne i stedet i det magtfulde Finansministerium, mens opgaver vedrørende den kommunale skattelovgivning flyttes til det i forvejen hårdt belastede Skatteministerium.
Hvad der sker med det forvaltningspolitiske område og moderniseringsbestræbelserne er uklart.
På dette område ville det være ønskeligt at bibeholde to stemmer, så perspektivrige innovationsprojekter og også gerne tillidsdagsordenen fortsat får plads.
Bliver Finansministeriet eneansvarlig for moderniseringsbestræbelserne er der en stor risiko for, at de mere perspektivrige af disse nedprioriteres eller udfases.
Uklarhed for medarbejdere
Vi ved, at struktur og organisationskultur har stor betydning for opgavevaretagelse.
Vi ved dog også, at rutiner kan være træge at forandre og at organisationskultur ikke ændres over natten. Derfor kommer konsekvenserne af forandringer i ministeriel reorganisering mere snigende.
Dertil kommer, at gennemslagskraften også vil afhænge af, hvordan reorganiseringerne konkret gennemføres. Indlejres de flyttede afdelinger og kontorer som uforandrede enheder med ledelsesmæssig kontinuitet i en ny ministeriel kontekst vil forandringerne være mindre gennemgribende, end hvis enheder brydes op, sættes sammen på nye måder og bemandes med delvist nye medarbejdere og ledere.
Endelig er der megen symbolik i alle disse reorganiseringer. Der signaleres politisk handlekraft.
Men der skabes samtidig uklarhed for medarbejderne om ansættelse og arbejdsdeling. Der er formodentlig også ganske store omkostninger forbundet med flytninger, omlægning af budget- og økonomistyringssystemer mv. Nogen burde regne på, hvad alt denne ommøblering koster.
Hanne Foss Hansen er professor i offentlig organisation og forvaltning, Institut for Statskundskab, Københavns Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",6.0,9. juli 2015,"På dette område ville det være ønskeligt at bibeholde to stemmer, så perspektivrige innovationsprojekter og også gerne tillidsdagsordenen fortsat får plads."
81,/debat/2016/06/ti-aar-brexit-europa-kaos,Ti år efter Brexit er Europa i kaos,Natalie Nougayrède," Året er 2026, og i London har UKIP’s premierminister netop indledt en ceremoni for at markere tiåret for Brexit – ’suverænitets-ja’et’, som han kalder det.
EU er faldet helt fra hinanden. Det meste af Europa bliver i disse år integreret i Kinas Nye Silkevej, som omfatter infrastrukturprojekter i hele Eurasien. Men Europa er ikke stabilt. Kontinentet er genstand for stadig geopolitisk rivalisering. Rusland har befæstet sin indflydelse i flere lande, men ser med misundelse på Kinas større gennemslagskraft. Grækenland har underkastet sig russisk førerskab i Den Ortodokse Union, der beskrives som et projekt for en ’kulturel og åndelig civilisation’ – det samme har Bulgarien.
Frankrigs præsident, Marine Le Pen, søger genvalg. Hun kom til magten i 2022 på en globaliserings- og indvandrerfjendsk platform og udskrev straks en ’Frexit’-folkeafstemning, som gav dødsstødet til det europæiske projekt, der var begyndt i 1957. Uden Frankrig var der ikke nogen levedygtig union tilbage.
Med Frankrig ude enedes de resterende medlemmer i Bruxelles om at ophæve alle EU-traktater og i stedet skrive under på en ’freds- og broderskabsaftale’, selv om ingen var sikker på, hvad den gik ud på, eller hvordan den skulle håndhæves. På tv så man den tidligere kommissionsformand Jean-Claude Juncker briste i gråd.
Tyskland opgav for længe siden at spille en ledende rolle i Europa, efter at det var slået fejl i flygtningespørgsmålet ti år tidligere. Med Storbritannien og siden også Frankrig ude af EU gjorde Tysklands desto større dominans landet til genstand for intens modvilje fra sine naboer. I stedet fokuserede tyskerne på at udvikle nye eksportmarkeder i Asien og på at rette op på sin demografiske ubalance med egne indvandringskvoter.
I de 10 år efter Brexit var der kun to europæiske stater, hvor højreekstremistiske eller populistiske partier ikke dannede regering: Norge (som aldrig blev medlem af EU og bevarede en stærk statslig fond baseret på sine olieindtægter) og Spanien (hvor mindet om Franco-årene fratog enhver appetit på ekstremismens genkomst). I flere lande fik protektionistiske og globaliseringsfjendtlige grupper, nogle af dem stærkt fremmedfjendske, folkelige gennembrud ved valgene.
Amerikansk nyorientering
Da briterne var ude af EU, opdagede de, at deres ’særlige forhold’ til USA kun var en frase. Et Amerika på nyisolationistisk kurs foretrak at vende den gamle verden ryggen.
USA kastede i stedet sin energi ind i Asien og Stillehavsområdet i strategisk konkurrence med Kina. Faktisk var den nyorientering begyndt allerede under præsident Obama og blev fremskyndet under hans efterfølger, Donald Trump. Præsident Trump havde glædet sig over Brexit, Vladimir Putin ligeså. Men ingen stod klar til at hjælpe Storbritannien med at redefinere sin position på den internationale scene.
Til sidst satsede Storbritannien på en tættere forhold til Kina. Som tegn på tilnærmelsen blev Heathrow omdøbt til Xi Jinpings Atlantiske Lufthavn. Kinesiske penge strømmede ind i landet, især gennem offshorefaciliteter. Med disse fulgte også et politisk pres, ikke mindst mod uafhængige medier. En britisk undersøgende journalist, der efterforskede kinesiske selskabers sponsering af parlamentsmedlemmer i Westminster, forsvandt sporløst. Kinas militær blev interesseret i Atlanterhavet og så Storbritannien som en værdifuld platform. Snart blev et kinesisk hangarskib posteret i Devonport, Vesteuropa størstes flådebase.
Et årti efter Brexit var EU et gulnet minde. Skolebøger beskrev det som et projekt, der var kuldsejlet ved mødet med det 21. århundredes virkelighed, og som gik under, da briterne vendte ryggen til »en fejlkonstrueret bureaukratisk enhed«, der »oversvømmede landet med indvandrere« og ville diktere krumningsgraden på agurker.
Krig har Europa ikke oplevet til trods for bortfaldet af solide alliancer. NATO eksisterer formelt endnu. Men så udhulet at det er irrelevant. Med EU’s opløsning og USA’s tab af interesse for kontinentet står NATO uden politisk base.
De europæiske stater tror ikke længere på de amerikanske sikkerhedsgarantier: Tiltroen mistede de, da USA allerede i Trumps første periode lod vide, at man havde fået nok af pseudoallierede, der ikke ville betale prisen for militærbeskyttelse.
Antiamerikanske stemninger er vokset frem overalt i Europa, parallelt med de populistiske bevægelsers tiltagende styrke – endda også i de baltiske lande, som Rusland har destabiliseret gennem korruption, skræmmetaktikker og manipulation med mindretal. Russerne behøvede end ikke at invadere, men kunne bare vente på, at Østeuropas demokratier visnede væk af sig selv.
Nye mure er skudt op
I dag, den 23. juni 2026, er der fyrværkeri over Themsen og Big Bens klokker ringer for at hylde genoprettelsen af ’Storbritanniens frihed’. Men frihed klinger som et tomt slagord. For Briterne lever på kanten af et kontinent, hvis stabilitet ikke er sikret, og hvor Europas nationalistiske spøgelser er vendt tilbage. De større magter enten skræmmer de mindre eller tilkøber sig deres loyalitet. Rusland, Kina og nogle gange selv USA kæmper om indflydelsen i Europa med de små nationalstater som bønder på et skakbræt. Efter Skotlands og Cataloniens løsrivelse er separatismen forstærket og kammer jævnligt over i territorialstrid. Nye mure er skudt op: Europa har nu et sydligt jerntæppe som værn mod flygtningestrømme fra Afrika og Mellemøsten – en region, der er stadig er midt i sin 30års krig.
Europa er ophørt med at være aktør på den globale scene – i stedet rystes det af ydre kræfter, som det ikke har noget håb om at kontrollere og nedslides af indre rivalisering.
© The Guardian og Information.
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",11.0,9. juni 2016," Året er 2026, og i London har UKIP’s premierminister netop indledt en ceremoni for at markere tiåret for Brexit – ’suverænitets-ja’et’, som han kalder det."
9113,/debat/2012/09/laeserbreve-9,Læserbreve,Informations Webredaktion," Mærkværdig debat om alder
Mina Bernardini, København
Mange, både i SF og i medierne, taler i disse dage om Astrid Krags alder, senest Informations politiske redaktør Amalie Kestler, 13. september.
Internt i SF er der også folk, der angiver Astrid Krags alder som årsag til ikke at stemme på hende. Underforstået: Unge Astrid ved ikke, hvad der rører sig ude i virkeligheden. Som medlem af SF sidder jeg undrende tilbage. Skal vi i SF, der er skabt på ryggen af ungdomsoprøret og kvindebevægelsen, fravælge en kandidat, fordi hun er en ung kvinde? Det er jo absurd.
Ligesom det var glædeligt at Danmark endelig fik en kvindelig statsminister i 2011, må vi glæde os over, at en ung mor kan være i spil til en formandspost for et regeringsparti. Sådan ser realiseringen af ungdomsoprøret og kvindebevægelsen vision også ud.
Vi skal som parti være stolte over, at vi har mulighed for at stemme på en dygtig ung kvinde, der kan og vil noget politisk. Jeg siger ikke, at det er en kvalitet i sig selv at være ung, men det kan aldrig diskvalificere.
Hvordan ser jeg ind?
Birgitte Gjøtz Petersen, Bagenkop
Den 3. september har Signe Marie Højlund i indlægget ’Fri os fra skønheden’ en skarp og rammende kommentar til vor tids kropshad og skam, som jeg desværre tror, at mange af os – især kvinder – er ramt og plaget af jævnligt.
Jeg har selv lidt af det som teenager i den ekstreme – men igen desværre ikke sjældne – form kaldet bulimi, og har nu som 45-årig heldigvis et mere afslappet forhold til mad og krop. Jeg har stadig en gevaldig appetit, men det er mere på livet som sådan, og hvis jeg er ved at brække mig, er det mere over ’noget’ i overført betydning. Endnu et billede på samfundets fokusering på det overfladiske og kroppens udseende, ser jeg ved, at vi ofte tænker eller siger ’Hvordan ser jeg ud?’ Hermed spørger man sig selv, hvordan man ser ud set udefra, og hvordan andre ser en. Måske ville det være sundere at rette opmærksomheden mod, hvordan ’jeg ser ind’, og dermed fokusere på, hvordan der ser ud og føles inden i en selv.
Tak til de folkevalgte
Niels E. Bjerrum, Vesterbro
De folkevalgte skal ofte høre for de mange ting, omverdenen mener, de ikke gør godt nok. Derfor skal vi som medborgere også huske at rose, når de gør noget godt.
Jeg vil derfor sige stort tak for et politisk bredt, visionært og afbalanceret budgetforlig 2013 i København. Der er mange positive initiativer for københavnere i alle aldre: Flere kunstgræsbaner, støtte til udviklingen af kreative vækstmiljøer, bedre og flere daginstitutioner og klubtilbud for unge – blot for at nævne nogle enkelte ting. Det ser således faktisk ud, som om vi i fremtiden kan være endnu mere stolte over at være borgere i vores dejlige by.
Rygernes rehabilitering
Ann Dorrit Guassora, Vanløse
Tak til Frederik Stjernfelt for en tapper indsats for at rehabilitere de usunde som værdige samfundsborgere 14. september. Det er hårdt tiltrængt. Ikke mindst rygerne har i mange år haft vores fulde opmærksomhed.
Samtidig med at vi appellerer til rygernes fornuft og ansvarlighed, taler vi om rygerne som afhængige stakler. Mens vi på den ene side appellerer til, at rygerne skal vise sig ansvarlige for eget og andres helbred, undsiger vi på den anden side deres handlekraft med henvisning til afhængighed. Resultatet ved at kombinere de to versioner af, hvad rygeren er for en størrelse, bliver, at vi kommer til at presse en person, som lider af afhængighed, til at tage et ansvar, som vi samtidig siger, at vedkommende ikke er i stand til at løfte. Et hårdt pres på nogle, som vi ikke tror på.
Vi kan ikke bestemme os for, om vi tror, at rygerne ikke stopper, fordi de ikke kan, eller fordi de ikke vil. Derfor ender vi med at sige, at de skal, selv om de ikke kan.
Østergaards proportioner
Marlene Hastenplug, dansklektor i Frankfurt am Main
Regeringen planlægger at halvere budgettet til lektoratsordningen, som står for støtte til danskundervisning i udlandet. Det har der lydt protester over, men indtil videre har det kun fået uddannelsesminister Morten Østergaard (R) til at efterlyse proportioner i debatten og nævne, at der jo også findes kulturinstitutter. Men de to ting kan ikke sammenlignes.
Dansklektorerne er integrerede i modtagerlandets egne strukturer, formidler dansk sprog og litteratur på akademisk niveau, uddanner oversættere og danskkyndige til erhvervslivet. De uddanner danskkyndige lærere til private sprogskoler og lokale firmaer, der handler med Danmark. De stiller op for Danmark i deres lokalmiljø – ofte steder, hvor der hverken findes konsulat eller kulturinstitut – til interviews med pressen og med baggrundsviden om landet.
Selvfølgelig skal der spares overalt, men det kan kun skade Danmarks interesser at skrue så dramatisk ned for danskrelaterede aktiviteter, der virkelig får foden indenfor i udlandet.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,19. september 2012,Østergaards proportioner
12658,/debat/2011/02/klimasagens-joker,Klimasagens Joker,Ejvind Larsen," Tag nu bare forsiden og opslaget side 8-9 i går (21. februar): »Er det EU's klimapolitik? Pas på klimaet! Medmindre det skader vores eksport ... EU tvinger med en ny handelsaftale Sydkorea til at slække på klimakrav til store europæiske biler - og gør det samtidig svært for landet at skærpe CO2-krav i fremtiden. En skandale, som skader Europas sag i internationale klimaforhandlinger ...«
Samtidig med at opslaget også forkynder: »Reduceres CO2 med en tredjedel, kan EU skabe seks mio. nye job« - ifølge en rapport til den tyske regering. »Hvordan kan vi bære os så dumt ad?« spørger Ole Jensen i sin nye bog På kant med klodens klima - Om behovet for et ændret natursyn.
»Udviklingen har været forudset i årtier. Hvordan kan vi bære os så dumt ad, at vi truer selve klimaets stabilitet og dermed - sat på spidsen - vor egen overlevelse? Det er virkelig ikke til at forstå, og det viser, at fornufts-argumenter ikke er tilstrækkelige.«
Som nu for eksempel EU. Det er så torskedumt, hvad EU (og dermed også Danmark) udsætter Sydkorea for, at det må have en dybere forklaring.
Natursynet
Den afslører Ole Jensen med sin brandaktuelle og -nødvendige bog: Vores brutale natursyn.
»Det er en afgørende mangel i klimadebatten, at natursynet næsten ikke eller slet ikke betænkes. Fokus ... når ikke ned til ondets rod: brutaliteten, den hensynsløse udnyttelsestænkning. Uden ændring i natursynet forbliver alle andre tiltag symptombehandling. Klimakrisen er i sig selv kun et symptom - et sidste og ganske vist dramatisk udtryk for vores civilisations dybe misforhold til naturen. Natursynet er klimasagens Joker.«
Det er det, fordi »miseren udgår fra Vesten. Det er os vesterlændinge, der bærer hovedansvaret for, at det kunne ske og dermed også hovedansvaret for at mindske følgerne af det. Eller rettere: hovedansvarlig er den tænkemåde, der er opstået her i det gamle Vesterland - Europa og Europas aflæggere i Amerika, især Nordamerika. For her hos os har der udviklet sig et brutalt natursyn. Der bygger på to yderst tvivlsomme antagelser: a) At naturen alene er til for os mennesker - som middel til vores udvikling og vækst. Og b) At vi har lov til at gøre med den, hvad vi kan komme af sted med.«
Skaberens vilje
Ole Jensen er ikke alene cand.theol., han er dr.theol.! Ja, ikke nok med det: fhv. lektor og professor i teologi ved Århus og Københavns Universiteter, domprovst i Maribo, forstander for Grundt-vigs Højskole og rektor for Præsternes Efteruddannelse.
Alligevel afholder det ham ikke fra at besvare spørgsmålet: 'Hvem har givet os denne licence to kill naturen' med følgende redegørelse: En af det moderne, vesterlandske projekts hovedgrundlæggere, den kristne munk og filosof og matematiker René Descartes (1596-1650) »var ikke i tvivl om svaret, da han proklamerede, at 'vi vil kunne gøre os til herrer over og ejere af naturen'. « Denne licence har Skaberen givet! »Skaberen og ingen anden. Det fremgår af citatet. Det spiller på den bibelske skabelsesberetnings ord om, at mennesket skal 'gøre sig jorden underdanig' og 'herske' over de øvrige skabninger, fordi det til forskel fra dem 'ligner' Gud, skabt som det er 'i hans billede'. (Første Mosebog 1,26-28)
Og for Descartes at se ligger naturen - de fem første skabelsesdages skaberværk - klar til at lade sig beherske. At naturverdenen er skabt af Gud indebærer, at den ikke er hellig eller guddommelig ... Menneskets særstilling i skabelsen, kombineret med naturens 'afhelligelse', giver det, hvad man har kaldt et 'herredømmemandat' i forhold til medskabningen ... Kristendommen legitimerer det brutale natursyn ...«
Sådan står der ordret at læse i teologen og den tidligere domprovst og rektor for Præsternes Efteruddannelse Ole Jensens bog side 32.
Se, det er et mod til at drive sandheden frem, som mange nutidige danske såvel som udenlandske skribenter ikke kan måle sig med. Men ikke for ingenting er Ole Jensen også forfatteren til miljøklassikeren fra 1976: I vækstens vold.
Det lyder ikke rart
Nu er konstateringen: »Kristendommen legitimerer det brutale natursyn, for det er jødisk-kristen tænkning, der har sekulariseret - af-helliget - naturen og anbragt mennesket som dens hersker og besidder!« som ventet ikke den forhenværende kristne domprovsts sidste ord.
»Det lyder ikke rart for at sige det mildt, og det passer da heller ikke ... Det er en fejludlægning.«
Men den er foretaget. Igen og igen. Og igen. Og nu. Her i det gamle Vesterland - Europa og Europas aflæggere i Amerika, især Nordamerika.
»Og den har bidraget afgørende til den skæbne-svangre fejludvikling i vores tænkemåde - det brutale natursyns tænkemåde.«
Meget mere er at sige om og i forlængelse af Jensens mesterværk (måske også et og andet imod det), men her må det helt afgørende være nok: Det er selve vores natursyn, som gør, at naturvidenskabens advarsler mod vores systematiske ødelæggelse af vores eget naturgrundlag i praksis - foreløbig synes at rage os en papand.
For naturen er jo i sig selv ikke noget - andet end pap.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",13.0,22. februar 2011,"Se, det er et mod til at drive sandheden frem, som mange nutidige danske såvel som udenlandske skribenter ikke kan måle sig med. Men ikke for ingenting er Ole Jensen også forfatteren til miljøklassikeren fra 1976: I vækstens vold."
12572,/debat/2011/03/hyggesexismens-indtog,Hyggesexismens indtog,Sara Gjermandsen," »I gammel tid var der forskel på kvinde og på mand, at der stadigvæk er forskel går over vor forstand.«
Sådan synger Vesterbros Ungdomskor på albummet Kattejammerrock fra 1974. I dag, 36 år senere, synes den forskel, der dengang vakte børnenes forundring, at være noget vi dyrker. Så snart vi tænder for fjernsynet, får vi i al fald tudet ørene fulde af forskellen på mænd og kvinder.
Budskabet overbringes ganske vist med en befriende ironisk distance. Kønsstereotyperne udstilles med glimt i øjet og smil på læben, i særdeleshed i medierne.
Et godt eksempel er Casper Christensen optræden i et reklamespot for TV 2 Zulu Awards. Titlen er Sådan lærer de deres kvinde at stemme. I spottet forklarer komikeren, hvordan selv en kvinde kan instrueres i at stemme til Zulu Awards - med hjælp fra en mand naturligvis. I en stue, der er som taget ud af 1960'erne, ser vi en taknemmelig lille husmor glane op mod patriarken Jarl Fries Mikkelsen og takke ham for at have forklaret hende, hvordan man stemmer.
Spottet er tydeligt påvirket af tidens nostalgiske forkærlighed for 60'ernes æstetiske udtryk og politiske ukorrekthed.
Måske er det mere præcist den amerikanske tv-serie og seersucces Mad Men, der er inspirationskilden. Serien kører på fjerde sæson, og er fortsat voldsomt populær. Her følger vi livet på et reklamebureau i 60'ernes New York. Seriens udtryk er gennemført farvemættet, glansfuldt og står i skarp kontrast til det dystre, som ligger lige under overfladen hos samtlige karakterer og til det moralske forfald, som serien i høj grad portrætterer. Der bliver røget, drukket og begået utroskab i et væk - med vaseline på linsen.
Der er ingen tvivl om, at serien har til hensigt at vise, at James Brown havde fuldstændig ret, da han sang It's a Man's World. De kvindelige figurer er degraderede til understimulerede, surmulende hjemmemonstre eller til sexobjekter, mænd forråder deres koner med.
Morsom diskrimination
Det kan synes nobelt at ville belyse kvindens trange kår i 1960'ernes patriarkat, men der er noget, som skurrer. For serien glider fuldstændig uden om en anden og ligeså relevant problematik, nemlig racismen som i høj grad også prægede årtiet.
I et enkelt afsnit er en af bureauets kreative ansatte blevet kæreste med en sort kassedame, men det bliver knapt bemærket.
Det virker lidt for let helt at forbigå periodens racismeproblemer, men måske er racismen for tabubelagt til at more sig over. Måske er der bare ikke vaseline nok til at få den til at se godt ud. Det er som om sexismen er nemmere at gøre spiselig.
Det lader til, at nogle former for diskrimination, racisme, er for alvorligt og aktuelt til at blive udsat for satire, mens mandschauvinisme, har komisk potentiale.
Man griner ligefrem, når en sekretær til et fyraftensarrangement bliver tacklet af sin chef, så han kan tjekke, hvilken farve trusser hun har på. Det er som om, det føles lidt rart at overvære noget så frivolt. Det er med nutidens optik fuldkommen uacceptabelt, ligesom formiddagsdruk og kæderygning på kontoret. Der er så meget man ikke må - måske netop derfor virker det som et frikvarter uden løftede pegefingre at sidde i sofaen og fnise over den groteske dekadence, i hvis navn alle former for fy bliver begået.
Seriens massive seersucces har medført adskillige blogs med bud på, hvordan man holder sin egen Mad Men-temafest. En instruktion i den kunst er blandt andet at finde på selveste Oprah Winfreys hjemmeside. Oprah opfordrer værter og værtinder verden over til at byde deres gæster på en klassisk Martini eller en Old Fashion (alphahannen Don Drapers foretrukne i serien).
Referencer til serien er også at finde i diverse modemagasiner og forhandlere forsøger flittigt at promovere eller sælge designere og deres produkter ved at sammenligne dem med moden i serien. Der dikteres hvepsetalje og generelt alt, hvad der i 1960'erne ansås for ladylike.
Der er dog endnu ingen, der har forsøgt at genetablere, at vordende mødre tager sig en cigaret og en dobbeltsjus, når morgenmaden er ryddet af bordet.
IQ som en mynde
Herhjemme bliver polariserede kønsroller også udstillet på sendefladen.
DR har blandt andet produceret programmerne Hjælp min kone er skidesur og Sådan er mænd. 
På trods af den ironiske distance til de stereotype forestillinger om kønsidentitet, som bliver leveret af Mads (Blærerøven) Christensen, Søren Pind og andre både kendte og ukendte mænd, lader programmernes popularitet til at spejle en regression i samfundet, et ønske om at få mandemanden og damedamen tilbage.
Modsat DR virker TV 2's kønnede vinkel på stort som småt til at være mindre bevidst. Den underliggende humor er ikke at finde, når modekommentator Jim Lyngvild inviteres ind for at fortælle, hvad kvinder gerne vil have - nemlig nøgne mænd.
Søde Lyngvild kommer venligt de kødhungrende kvinder til undsætning og udstiller gerne sit lem i en kalender, hvor både det ene og det andet ser retoucheret ud.
De kvindelige værter på Godmorgen Danmark leger også med på de kønnede tendenser. De er vilde efter at fortælle, hvordan de som kvinder oplever forskellige ting, eller hvorfor der er nogle ting, de bare ikke forstår, fordi de er kvinder.
Om det er udtryk for stigende efterspørgsel på en konstant nærværende kønnet vinkel, eller om Ida Wohlert og Katrine Hertz Mortensen tilsammen har en intelligenskvotient på størrelse med en afghansk mynde, står hen i det uvisse.
Tv 2s seneste påfund er boligprogrammet Herre i eget hus. Her sender mænd fruen væk og ommøblerer det fælles hjem, ved at smide alle deres kæresters eller koners ejendele ud og erstatte dem med hi-fi, sorte lædermøbler og reoler fulde af spiritusflasker. Families hjem byttes med andre ord ud med et drengeværelse anno 1987. Som den dertil indhentede designer Lasse Rasmussen udtalte i et afsnit: »Der er knald på drengehørmen.«
Og det er der. Med en dåseøl i hånden og en hammer i den anden bliver der raset ud over voksenlivets snærende lænker, bygget et regulært mandealter og som Lars udtaler i et af programmerne: »Nu får vi en gang for alle sat på plads, hvem der er chef i huset.«
Kønskampen fortsætter
Selv i Information sniger laissez faire sexismen sig ind.
Således besvares et læserbrev fra en kvinde, der vånder sig over, at hendes (voksne) kæreste i selskab med sine venner omtaler kvinder som skeder og spermsiloer, med at denne jargon blot er et tegn på maskulint mindreværd og uden reel betydning.
Men den ironiske distance lovliggør ikke verbal vold. Den vidner om en aggressiv kønsdebat, hvor det ikke længere handler om at nå til enighed, men om hvem der har overhånden.
Den handler måske også om, at vi i en tid, hvor individet er i centrum, længes mod nogle simplere spilleregler, hvor ikke alt er til forhandling.
Det kan virke harmløst at overtage en forældet diskurs i en tid, hvor vi selv mener at have flyttet os så langt væk fra det patriarkalske kvindesyn, som diskursen tidligere var bundet til. Men behovet for at genintroducere kønnet som primær identifikator synes desværre blot at være bevis på det modsatte - nemlig at vi i virkeligheden ikke er nået ret langt. At vi bevæger os baglæns.
Ord er ikke toldfri, heller ikke hvis de lidt bliver sagt for sjov. De udstikker et normsæt, som vi hurtigt accepterer og udlever.
Mandlig positionering og hierarkisering har fundet sted i tusinder af år og det faktum, at kvinderne har gjort oprør mod det i de sidste 43 år, er ikke ensbetydende med, at vi er i mål. Accepten af hyggesexisme er et symptom på netop dette.
Humoren befrier os ikke fra konsekvensen. Den tiltagende hyggesexisme afføder en diskurs, der ikke er løsrevet fra, men tværtimod skaber det objekt den omtaler: Kvinden og kvindestereotypen fra før oprøret i 68.
Sara Gjermandsen er studerende




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",21.0,9. marts 2011,En artikel pr. redaktion - sendt til jer hver søndag
9856,/debat/2012/06/politikerne-brandslukker-systemkritikken-udebliver,"Politikerne brandslukker, systemkritikken udebliver",Preben Wilhjelm," Vi står i en meget alvorlig økonomisk situation, som vi har overtaget fra den tidligere regering med dens uansvarlige økonomiske politik og dens ufinansierede skattelettelser, lyder det fra Helle Thorning igen og igen. Det er ikke alene noget forfærdeligt vrøvl. Det er direkte fordummende, fordi det blokerer for indsigt i, hvordan vi egentlig er havnet i suppedasen.
VKO-flertallet gav skattelettelser, javel. På det tidspunkt så det lyst ud. S og SF glemmer bekvemt, at de også ville spendere, blot på en anden (og i mine øjne fornuftigere) måde. Men det er ikke et spørgsmål om ansvarlighed eller uansvarlighed, det er et spørgsmål om politisk uenighed.
Og hvad der er langt vigtigere: De nok så omtalte ’ufinansierede skattelettelser’ og oppositionens alternative forslag var for pebernødder at regne i forhold til den forringelse af statsfinanserne, som fandt sted. På kun fire år gik vi fra et overskud på 80 milliarder kroner til et underskud på 100 milliarder kroner. Og denne ændring fandt vel at mærke sted uden skygge af grundlag i nogen politisk beslutning.
Det var ikke den offentlige sektor, der løb løbsk. Men det er den, der må holde for. Sagt uden moraliseren; det ligger i selve systemet. Når den private sektor ikke kan tjene tilstrækkeligt på arbejdskraften, overlades forsørgelsesproblemet til det offentlige.
At den private sektor nedlægger 200.000 arbejdspladser, er den umiddelbare årsag til den drastiske forringelse af statsfinanserne. Men også kun den umiddelbare årsag. Virksomhederne reagerer jo kun på markedsvilkårene, præcis som systemet forudsætter.
Som en mønt på højkant
Som bekendt blev krisen denne gang, både i USA og Europa (i særlig grad Danmark), startet af ’boligboblen’. Enhver kan nu se, at bankerne var for optimistiske. Men spørgsmålet er, hvordan en sådan trods alt begrænset fejlkalkulation i den vestlige bolig- og byggesektor kan føre til en lavine, som hurtigt omfatter det meste af kloden, ikke kun byggesektoren men alle sektorer, får hele finanssektoren til at vakle, kræver astronomiske hjælpepakker fra stater, som i forvejen har fået bunden slået ud af budgettet, smider millioner og atter millioner ud i arbejdsløshed og forringer de velfærdsordninger, som skulle rette lidt op på misforholdet mellem rig og fattig.
Svaret er, at det grundlæggende økonomiske styringsinstrument, markedsmekanismen, automatisk fører til, at selv mindre ubalancer bliver selvforstærkende. Kapitalismen, med markedsmekanismen som styringsinstrument, er hvad der i fysikken kaldes et metastabilt system, hvor den mindste ubalance er selvforstærkende. Som en mønt på højkant.
Vi kunne ikke drømme om at producere en elkedel, som ikke slukker af sig selv, før vandet er kogt af og køkkenet sat i brand. Vi producerer ikke biler, som ikke retter op af sig selv efter et sving. Vi indbygger ’dødemandsknapper’ i skibe og tog og maskiner, ja sågar i motorsave og hæksakse for at hindre ulykker. Når vi bygger vindmøller, sørger vi for, at rotorbladene automatisk justeres, så møllen ikke løber løbsk, hvis vinden bliver for kraftig.
Men når det gælder styringen af hele samfundsøkonomien, har vi overladt den til en mekanisme, som forstærker selv mindre ubalancer til alvorlige kriser.
Intet opgør i sigte
Et opgør med selve styringsmekanismen er ikke let at få øje på. Socialdemokraterne har med tilslutning til Finanspagten forladt Keynes til fordel for Friedmans neoliberalisme, socialisterne har med kravet om vækstpakker suspenderet Marx til fordel for Keynes, og kritikken fra Occupy-bevægelsen og anfægtede liberalister retter sig mere moralsk end analytisk mod bankernes og finanskapitalens grådighed.
Sidstnævnte kan højst være et afsæt for en egentlig systemkritik, eftersom grådigheden er selve drivkraften i det system, vi i denne del af verden bekender os til. Hvad havde man tænkt sig skulle være styrende for kapitalens dispositioner om ikke grådigheden?
Såvel blå som såkaldt røde politikere i alle kriseramte lande har accepteret den gidselfunktion, de er anbragt i af finanskonsortier, der er blevet så store, at man ikke tør lade dem gå ned, som de ellers skulle ifølge deres egen bekendelse til markedsmekanismen.
Særlig absurd bliver det, at man redder finanssektoren angiveligt for at sikre, at der fortsat kan ydes lån til erhvervsvirksomhed (læs: beskæftigelse) samtidig med, at man fratager den tilskyndelsen til at yde sådanne lån ved at tilbyde dem et langt sikrere alternativ, nemlig de statsobligationer, som de selv har nødvendiggjort udstedelsen af. Det burde ikke komme bag på nogen, at det netop er, hvad hjælpen til bankerne i vid udstrækning er brugt til.
Hårdere end Kartoffelkuren
Finanspagten fremstilles som en sikring mod gentagelse. Allerede størrelsesforholdene vidner om, at det er en illusion. Pagten forpligter til at holde statens budgetunderskud på under 0,5 pct. af BNP, dog kortvarigt i ikke særlig veldefinerede krisesituationer op til 3 pct. af BNP. Det skulle tvinge regeringerne til ’økonomisk ansvarlighed’. Hvordan skulle dét kunne praktiseres, når langt større skred i budgetterne fremkaldes af dispositioner, som politikerne overhovedet ikke har haft nogen indflydelse på? I Danmark, som er mindre ramt end de fleste eurolande, raslede bundtallet på statsbudgettet som før nævnt fra plus 80 til minus 100 milliarder kroner på mindre end fire år. Dette skred på 180 milliarder kroner svarer med runde tal til 10 pct. af BNP eller mere end 20 pct. af statsbudgettet! At korrigere for udsving af den størrelsesorden er en nedskæringsopgave, som vi aldrig har set magen til her i landet. Den er otte-ti gange større end Kartoffelkuren i 1986, den skrappeste finanspolitiske stramning i nyere tid.
Finanspagten er en ufrivillig demonstration af, at vores politiske demokrati er begrænset til at beslutte, hvordan vi skal bringe samfundet ud af den suppedas, som nogle ansvarsløse kapitalinteresser og en blind markedsmekanisme har bragt os i. Men den er et skrivebordsprodukt, som ikke vil kunne efterleves i praksis. I øvrigt indeholder den ikke elementer, der bidrager til at forhindre den næste krise. For den piller ikke ved de mekanismer, som er bestemmende for en krises opståen og udvikling.
På kollisionskurs
På det seneste har den erkendelse bredt sig, at den blinde budgetdisciplin, som Finanspagten er udtryk for, snarere forstærker end mindsker krisen. Erkendelsen er nok mere hjulpet på vej af den sociale uro i Grækenland, som foreløbigt breder sig til Spanien og Italien. En uro, som har givet vind i sejlene, især til højrepopulistiske eller ligefrem fascistiske bevægelser, som vi så i kølvandet også på krisen i 1930’erne. Et skræmmende perspektiv.Det har givet anledning til krav om, at Finanspagten skal revideres eller suppleres af en vækstpakke. Det ser i øjeblikket ud til, at det første ikke er politisk muligt, således at løsningen eller kompromisset kun kan blive en supplerende vækstpakke eller kickstart.
Ingen skal forvente, at en kollektiv brøler som Finanspagten nogensinde vil blive indrømmet. Men det er nødvendigt at fastslå, at Finanspagten og en vækstpakke er i direkte modstrid med hinanden. Finanspagten er en klar forpligtelse til ikke at søge økonomiske kriser modereret ved hjælp af vækstpakker eller lignende.
Enten må Finanspagten suspenderes, eller også bliver ’vækstpakken’ blot nogle uforpligtende tilkendegivelser. Den eneste måde, hvorpå de to ting kan undgå at kollidere, er ved betragtelige forøgelser af staternes indtægter. Det har vi til gode at se.
 
Preben Wilhjelm er forhenværende MF (VS)
Kronikken er et lille uddrag af en bredere analyse, som kan læses som pdf-fil herunder.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",46.0,2. juni 2012,"Men når det gælder styringen af hele samfundsøkonomien, har vi overladt den til en mekanisme, som forstærker selv mindre ubalancer til alvorlige kriser."
8327,/debat/2013/01/lad-genindfoere-faste-bogpriser,’Lad os genindføre faste bogpriser’,Søren Møller Christensen," Ingenting er helt hvad det ligner, og der findes sjældent enkle løsninger på rigtige problemer.Krisen i bogbranchen ser ud som en klassisk konjunkturkrise. Samfundet foråd sig, folk har ingen penge til forbrug, boghandlerne har ikke råd til at købe forlagenes bøger, forlagene skærer deres programmer ned, og de frie priser på bøger får både boghandlere og forlag til at konkurrere sig selv ihjel i en stadig vildere spiral, der kun efterlader monopoler og bestsellere. Det er der, vi står nu.
Eller er det måske endnu værre? Måske er bogbranchens krise grundlæggende slet ikke økonomisk, men derimod, at vi har mistet tilliden til bogen som fast valuta? At vi med indførelsen af de frie priser droppede den sidste rest af en kulturel ambition, som har været grundlaget for handel med bøger i Danmark siden 1830’erne? At vi med andre ord har erstattet den gode bog med det gode tilbud. Siden liberaliseringen begyndte for en halv generation siden har Folketinget i hvert fald kørt på frihjul og har overladt litteraturpolitikken til markedet og til bogbranchen selv. Nu kan vi gøre regnskabet op:
Det er indiskutabelt, at vi har fået kedeligere og mere ens boghandler med færre titler og med et sortiment, der bestemmes centralt af færre end fem kædeindkøbere, der køber ind til stort set alle butikker i hele landet. (Den professionelle indkøber er et fænomen, som ikke fandtes i dansk boghandel for ti år siden. Indkøberen er en sidegevinst ved den nu næsten totale koncentration af detailhandlen i kæder.) De er der endnu, de få tilbageværende selvstændige Gode Boghandlere, af den slags, som man går opløftet fra. Men de er enten ved at give op eller gå over til at sælge restoplag og badebolde.
Med det liberaliserede bogmarked fik vi også Det Gode Supermarked. Stedet, vi alle kommer, og som også gerne vil sælge os bøger – når det kan betale sig. Før købte man bøger hos boghandleren, og kun der. Det udelukkede befolkningsgrupper, som ikke kommer i boghandlen, og liberaliseringen har sandsynligvis ført til, at flere i dag kommer i kontakt med bøger end tidligere, og det er godt. Men supermarkederne har vist sig at være utro partnere for forlagene. De er ikke en stabil faktor, som man kan bygge noget på. De vil ikke sælge litteratur, uanset om det regner eller sner, sådan som Den Gode Boghandler gør. Det lærte forlagene i foråret 2012, hvor salget af bøger til supermarkederne pludselig faldt til det halve af, hvad det var i samme periode året før.
Det Gode Forlag
Den Gode Bog er stort set faldet bort som økonomisk faktor. Den er fuldstændig devalueret i folkelig anseelse. En væsentlig, kulturbærende titel sælges i dag i langt under halvdelen af det tidligere antal, og der er ingen penge i det. Det Gode Forlag er derfor kommet i en knibe, som det forsøger at komme ud af ved i stedet at udgive bestsellere og begrænse antallet af vigtige oversættelser og danske titler til et minimum.Det går tydeligvis ikke. Så hvad gør vi?
1) Lad os få genindført de faste bogpriser, selv om det næppe i sig selv vil redde hverken boghandlere eller forlag. Det kommer for sent, og der skal mere til. Men det vil være gratis, og da det må foregå ved lov, vil det forpligte Folketinget på en fastkurspolitik for litteraturen.
2) Momsen på bøger må afskaffes, eller den må i det mindste sænkes til samme sats som for kunst, som er 5 procent.
Ud over Danmark er det blandt alle Europas 29 lande kun Bulgarien, der har fuld moms på bøger. Norge, Irland og England har overhovedet ingen moms på bøger, medens normalen ligger på mellem 3 og 6 procent. En officiel svensk rapport konkluderer, at da Sverige i 2002 satte sin moms på bøger ned fra 25 procent til 6 procent, steg omsætningen så meget, at hele bogbranchen opnåede en lønsomhed, der modsvarede det øvrige erhvervslivs. En kraftig momssænkning vil også i Danmark give en umiddelbar saltvandsindsprøjtning, hvis afledte virkninger vil opveje statens tab af provenu. Men det vigtigste er, at den vil styrke bogens anseelse.
3) Folketinget må, som det allerførste, give boghandlerne en hjælpende hånd ved at stille en garanti for deres kredit (en bogpakke, helst administreret af institutionen Litterær Stabilitet). Boghandlernes likviditetsproblem går tilbage til finanskrisen i 2008, og mange af dem er nu kørt så langt ud økonomisk, at det måske er et spørgsmål om måneder, før der ikke længere findes danske boghandlere med et bredt sortiment af bøger. Garantien kunne kombineres med en ’sortimentsordning’ som den, man har i Finland, hvor de tilknyttede boghandlere påtager sig at lagerføre alle almene nye bøger i en vis tid. Forlagene stiller bøgerne gratis til rådighed i ét eksemplar, og hvis boghandleren sælger eksemplaret, skal han købe et nyt. Kreditten og de gratis bøger vil give Den Gode Boghandler noget at arbejde med. Og dem, der ikke vil være med, kan bare lade være.
4) Bogen står i lav kurs på bibliotekerne, og derfor må kommunerne som led i en ny fastkurspolitik forpligtes til at købe hver mindst ét eksemplar af alle væsentlige udgivelser. Efter kommunalreformen i 2006 er antallet af folkebiblioteker faldet, og alene de sidste tre år er deres samlede bogbestand dalet med en million bind om året, medens deres indkøb af gode nye bøger i dag er på et så lavt niveau, at det ville klæde et kulturelt endnu mere beskedent folk end det danske.
 
Søren Møller Christensen er medlem af Forlæggerforeningens bestyrelse, men indlægget er et udtryk for hans personlige holdning.
",0.0,11. januar 2013,Det Gode Forlag
9815,/debat/2012/06/laererforening-paa-afveje,Lærerforening er på afveje,Eskil Halberg og Charlotte Kjærholm Pedersen," Det er naturligvis glædeligt, at Anders Bondo Christensen (ABC), formand for Danmarks Lærerforening, i et læserbrev forsikrer os om, at forslaget om at nyuddannede arbejdsløse lærere skal arbejde 20 timer om ugen, ikke følges op med tvang.
Det står dog fortsat uklart, hvordan der pludselig er 20-timersstillinger over alt på landets skoler, samtidig med at der ingen ordinære jobs er at finde. Det er uhyre vigtigt at understrege, at ABC’s udlægning om, at lærerne arbejder under overenskomstmæssig løn, skal sammenholdes med det faktum, at skolen modtager en refusion svarende til dagpenge.
Det vil sige, at de unge er gratis arbejdskraft for den pågældende institution. Det kan ABC ikke løbe fra, og det er pinligt, at han forsøger. Sagen er den, at hans forslag ikke er en hjælpende hånd til et ordentligt job, men blot en dårlig løsning.
Erfaringer viser, at disse undtagelsestilstandsstillinger som han foreslår, løntilskud eller virksomhedspraktikker i realiteten ikke får folk i arbejde. Samtidig bliver disse midlertidige stillinger allerede i dag brugt af arbejdsgivere som ordinær arbejdskraft. Vi vil fastholde, at det er en forringelse af arbejdsvilkårene for unge.
Fordel arbejdet
Ikke fordi arbejde er det vigtigste i hele verden. Tværtimod. Men når første- og andenrangs arbejdspladser foreslås og dermed accepteres af fagforeningerne, skabes der konkurrence mellem ansatte. Og det er ikke progressiv fagforeningspolitik.
Sidst, men ikke mindst, er det med stor forundring, at vi må påpege, at fremadrettede forslag, som ABC efterlyser, skam allerede findes i kronikken: Sæt arbejdstiden ned. Fordel arbejdet i stedet for at pille ved ansattes vilkår.
Det forslag er sidenhen blevet bakket op af eksempelvis økonom fra RUC Jesper Jespersen. Det er samtidig blevet klart, at den forventning, man har haft om mangel på arbejdskraft de næste år, ikke kommer til at holde.
Det ville klæde ABC at forholde sig til den egentlige kritik i stedet for at kaste sig ud i tekniske forklaringer; de laver ikke om på det faktum, at han er i gang med at give køb på unges fremtidige arbejdsliv.
",16.0,8. juni 2012,Fordel arbejdet
6748,/debat/2013/09/enhedslisten-lover-friere-toejler-skaber-rigid-statskontrol,"Enhedslisten lover friere tøjler, men skaber rigid statskontrol",Thomas Medom og Jan Ravn Christensen," 
	Enhedslisten lancerede på sit sommergruppemøde et større udspil. En af overskrifterne lød: »Kommunerne skal have friere tøjler.«

	Det er falsk varebetegnelse. Tankerne ledes hen på et meget anvendt citat af Lenin: »Tillid er godt, kontrol er bedre.«

	Enhedslisten vil med et såkaldt fleksibelt fyringsstop sidde centralt og diktere antallet af medarbejdere inden for de forskellige velfærdsområder i kommunerne. Muligheden for lokal prioritering og omprioritering i takt med, at der nytænkes og forebygges, skal fjernes til fordel for en centralistisk fastlåsning af tingenes tilstand, som de ser ud i 2013.

	Helt ærligt. Forslaget er udtryk for en rigid centralistisk statskontrol og en afvikling af store dele af det lokale demokrati.

	Uigennemtænkt

	Enhedslistens beskrivelse af det fleksible fyringsstop bør gengives, for det er i helheden, at absurditeten bliver tydelig:

	»Enhedslisten foreslår, at der indføres et fleksibelt fyringsstop. Det skal selvfølgelig fortsat være muligt for kommunerne at flytte ressourcer fra f.eks. børneområdet til ældreområdet, hvis der er et faldende børnetal og et stigende antal ældre. Fyringsstoppet skal ligeledes tilpasses den lokale udvikling i befolkning og demografi. Kommuner med faldende indbyggertal kan således godt reducere antallet af ansatte, mens kommuner med et stigende indbyggertal skal øge antallet af ansatte. Men det samlede antal velfærdsmedarbejdere i kommuner og regioner må ikke falde.«

	Ideen bag Enhedslistens »fleksible fyringsstop« kan vi som venstreorienterede naturligvis godt tilslutte os: Vi skal værne om og forbedre vores velfærdssamfund. Men det ændrer ikke på, at forslaget er helt igennem uigennemtænkt. Skal forslaget give mening, må konklusionen være, at alle kommuner skal have samme antal ansatte pr. indbygger inden for hvert velfærdsområde. Kun når børnetallet falder, må der kanaliseres midler til de ældre. Hermed kan der ikke omprioriteres lokalt, eksempelvis fra børn til ældre eller omvendt, eller fra behandling til forebyggelse. Resultatet er benhård og uklog statskontrol.

	Mærkesagskommunikation

	Enhedslisten undgår behændigt at løfte bare en flig af sløret for, hvordan de vil gennemføre deres uigennemtænkte forslag. Hvordan konstaterer vi eksempelvis, hvem der er velfærdsmedarbejdere? Hvis antallet ikke må falde, må det så godt stige? Og hvordan vil Enhedslisten finansiere forslaget i økonomisk trængte tider? Jo mere man overvejer Enhedslistens forslag, des mere tydeligt bliver det, at der ikke er tale om andet end mærkesagskommunikation.

	Det er trist, at et folketingsparti ikke gennemarbejder konsekvenserne af egne udspil. Og det er tankevækkende, at et parti tror, man kan løse de udfordringer, vi står over for, ved blot at fastlåse alting, som det ser ud i dag.

	Lad os tage to eksempler, der illustrerer de grundlæggende problemer ved Enhedslistens tankegang.

	For det første er det efterhånden veldokumenteret, at en tidlig indsats på småbørnsområdet betaler sig menneskeligt såvel som økonomisk. Det er dokumenteret, at bedre normering i vuggestuer og børnehaver giver bedre trivsel og højere fagligt niveau helt fremme ved afgangsprøven i 9. klasse.

	Et kraftigt løft af små børns sprogkundskaber og trivsel med mange pædagoger og pædagogmedhjælpere i vuggestuer og børnehaver kombineret med tilbud, der er målrettet udsatte børns forældres evne til at være forældre, vil alt sammen øge børns chance for et bedre liv og bedre uddannelse.

	Det betyder samtidig, at en massiv indsats på småbørnsområdet både vil give det enkelte barn bedre livsbetingelser og vil kunne spare samfundet for massive udgifter til specialiserede sociale og kriminalpræventive foranstaltninger samt til overførselsudgifter.

	Jo dygtigere vi bliver til de tidlige indsatser, des mere mening giver det at forsøge at omprioritere midler fra de dyre foranstaltninger til de billigere og bedre indsatser på småbørnsområdet. Men den mulighed vil Enhedslisten nu fratage kommunerne, fordi det passer ind i den kommunikationsplan, Enhedslistens spindoktorer og pressefolk har udtænkt.

	Bremseklods for udvikling

	Et andet eksempel på, at Enhedslistens frontalangreb på det kommunale selvstyre er uklogt, er udviklingen, ældreområdet har gennemgået de seneste år, hvor der er kommet massivt fokus på genoptræning og anvendelse af velfærdsteknologi.

	Mange kommuner bruger massive ressourcer på at gøre ældre medborgere selvhjulpne i længere tid i stedet for blot at give passiv omsorg og hjælp. Vi understøtter eksempelvis, at de ældre borgeres fysik er så god som muligt, og vi investerer i velfærdsteknologi, så de selv kan klare langt flere opgaver.

	I Aarhus blev der således for cirka tre år siden iværksat et stort projekt med titlen Grib Hverdagen. Formålet var at hjælpe flere ældre borgere til at blive selvhjulpne. Logikken var, at man skulle arbejde med borgerne, ikke for dem. Resultaterne er overvældende.

	Over 37 procent af dem, der har deltaget i projektet, er blevet selvhjulpne, mange har fået bedre funktionsevne, og 85 procent har oplevet positive forbedringer i forhold til at kunne udføre meningsfyldte aktiviteter. Så det er ikke en overdrivelse, at projektet både har ført til bedre livskvalitet og samtidig også kan frigøre personalemæssige ressourcer, som kan bruges til bedre velfærd eller nye initiativer, der gør os i stand til at opretholde god borgernær service. De positive erfaringer vil imidlertid umuliggøres af Enhedslistens rigide forslag.

	Man må spørge sig selv, om de erfaringer, den viden og den teknologiske formåen, der er etableret i forhold til hverdagsrehabilitering af ældre, ikke betyder, at man kan frigøre midler til andre områder? Eller om de sparede ressourcer nødvendigvis skal fastholdes inden for et bestemt velfærdsområde?

	Rigid statskontrol

	Enhedslistens forslag rejser yderligere en problemstilling. Hvordan vil man holde styr på, at det fleksible fyringsstop overholdes?

	En mulighed er at opbygge alle kommuner efter samme forvaltningsstruktur, så det bliver muligt at kontrollere, om kommunerne overholder det minimale personaletal, som Enhedslisten finder rigtigst på de enkelte velfærdsområder. Det vil dog være altødelæggende for det kommunale selvstyre – og husk, der er faktisk meget variation mellem de danske kommuner, hvad angår eksempelvis geografi og befolkningssammensætning.

	Alternativet er en ansættelse af en hob af bureaukrater, der skal ind og analysere kontoplaner, stillingskategorier mv. for at sikre sig, at det fleksible fyringsstop overholdes. Et fleksibelt fyringsstop vil kort sagt hælde en masse penge lige i lommen på uproduktiv og overflødig administration.

	Hvis Enhedslisten får held til at fastlåse kommunerne, som de ser ud i 2013, vil det både gøre Danmark fattigere og dummere.

	Forslaget er slet og ret et malplaceret forsøg på klassisk populisme, og det er tvivlsomt, om Enhedslistens folketingsmedlemmer helt har forstået konsekvenserne af det. Man kun ærgre sig over, at ingen af dem har en kommunalpolitisk fortid, for så havde de sandsynligvis forstået problemstillingen bedre. Kort sagt: Enhedslistens ufleksible tankestop fortjener en tur i papirkurven.

Thomas Medom er byrådsmedlem og politisk leder for SF-Aarhus

Jan Ravn Christensen er byrådsmedlem (SF) og formand for Økonomiudvalget i Aarhus Kommune




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",12.0,4. september 2013,"	For det første er det efterhånden veldokumenteret, at en tidlig indsats på småbørnsområdet betaler sig menneskeligt såvel som økonomisk. Det er dokumenteret, at bedre normering i vuggestuer og børnehaver giver bedre trivsel og højere fagligt niveau helt fremme ved afgangsprøven i 9. klasse."
7481,/debat/leder/2013/05/bistand-fejlslagen-stat,Bistand til en fejlslagen stat,Jesper Løvenbalk Hansen," 
For mindre end to år siden blev Mali konstant trukket frem som eksempel på succes i Vestafrika. Et land, der qua et vedholdende engagement fra vestlige donorer var blevet den gode historie om, hvordan man skaber demokrati, orden og udvikling.

	Men fortællingen holdt ikke. Under overfladen lå de historiske konflikter og ulmede, og med dem hele spørgsmålet om den legitime stat.

	For i det nordlige Mali følte befolkningen sig negligeret og alt andet end repræsenteret af Malis politiske administration. Det førte til oprør, statskup og senere borgerkrig. For selvom der måske afholdes regelmæssige valg, så undertrykkes oppositionen, og store befolkningsgrupper deltager slet ikke i de politiske processer.

Danmark har inden for de seneste år omlagt en god del af den årligt 16 milliarder kroner store bistand til såkaldt budgetstøtte. Det vil sige, at de danske skattekroner sprøjtes direkte ind i statskasserne i lande som Uganda, Tanzania, Kenya og Mali. Mali blev således tildelt 100 millioner kroner i budgetstøtte i 2009-2011.

	Ideen er at skabe udvikling indefra. Budgetstøtte styrker staterne og deres muligheder for at opfylde deres respektive befolkningers behov. Omvendt er samme midler med til at opretholde regimer, der ikke nødvendigvis er demokratiske og inkluderende. Samtidig er de lande, som modtager budgetstøtte, plaget af ekstrem korruption og magtmisbrug.

Det hedder sig, at dansk bistand skal gøre mere for de fejlslagne og svage stater. Det er godt. Men er budgetstøtte smart? Onsdag lovede det internationale samfund at bidrage med omkring 25 milliarder kroner til Mali over de næste to år.

	Det er mange penge i et land med et BNP på 55 milliarder kroner. Så mange, at det fuldstændig kan ødelægge den politiske udvikling, hvis ikke den politiske administration understøttes bredt af befolkningen.
",0.0,18. maj 2013,"	Ideen er at skabe udvikling indefra. Budgetstøtte styrker staterne og deres muligheder for at opfylde deres respektive befolkningers behov. Omvendt er samme midler med til at opretholde regimer, der ikke nødvendigvis er demokratiske og inkluderende. Samtidig er de lande, som modtager budgetstøtte, plaget af ekstrem korruption og magtmisbrug."
9770,/debat/2012/06/laeserbreve-11,Læserbreve,Informations Webredaktion," Udemokratisk finansunion
Merete Riisager, EU-ordfører, LA
Man kunne læse i Information 12. juni, at EU rykker tættere på en finansunion. Angela Merkel har meldt ud, at det ikke længere er nok med fælles valuta, men at EU også skal have fælles finanspolitik med økonomisk ledelse og deling af gæld og risici.
Finansunionen er et akut forsøg på at klare eurozonen ud af den nuværende økonomiske krise. Problemerne ved en sådan finansunion kan dog blive alvorlige, både for demokrati og velstand i Europa.
Deling af gæld vil svække de økonomisk uansvarlige medlemslandes motivation for at hanke op i sig selv og få styr på økonomien, fordi andre lande med bedre økonomi og konkurrenceevne kommer til at hænge på gælden.
Samtidig vil finansunionen føre til øget centralisering og en forandret magtstruktur i EU, der vil resultere i afgivelse af suverænitet og en svækkelse af borgernes ret til at stemme sig til en bestemt politik.
Vismand er på afveje
Jørgen S. Nørgård, København og Niels I. Meyer, Hørsholm
Eirik Schrøder Amundsen, medlem af De Økonomiske Råds formandskab udtaler sig i et interview 13. juni direkte forkert om rapporten Grænser for vækst, som er en af de vigtigste miljøøkonomiske rapporter i nyere tid. Det er beklageligt.
Amundsen påstår, at rapporten sagde, at »mange ressourcer ville være udtømt allerede i 2010«. Det er dobbelt forkert.
Dels forudsiger rapporten ikke noget, men fremlægger resultaterne af en række forskellige scenarier under forskellige forudsætninger. Dels er der ingen af disse scenarier, der resulterer i, »at mange af ressourcerne er udtømt allerede i 2010«.
Det er betænkeligt, at en økonomisk vismand udtaler sig offentligt på en så løsagtig måde.
Sløjfen på bagsmækken
Kurt Jonas, Holbæk
I sidste uge havde jeg en gæst fra Tyskland, som undrede sig over sløjfen på en bil foran os. Jeg forklarede, at det var en støtte til udsendte soldater og spurgte, om man har lignende kampagner i Tyskland, som jo også deltager i Afghanistan.
»Nej, det har jeg aldrig set i Tyskland,« svarede hun nærmest forskrækket. Hun har som mange nulevende tyskere oplevet følgerne af Anden Verdenskrig. Hendes far døde i Københavns Frihavn, og mange af hendes jævnaldrende mangler også en far, en onkel eller en bedstefar.
At føre krig og reklamere for det er nærmest tabubelagt i Tyskland. Men ikke i Danmark, hvor vi i alt væsentligt har været forskånet for massedød på slagmarkerne siden 1864.
Når jeg ser den sløjfe, spørger jeg mig selv om, hvad jeg skal støtte og hvordan: forbindingsstoffer til de sårede? Nye avancerede våbensystemer? Jeg vil helst give min moralske støtte til de forældre, som prøver at få deres unge til at blive hjemme fra død og lemlæstelse i en krig, hvor Danmark ikke bør være.
Hausgaard er en helt
Peter S. Christensen, Ringe
Lasse Lavrsen (LL) tager fejl, når han 8. juni skriver, at Niels Hausgaard har dummet sig med sin kritik af svinehold. Den, der gør noget til gavn for almenvellet, på trods af, at det kan skade vedkommende selv, er ikke dum, men en helt.
En sådan heltegerning har Niels Hausgaard begået, og det rubricerer LL som Ugens bommert. Hausgaard tager sin demokratiske pligt på sig og siger en sandhed, som burde være sagt for mange år siden: »25-26 millioner svin med blandt andet resistente bakterier til følge«.
Det er faktisk sådan, at der tages specielle forholdsregler på hospitalerne, når en landmand eller hans/hendes familie indlægges. LL mener åbenbart, at man er dum, hvis man ikke er gennemført opportunistisk.
Jeg vil gå så vidt som til at kalde det for en moralsk brist. Hvordan kan han skrive for Information, hvis opgave er at fortælle den sandhed, der er ilde hørt?
Den rette plan
Mogens Christensen, Hjørring
Trepartsforhandlingerne er brudt sammen. Størstedelen af Danmark samles i jublende skadefryd over regeringens forlis.
Åbenbart overser de det fornuftige i regeringens politik. Det burde være indlysende, at udbuddet af fremtidig kvalificeret arbejdskraft skal sikres, inden regeringen for alvor iværksætter den kickstart, der skal sætte gang i samfundsøkonomien.
Ellers havner man jo i samme bizarre situation som under den tidligere regering, hvor virksomhederne ikke var i stand til at udnytte deres potentiale fuldt ud, ganske enkelt fordi de manglede kvalificeret arbejdskraft.
At der er mange ledige, er ikke nødvendigvis det samme, som at der er mange ledige med de rette kvalifikationer i forhold til de faktiske behov. At fagbevægelsen tilsyneladende overser dette, siger mere om dennes kortsynethed, end det siger om regeringens duelighed. Jeg synes, man skulle trække i arbejdstøjet igen.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,15. juni 2012,"En sådan heltegerning har Niels Hausgaard begået, og det rubricerer LL som Ugens bommert. Hausgaard tager sin demokratiske pligt på sig og siger en sandhed, som burde være sagt for mange år siden: »25-26 millioner svin med blandt andet resistente bakterier til følge«."
11802,/debat/2011/07/udveksling-pis-papir,"Udveksling, pis og papir",Ane Krestine Larsen," Disse linjer er skrevet i Lima, hvor jeg er på udveksling et semester til trods for en lang, sej, bureaukratisk kamp om at få lov til at tage til Peru for at læse.
I forhold til udvekslingsophold i udlandet lader det til, at der findes tre grupper studerende: dem, der slet ikke vil af sted. Dem, der gerne vil, men ikke kan overskue de mange forhåndsgodkendelser, meritansøgninger og udenlandske universiteters vekslende kursuskatalog. Og så dem, der lider af så tilpas meget udve, at de går i gang med førnævnte langtrukne arbejde. I det flestes tilfælde lykkeligt (naivt?) uvidende om, hvor besværligt det egentlig er at gøre noget, der afviger fra den trygt tilrettelagte uddannelsessti, universiteterne tilbyder os.
Mange af mine studiekammerater hører til gruppe to de ved ikke, hvordan de skal komme helskinnede igennem alle de formularer. For hvordan kan man være sikker på, hvilke kurser der udbydes tre semestre ude i fremtiden på et givent universitet i udlandet? Hvordan kan man sikre sig en gennemtjekket liste med otte (!) universiteter, der alle matcher de krav, det Internationale Kontor, SU og studienævnet stiller? Og hvad gør man, hvis man sidder langt væk hjemmefra, og al planlægningsarbejdet ikke var godt nok skal man så løbe risikoen for at blive forsinket et semester i sit studie og betale sin SU tilbage?
Selv er jeg del af sidstnævnte gruppe og vil med det samme benytte lejligheden til at lykønske de stædige, (tål)modige og målrettede venner og veninder, der ikke gav op. Dem, der er på vej til Amsterdam og Australien. Dem, der har studeret i Istanbul, New York, Buenos Aires og London. Dem, der formåede ikke at tabe modet, selv om det lader til, at det er lige præcis dét, 'systemet' vil have os til. Pudsigt nok i en tid, hvor politikerne ellers opmuntrer studerende til at søge ud og udvide deres horisont. For ikke at tale om et jobmarked, der efterspørger færdiguddannede med erfaringer fra andet end den gængse skolebænk.
Så var der siesta
Tro mig, jeg taler af erfaring, når det gælder om at gøre noget, der afviger fra normen. Jeg læser kommunikation og performance design på RUC, som jeg overordnet set er glad for. Samtidig mener jeg, der er for lidt plads til praktiske erfaringer og kan ikke forstå, hvorfor universitetet ikke opmuntrer til dette formelt set. Undervejs i min uddannelse har jeg været i praktik to gange og på udveksling to gange. Jeg er af den overbevisning, at det er sundt og givende at se livet uden for universitetets trygge mure og er fra RUC opdraget til at være 'anderledes'. At turde tage min uddannelse i egen hånd, vinkle studiet til egne interesser og kompetencer med konstant tanke på, hvordan man bliver en attraktiv kandidat for arbejdsmarkedet.
Mine erfaringer stemmer desværre ikke helt overens med denne iværksætter-gå-på-mods-ånd, som RUC pålægger deres studerende. Første gang, jeg tog på udveksling, var til Spanien. Jeg havde den gang ingen anelse om, hvilket bureaukrati- mareridt det skulle blive og var ved at smide håndklædet i ringen flere gange undervejs. Jeg ventede spændt på endelig godkendelse fra værtsuniversitet i flere måneder og kontaktede RUC igen og igen. Lige lidt hjalp det, og til sidst sejrede min nysgerrighed. Uden om RUC kontaktede jeg værtsuniversitetet, som skrev tilbage samme dag. De havde ingenting hørt fra RUC om en udvekslingsstuderende, men ville da meget gerne tage i mod mig. Med åbne arme. Det viste sig, at RUC havde den forkerte mailadresse, og ingen tænkte åbenbart på at forsøge sig med et kig på hjemmesiden for en mere opdateret kontaktperson. Derfra koordinerede jeg selvstændigt med Universidad La Laguna, mens RUC tilsyneladende holdt siesta.
Oplevelsen var sådan en succes (her er der tale om mit ophold, bestemt ikke planlægningen af samme), at jeg besluttede mig for at tage ud igen. Denne gang til Peru, hvor jeg blev tilbudt en plads. Sådan da da RUC ingenting hørte fra værtsuniversitet i denne omgang, besluttede de sig for at give mig en plads i New Zealand i stedet. Jeg fik en frist på 24 timer til at tage imod tilbuddet, hvilket kun gjaldt, såfremt Peru ikke lod høre fra sig. Ændre planer? Hvad så med min drøm om at lære spansk og se Sydamerika? Men jeg turde ikke at afslå, så jeg endte med at sige ja tak. Det viste sig så, at mit nuværende værtsuniversitet havde fået tjekket mail, og jeg fik altså så min oprindeligt tildelte plads.
Klar, parat ... øv
Da jeg ankom til Lima, fik jeg mig så lidt af en overraskelse. Universitetet hernede udbyder slet ikke kommunikation på kandidatniveau i år. Bare ærgerligt. Det havde ingen åbenbart dobbelttjekket, den gang de tildelte mig pladsen. (Dette fandt jeg naturligvis ud af ved selv at kontakte mit værtsuniversitet af bitter erfaring med RUC's tidligere ineffektivitet). Så her sad jeg i Lima, klar, parat, studiestart og var på nippet til at flyve tilbage til Danmark. Flere uger gik med at skulle igennem hele møllen igen forhåndsgodkendelser, oversættelse af pointsystemer, kursusbeskrivelser og et hav af e-mail frem og tilbage. Mens værts-universitetet virkelig gjorde, hvad de kunne for at hjælpe, var der ikke meget opbakning at hente fra det hjemlige Internationale Kontor. Jeg sad på nåle et par uger, mens jeg ventede på at få grønt lys til at blive.
Heldigvis bar anstrengelserne frugt, og jeg er taknemmelig for at have fået lov til at studere endnu et semester i udlandet. Nu er de lykkeligt glemt, de mange timer med ansøgninger og indhentninger af underskrifter og vigtige stempler.
Det er ærgerligt, at det i en tid, hvor det i den grad er en fordel at have erfaringer med andre kulturer og verden uden for vores egen andedam, ikke gøres lettere for dem, der opsøger netop det.
Egentlig er der politisk (økonomisk) set opbakning, og det faktum, at det kan lade sig gøre at tage SU med ud samt få udlandsstipendium, letter de økonomiske skrupler væsentligt. Samtidig mangler den bureaukratiske vilje i den grad. En mere effektiv behandling af ansøgninger, universitetets forståelse for, at man ikke kan regne med at tage kurser, der ligner nøjagtigt dem, vi har hjemme, og et mere fleksibelt system til at omregne ECTS-point ville hjælpe. Jeg er jo ikke taget hele vejen til Lima for at blive hængende i Foucault og Bourdieu, Habermass og Bech. Det er befriende at opdage, at mexicanske, argentinske og peruanske akademikere også har noget at lære os.
At bo og studere i et andet land giver en masse erfaringer, oplevelser og en indsigt, der ikke kan gøres op i ECTS-point, stemples af studienævnet og passes ind i et meritskema. Selvfølgelig har jeg forståelse for, at udvekslingsophold skal leve op til en vis standard, det kan ikke være anderledes. Men processen omkring sikringen af denne standard kunne bestemt trænge til et eftersyn.
 
Ane Krestine Larsen er studerende
",4.0,26. juli 2011,"I forhold til udvekslingsophold i udlandet lader det til, at der findes tre grupper studerende: dem, der slet ikke vil af sted. Dem, der gerne vil, men ikke kan overskue de mange forhåndsgodkendelser, meritansøgninger og udenlandske universiteters vekslende kursuskatalog. Og så dem, der lider af så tilpas meget udve, at de går i gang med førnævnte langtrukne arbejde. I det flestes tilfælde lykkeligt (naivt?) uvidende om, hvor besværligt det egentlig er at gøre noget, der afviger fra den trygt tilrettelagte uddannelsessti, universiteterne tilbyder os."
235,/debat/2016/05/laeserbreve-5,Læserbreve,Informations Debatredaktion," Enhedslistens signalforvirring om EU
Magnus Falko, Vanløse
Enhedslistens årsmøde i weekenden skal vedtage, om partiet skal opstille til EU-Parlamentet og søge valgforbund med Folkebevægelsen mod EU, eller om partiet fortsat skal støtte Folkebevægelsen. Som medlem af Folkebevægelsen mod EU siger jeg klart nej til et valgforbund med partier, fordi det ville være en unødvendig legitimering af blokdannelsen EU.
De personer i Enhedslisten, der ønsker, at partiet skal opstille, fremhæver, at EU blot skal supplere andre platforme, så de socialistiske budskaber kan blive spredt. Problemet er bare, at EU tilhører det gamle og bestående. Derfor bliver idéen også reaktionær og indskrænkende.
Desuden er EU en platform, som flere og flere europæere er trætte af og har mistillid til. Partiopstillingen er fantasiløs.
Hvorfor ikke hellere lægge kræfter i at udtænke og udvikle helt andre måder at indrette samfundet på samt andre veje til mere mellemfolkeligt samvirke? Ifølge Enhedslistens principprogram vil de gerne ud af EU. Det er signalforvirring at ville ind i noget, man gerne vil ud af.
Giv os et løfte om åbenhed
Eva Flyvholm, freds- og forsvarsordfører, Enhedslisten
Kære forsvarsordførere i forligskredsen: Henrik Dam Kristensen (S), Peter Juel Jensen (V), Marie Krarup (DF), Martin Lidegaard (R), Holger K. Nielsen (SF), Leif Mikkelsen (LA) og Rasmus Jarlov (K)
Jeg håber, I vil sikre den nødvendige tid til debat om milliardindkøbet af nye kampfly. Ved flere lejligheder har jeg bedt forsvarsministeren garantere en minimumsperiode fra beslutningsgrundlaget er ude, til den endelige beslutning træffes. Han har sagt, at det er op til forligspartierne.
Derfor beder jeg nu jer, forligspartier bag kampflykøbet, om at garantere den debat. Konkret foreslår jeg, at I lover befolkningen minimum en måneds behandling af forslaget.
Kampflykøbet har selvsagt store konsekvenser for dansk økonomi og udenrigspolitik, og netop derfor bør der være tid til debat. Det er en grundsten i vores demokrati, at vigtige beslutninger drøftes bredt. Det sikrer bedre og mere velunderbyggede beslutninger, og mindsker risikoen for fejltagelser.
Nu er der lagt et beslutningsgrundlag frem – der giver mulighed for at undersøge og spørge ind til sagen. Men det kan ikke klares på få dage eller uger, hvis vi skal have den debat forsvarsministeren har lovet. Og derfor vender jeg mig nu til jer.
Vi har vores uenigheder om selve kampflykøbet. Men jeg håber, at I vil give håndslag på, at befolkningen og vores demokrati fortjener minimum en måneds debat om kampflykøbet.
Flygtningebørn stilles ringere
Linda Villadsen, Vanløse
Regeringen har netop sendt et lovforslag til afstemning, og bliver det vedtaget, vil landets kommuner frit kunne vælge at give flygtningebørn en undervisning, der ikke står mål med de behov, flygtningebørn har for at lære og trives; en undervisning, der er ringere end den, Danmarks øvrige børn modtager
. Undervisningen af flygtningebørn har hidtil været defineret af fastsatte mål og rammer gennem folkeskoleloven. Der har været et fastlagt maksimum for antallet af børn i modtagerklasserne og et minimum for antallet af lektioner, flygtningebørnene skulle undervises i – altså helt som i folkeskolen.
Men regeringen vil nu med det nye lovforslag vige fra de principper, der hidtil har sikret kvalitet i undervisningstilbuddet for alle børn i Danmark. Det vil stille flygtningebørn dårligere end andre børn i Danmark, og det vil da også løse en kommunal udfordring her og nu.
Men det vil ikke være regeringen eller landets kommuner, der betaler prisen på den lange bane. Det gør flygtningebørnene, der stilles dårligt i forhold til uddannelse og arbejde.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,13. maj 2016,Leave this field blank 
12353,/debat/leder/2011/04/skaevert-pisa,Skævert i PISA,Mette-Line Thorup," Danske børnlæser ikke så godt som de finske, og så måske alligevel. Sandheden er, at vi ikke ved det.
De internationale PISA-undersøgelser, som i årevis er blevet brugt politisk til at gennemføre regeringens uddannelsespolitik, bliver nu mødt med massiv metodisk kritik af statistikere, der burde vide besked. Derfor vil politikere nu have kritikken undersøgt.
Det kan de bare ikke få. For vi må ikke få lov at se hele grundlaget for PISA-undersøgelsen. Det må statistikere som Svend Kreiner, Københavns Universitet, der peger på PISA's metodiske problemer, heller ikke. Og som Information afdækker i dagens avis, så har halvdelen af eleverne i to ud af de tre fag, PISA omhandler, slet ikke svaret. Det har en computer derimod. Men den kan kun give et kvalificeret gæt.
DE Spørgsmål, der ligger til grund for PISA, hemmeligholdes af hensyn til, at det ikke på forhånd skal være muligt for lærerne i OECD-landene at træne deres elever.
Forståeligt nok. Men PISA er gennem årene blevet mødt med så meget kritik, at der burde tages højde for det problem, og materialet frigives, så vi kan få en offentlig debat om, hvad vi kan og ikke kan bruge PISA til.
For politikerne bruger den til, hvad de finder opportunt. Selvfølgelig gør de det. De bruger den for eksempel til at se, om danske elever præsterer bedre eller dårligere fra gang til gang. Fint nok. Men de bruger den også til at legitimere politiske løsninger med udgangspunkt i, at danske elever klarer sig dårligere end elever i andre lande. Og der er den statistiske usikkerhed angiveligt så stor, at selve ideen med PISA den internationale sammenligning bliver meningsløs.
Det er mildest talt heller ikke betryggende, at PISA's computergenererede gætteri retfærdiggøres af DPU-forsker Niels Egelunds tommelfingerregel om, at er en elev dygtig i ét fag, så er hun formentlig dygtig til det hele. Lad os få debatten på et oplyst grundlag. meth
",7.0,15. april 2011,"Det kan de bare ikke få. For vi må ikke få lov at se hele grundlaget for PISA-undersøgelsen. Det må statistikere som Svend Kreiner, Københavns Universitet, der peger på PISA's metodiske problemer, heller ikke. Og som Information afdækker i dagens avis, så har halvdelen af eleverne i to ud af de tre fag, PISA omhandler, slet ikke svaret. Det har en computer derimod. Men den kan kun give et kvalificeret gæt."
7642,/debat/2013/04/laeserbreve-4,Læserbreve,," KL viser afmagt
Søren Skriver Tillisch, lærer
Der har i debatten været talt meget om, at lærerne ikke har haft en chance, og at vi står magtesløse overfor staten og kommunerne. Det er rigtigt, at staten og kommunerne kan køre os over, hvis de vil. Men gør de det, viser de ikke magt, men derimod total afmagt.
I stedet for at tage lærerne med på råd og inkludere dem, hvad de har vist sig villige til i tre skolereformer på ti år, valgte man fra starten at udelukke dem og designede oven i købet en folkeskolereform, der kun kan finansieres ved at ’effektivisere’ lærernes arbejdstid.
I mine øjne er det udtryk for total afmagt fra staten og kommunernes side, at de har en plan, som de ved, ikke har sin gang på jord blandt fagprofessionelle. Modsat viser det magt, når vi lærere med happenings tackler situationen med humor. Vi får ikke vores magt gennem lovgivning eller ved at afvise forhandlinger. Vi får den ved at argumentere for en bedre skole og udfolde vores kreativitet i praksis.
Inddrag de studerede
Jan Kirstein, Undervisningsasistent, RUC
Den 18. april spørger Bjarne Lundager Jensen i et læserbrev, om den forskningsbaserede uddannelse har noget tøj på?
Set fra undervisningsassistentens og fra de eksterne lektorers synsvinkel vil jeg gerne komme med et svar.
Som jeg ser det, er hverdagens forskningsbaserede undervisning stort set fraværende, idet de studerende skal læse kursuslitteratur igennem stort set hele deres studietid, der ikke stammer fra de såkaldte ’forskningsbaserede undervisere’.
I løbet af uddannelsen kommer de studerende langsomt i kontakt med forskere, der selv har publiceret forskningsresultater, eller som har en indgående viden om de specifikke forskningsresultaters tilvejebringelse. Det er dog først, når specialet skal skrives, at der egentligt kommer ‘kød’ på den forskningsbaserede uddannelse med bidrag fra både underviser og den specialestuderende.
En mulighed for at etablere en bedre sammenhæng mellem uddannelse og forskning kunne bestå i forsøg med at formulere undervisningsbaseret forskning. Her kunne studerende, der hungrer efter højere kvalitet, blive inddraget i indsamlingen af forskningsmateriale, hvilket ligeledes kunne bruges af både forskere og de studerende selv.
Ved at gøre forskningen undervisningsbaseret bliver undervisningen således også forskningsbaseret.
Lockout uden formål
Henrik Køber, Hellerup
Produktionsskolernes arbejdstidsregler ligner meget dem, som arbejdsgiverne ønsker på de andre undervisningsområder omfattet af konflikten, og de er skræddersyet til skoleformen, da eleverne går i skole ca. 30 timer om ugen.
Det er derfor rent principrytteri, at produktionsskolerne er med i lockouten. Det skyldes kun, at Uddannelsesforbundet – en fagforening under Lærernes Centralorganisation – har aftaleretten på produktionsskoleområdet.
Jeg synes, at det er skammeligt for de unge, det går ud over. Produktionsskolernes målgruppe er unge, som har afbrudt en ungdomsuddannelse, eller som ikke umiddelbart har forudsætningerne for at begynde på en ungdomsuddannelse.
Disse unge har oftest tidligere haft vanskelige skoleforløb. Nu er de ved at opnå stabilitet i deres uddannelsesforløb, og de er ved at vænne sig til et læringsforløb. De har bestemt ikke brug for at blive sendt hjem til en ustruktureret hverdag.
Goddag mand økseskaft
Hans Peder From, Roskilde
Jeg tror, vi er mange, der er trætte af politikere, som kommer med udtalelser, de bagefter trækker tilbage igen. Så synes jeg, Lars Løkkes (V) løsning med hensyn til skattekommissionen er noget mere elegant. Han står ved det, han sagde, det var bare noget helt andet, han svarede på. Ærligt og redeligt konstaterer han, at som politiker svarer man ikke altid på det, man er blevet spurgt om. Venstre ved du, hvor du har. Du kan bare aldrig vide, hvad de har svaret på.
Fra demokrati til oligarki
Ole Waagensen, Lolland
Finansminister Bjarne Corydon (S) fører blot ikke økonomisk politik, han fører ’ansvarlig økonomisk politik’. Dette begreb forklarer han med ordene »en politik, der skaber tillid blandt de private investorer, så Danmark fortsat kan låne på de internationale markeder«.
Herudfra kan man forstå, at det åbenbart er et forsvindende lille antal ikke-valgte superrige, der dikterer Danmarks økonomi via deres investeringer. Set i dette lys vil det være interessant at høre, hvordan Bjarne Codydons forstår begrebet demokrati. Ligesom det ville være interessant at få forklaret, hvordan det kan være ansvarligt at lade ganske få blive så super rige, at de alene i kraft af deres ufattelige milliardformuer kan diktere hele samfundets politik.
Personligt finder jeg det ekstremt uansvarligt at tillade en udvikling, der de facto tillader, at demokratiet bliver afløst af et oligarki. Det er netop, hvad Corydon reelt fortæller, når han forklarer sin ’ansvarlige’ økonomiske politik.’
Almennyttige job i København
Simon Strange og Susan Hedlund (S), medlemmer af Københavns Borgerrepræsentation
Socialøkonomiske virksomheder skal være med til at sætte fokus på social ansvarlighed i København. Alle skal have en chance for at deltage og bidrage til fællesskabet. Køkkenhaver kan spire på tagene, som på Blågård Skole på Nørrebro, eller biavl kan foregå fra Københavns Rådhus Vi skal arbejde på at stille kommunens arealer til rådighed, så endnu flere kreative kræfter og ideer kan komme på banen, bl.a. inspireret af Brooklyns Rooftopfarms.
I København udarbejder vi en samarbejdsmodel mellem kommune og socialøkonomiske virksomheder. Og regeringen er i gang med at se på socialøkonomiske virksomheder.
Vi vil gerne give de allermest udsatte grupper af københavnere – misbrugere, psykisk syge og hjemløse – en alternativ form for job. Et job på deres præmisser samtidig med at de får nye kontakter og en ny hverdag med en anden mening end at sidde alene eller hænge ud på bænken. Det vil også kunne motivere dem til at få hjælp til deres hverdag, om det så er afvænning, psykologhjælp eller andet, der kan hjælpe dem væk fra kanten.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,23. april 2013,"Den 18. april spørger Bjarne Lundager Jensen i et læserbrev, om den forskningsbaserede uddannelse har noget tøj på?"
5985,/debat/2013/12/laeserbreve-3,Læserbreve,," 
	Ubæredygtigt landbrug

John Hansen, Ebeltoft

	Der er intet andet erhverv, der er så forkælet som landbruget. Landbrugsstøtten er minimum 7 milliarder kroner om året, og bønderne er tilmed fritaget for at betale for forurening og forringelse af vores miljø, som er en følge af det mest intensive drevne landbrug i verden.

	Nu skal det fremover også have gældssanering. Landbrugserhvervet har en gæld på 352 milliarder kroner, der nu skal dækkes af store offentlige bankgarantier, så der kan produceres og svines endnu mere.

	Samlet set er landbruget, og i den forbindelse også kemikalieindustrien, med til at lukke hver fjerde vandboring hvert år på grund af nedsivning af såkaldte ’plejemiddelsrester’ – med andre ord sprøjtegifte.

	Hvor længe skal dette ubæredygtigtige erhverv holdes i live med kunstigt åndedræt?

	Plejehjem koster kassen

Marie Louise Kirring Løvengreen, velfærdspolitisk chef i Dansk Erhverv og Jon Krog, branchedirektør i Selveje Danmark

	Rådmand i Aarhus Kommune Dorthe Laustsen går i rette med Dansk Erhverv og Selveje Danmark, fordi vi fastslår, at friplejehjemmene ikke er så meget dyrere end de kommunale plejehjem – som kommunen ellers hævder.

	Rådmanden henviser til en rundringning til nogle kommuner, der alle svarer, at friplejehjemmene er dyrere end de kommunale.

	Men det siger kommunerne jo kun, fordi de ikke ved, hvad deres egne plejehjem faktisk koster. Vores gennemgang af en række kommunale budgetter viser, at kommunerne for eksempel ikke medtager omkostninger til bogholderi, forsikringer og vedligehold af bygninger.

	Samtidig medtager Aarhus Kommune i sin hypotetiske beregning en række udgifter ved friplejehjemmene, som slet ikke eksisterer, og derved fremstår de langt dyrere, end de i virkeligheden er.

	Vi er ikke blinde for, at der er udfordringer med friplejeboligerne.

	Vi vil hjertens gerne diskutere friplejehjemmene, men under den forudsætning at kommunerne er ærlige om forudsætningerne for en sammenligning med økonomien i deres institutioner.

	Retshjælp spares væk

Leif Christiansen, København

	Når sparekniven svinges, er intet mål helligt.

	I forbindelse med finanslovaftalen er regeringen blevet enig med de borgerlige om at skære en tredjedel af de seneste års tilskud til den gratis retshjælp, som giver de svageste i samfundet mulighed for at få juridisk rådgivning.

	Det er åbenbart en del af den såkaldt ’røde finanslov’, som regeringen har brystet sig af at have indgået med de blå partier.

	Svinsk vækstplan

Leif Mentzel, København

	Regeringen har fremlagt en vækstplan for landbruget, som skal sikre de økonomisk trængte spekulationslandmænd mod konkurs.

	Det betyder, at store fonde fremover skal kunne erhverve sig råderum og styrke økonomien i landbruget vel vidende, at disse megafonde aldrig er gået ind i noget, medmindre de kan se deres kapital formere sig.

	Regeringen forventer nu, at der skal produceres endnu flere svin end tidligere.

	Vi kan derfor forvente flere store svinefabrikker, endnu mere gylle, forurening og døde pattegrise hver eneste dag.

	Sandsynligvis vil det gå med landbruget, som det gik med detailhandlen.

	Fremover vil vi derfor se store supersvinefabrikker skyde op på bekostning af den lille landmand, som forsvinder ud med gyllen.

	Bankunion skal betale

Kasper Bjerring Petersen, Valby

	Danmark vil sandsynligvis indtræde i den anden del af EU’s bankunion, der indeholder en fælles afviklingsmekanisme, som i fremtiden skal stå for krakkede banker i EU. Det vil højst sandsynligt komme til at ende som en dyr fornøjelse for Danmark.

	Den fælles afviklingsmekanisme skal dække over krakkede banker frem til 2026 ved hjælp af en afviklingsfond på 410 milliarder kroner.

	Det kan lyde af meget, men bare siden 2008 har EU brugt 5.000 milliarder kroner – altså over 12 gange så mange penge på bare fem år.

	Når fonden på de 410 milliarder løber tør, skal skatteborgerne betale udgifterne. Derfor klinger det meget hult, når Margrethe Vestager siger, at bankerne vil betale.

	Det virker absurd, når Margrethe Vestager (R) på samme tid giver udtryk for, at vi i Danmark ikke har råd til universelle velfærdsrettigheder.

	Man må derfor spørge, hvorfor vi i stedet skal prioritere at betale for krakkede banker, som ikke har haft styr på regnskaberne, som er korrupte eller som uansvarligt har spekuleret med deres kunders penge.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,21. december 2013,"	I forbindelse med finanslovaftalen er regeringen blevet enig med de borgerlige om at skære en tredjedel af de seneste års tilskud til den gratis retshjælp, som giver de svageste i samfundet mulighed for at få juridisk rådgivning."
2598,/debat/2015/05/laeserbreve-13,Læserbreve,Informations Debatredaktion," EU kæmper for klimaet
Stine Bosse, landsformand i Europabevægelsen
Op til den forgangne weekend mødtes repræsentanter fra 50 lande i Paris for at varme op til COP21 – FN’s klimakonference i december – og for at skabe fælles fodslag om ambitiøse klimamålsætninger. EU er i øjeblikket frontkæmper på området, og sådan skal det fortsat være. Diskussionen om vores klima er en af de vigtigste dagsordener i disse år. Den rummer både langsigtede og kortsigtede perspektiver, som vedrører os både globalt og nationalt.
På lang sigt er det vigtigt, at vi fremtidssikrer vores klode gennem eksempelvis reduktion af CO2-udledning.
Vigtigheden af EU som frontkæmper i klimakampen understreges af, at kun 36 af FN’s 193 lande indtil nu har indsendt deres bidrag til COP21-målsætningerne. 28 af de 36 lande er fra EU, som i fællesskab har en målsætning om at reducere CO2-udledningen med 50 procent inden 2030. Her er der en klar forskel til USA og Kina. USA har på forhånd tilkendegivet, at landets målsætning er at reducere CO2-udledningen med mellem 26 og 28 procent inden 2025. Kina – som endnu ikke har indsendt sit bidrag til COP21-målsætningerne – har i november sidste år proklameret, at landets CO2-udledning skal toppe i 2030 og derfra begynde at gå nedad. EU-landene skal altså kæmpe hårdt for de langsigtede klimamålsætninger. Men det langsigtede og globale perspektiv kan ofte være svært at forholde sig til, og derfor må vi også se på nogle af de kortsigtede og nationale perspektiver.
I Danmark besidder vi noget nær verdens bedste forståelse af, hvordan klimavenlige løsninger kan understøtte økonomisk vækst. Vestas er en af de danske virksomheder, som har brugt viden og fremsyn til at genere overskud. På den måde er virksomheden medvirkende til, at overgangen til vedvarende energi er blevet en stor gevinst for Danmark både i forhold til at skabe økonomisk vækst og arbejdspladser.
Jo mere ambitiøse klimamålsætninger vi får fastsat, des bedre stillet er vi globalt, i Europa og i særdeleshed i Danmark.
Bekymret for hetz mod jøder
Finn Rudaizky, medlem af Københavns Borger-repræsentation (DF) og fhv. formand for det Jødiske Samfund
En jøde bliver dræbt foran synagogen. »Jødesvin,« står der på facaden af den jødiske slagter. »Zionistsvin,« står der på skolen. Og på busserne står der, at man ikke skal købe jødiske varer. Nej, det er ikke Tyskland i 1930’erne. Det er Danmark i dag. Jeg sagde fra over for den – kommercielle – boykotkampagne på busserne og den ensidige hetz mod varer fra de israelske bosættelser.
I Israel er der heller ikke enighed om bosætterpolitikken. Den debat og diskussion deltager jeg gerne i. Men propaganda og hetz er farlig. Med Informations ophav i frihedskampen troede jeg, at avisen ville have forståelse. Hvorfor skal jeg i lederen den 5. maj udnævnes til »aktiv zionist«, der spiller en eller anden rolle i »en langt mere forgrenet sag«?
Jeg sendte min kollega i Region Hovedstaden en e-mail omkring busreklamen, fordi jeg er bekymret for den hetz, der rettes mod jøder. Mistænkeliggørelse af jøder er ikke noget nyt. Det kan godt være, at nogen synes, jeg er fintfølende. Men i 1943 var jeg kun ét år gammel, dengang min familie flygtede fra nazisterne.
Dygtigere erhvervsskole-elever
Chris Bjerknæs, hovedbestyrelsesmedlem og erhvervsordfører Borgerlige Studerende
En opgørelse fra Undervisningsministeriet viser, at kun 18,5 procent af de unge, der går ud af folkeskolen i år, søger ind på en erhvervsuddannelse. Det er et fald på 1,1 procent i forhold til sidste år. I Borgerlige Studerende ønsker vi at styrke de erhvervsrettede uddannelser, så de i højere grad bliver det foretrukne uddannelsesvalg for unge.
Vi ved, at 40 procent af de danske virksomheder har haft svært ved at finde kvalificerede elever og lærlinge i de seneste år. Og 87 procent af virksomhederne ønsker, at der bliver stillet højere krav til de faglærte i fremtiden. De erhvervsrettede uddannelser skal blive bedre til at indrette sig efter virksomhedernes ønsker. I dag falder næsten halvdelen af de unge på erhvervsuddannelserne fra. En af årsagerne kan være, at cirka 15 procent starter deres uddannelse uden at kunne hverken regne eller skrive godt nok. En anden grund kan være, at der ikke hersker den samme kultur, som man kender fra blandt andet gymnasiet.
Vi skal have flere og dygtigere erhvervsskoleelever i Danmark. Kvaliteten i undervisningen skal forbedres, så eleverne får en mere motiverende og kvalificerende skoledag.
",2.0,12. maj 2015, EU kæmper for klimaet
812,/debat/2016/02/godt-raad-stakkels-maend-faedre-vilje,"Et godt råd til stakkels mænd, som bliver fædre mod deres vilje",Johnny Larsen," Der er en igangværende debat om fædre, som ikke vil være fædre, og derfor mener, at de bør have krav på juridisk abort. Sådan vil jeg også gerne have det. På mange områder. Det er praktisk at kunne få frataget sig sit ansvar for egne handlinger.
For mange år siden traskede jeg ind på byens dengang hotteste sted, med spejle, zinkbar, dyre øl i små glas og så megen selvfedme, at osen sad tykt i næsen flere dage efter besøget. Håret var nyvasket og tøjet var rent. Ryggen var rank, og begge punge var fyldt og klar til at blive tømt.
Læs også: Juridisk abort er en god ting – også for kvinderne
Fra døren til baren var der med god vilje eller høj brandert to skridt, og jeg sigtede mod den ledige plads ved zinken, klar til nattens første bajer. Knap havde jeg bestilt, før jeg var i gang med den første vurdering af emnerne og de eventuelle muligheder for kopulation. Som sædvanligt var kravene høje, natten var jo lige begyndt, og mit blik gled forbi to kvinder, der kiggede så intenst, at dilleren nåede at opfatte interessen og kaldte mine øjne tilbage.
Et stykke kød
Den ene synes at sige mere end den anden. Hun var en slags fører, det var tydeligt. Førerhunnen vinkede mig hen til deres bord, og jeg trak min bajer med mig.
Forkvinden præsenterede mig for dem begge og sørgede for, at jeg rettede min opmærksomhed mod veninden i læderbukser og halvgennemsigtig skjorte. Det klarede hun meget godt. Jeg blev fodret med øl og smil, og efter tilpas mange til at gøre den ganske kønne kvinde til fotomodel, sagde føreren, at hun ville hjem. Jeg kunne gå med veninden.
Det gjorde jeg helt frivilligt, og det gik såmænd præcis som det skulle … og fuld som jeg var, faldt jeg i søvn lige efter. Helt i tråd med alle stereotyper. Næste morgen vågnende jeg alene. Det havde været et rigtig godt knald, så jeg ville ikke bare luske af, men ventede pænt på, at hun skulle komme tilbage, det var trods alt hendes lejlighed.
Læs også: Jeg blev far imod min vilje
Men ingen hjemkomst, ingen noter … Og ingen kontakt på noget senere tidspunkt.
Jeg er måske den eneste i verden, der husker episoden. Og først mange år senere gik det op for mig, at jeg var blevet frygtelig misbrugt. Jeg var blevet brugt som donor. Jeg var blevet voldført, reduceret til et stykke kød af to skrukhøns uden tanke på andet end at tilfredsstille deres egne egoistiske behov.
Lad os nu bare antage, at hun blev gravid: Så havde jeg været far, igen. Jeg kunne altså mod min vilje være blevet pålagt ansvar for et barn, jeg aldrig havde ønsket. Fysisk og mentalt bedraget. Troen på, at min krop var så lækker, at det var den, de hungrede efter, blev afløst af en depressiv nedtur over, at jeg var reduceret til sædcelleleverandør med pligt til at lade barnet arve og delforsørge i mindst 18 år og andre fortrædeligheder.
Afskaf overhøjheden
Var der en vej ud af denne selvynk? Ja. Jeg indså, at jeg trods alt havde mindst to muligheder for at undgå at blive far mod min viden og mod min vilje: Jeg kunne vælge cølibat, eller jeg kunne vælge det mest sikre: bruge et kondom.
Det er en billig løsning, som ikke involverer statslige indgreb, lovgivning eller en hær af jurister. Og den betyder, at man stadig kan spille macho og bolle her og der, og så alligevel undgå faderskabssager. Simpelt, ikke sandt!
Læs også: Når far ikke vil være far
Nu, hvor den sag er fikset, vil jeg hjælpe den gruppe af mænd, som har ophøjet uønsket faderskab til et samfundsproblem med at finde noget nyt at kæmpe for: Hjælp alle de mænd, der med flid har forsøgt at blive fædre, men som er endt med at miste retten til at se deres børn.
For det er dæleme da et problem, som overhovedet ikke er løst. Det er det ikke af to grunde: Kvinderne vil ikke give afkald på moderskabets automatiske overhøjhed, og juristerne er ikke begavede nok til at forstå, at overhøjheden må afskaffes. Ikke mindst for børnenes skyld.
Husk så kondomet. Et stk. statskontrolleret svensk med eller uden dupper og riller koster 5,50 kroner.
Johnny Larsen er journalist




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",27.0,6. februar 2016,"Den ene synes at sige mere end den anden. Hun var en slags fører, det var tydeligt. Førerhunnen vinkede mig hen til deres bord, og jeg trak min bajer med mig."
9430,/debat/2012/08/italienere-saa-dovne-rygtet-siger,"Italienere er ikke så dovne, som rygtet siger",Mattia Toaldo," I mere end et år har Italien været under angreb på finansmarkederne. Det har ført til omfattende nedskæringer: Besparelser på velfærdsudgifter, hævet pensionsalder, kamp mod manglende fleksibilitet på arbejdsmarkedet, men ingen nye skatter for de rigeste. På dette punkt er forskellene mellem Silvio Berlusconis og Mario Montis regeringer små.
Monti har i modsætning til sin forgænger været nødt til at holde de løfter, som den nye regering afgav til EU-Kommissionen. Han har også været en helt anderledes regeringsleder, hvad angår stil, evnen til at indgå i en dialog med arbejdsmarkedets parter og viljen til at føre en – dog overfladisk – kamp mod skatteunddra-gelsen. Alligevel er der ingen grund til at være forbavset over kontinuiteten mellem de to regeringer.
For det første bidrager Silvio Berlusconis parti med flest parlamentsmedlemmer til regeringsflertallet. For det andet er mange af ’professorerne’ i Montis regering enige med ministrene i Berlusconi-regeringen i den grundlæggende analyse af samfund. Ifølge dem er Italiens problem de uforholdsmæssigt store pensionsudgifter, for mange velfærdsydelser, arbejdstagernes rettighederne samt italienernes manglende lyst til at arbejde.
Denne analyse afspejler imidlertid ikke sandheden. Det kan man hurtigt overbevise sig selv om,ved at konstatere, at de politikker, der er inspireret af den slags forestillinger om det italienske samfund, har slået fejl igen og igen i løbet af de seneste 15 år.
Påstande uden hold
Det påstås, at arbejdsmarkedet er for ufleksibelt, men ifølge Arbejdsministeriets tal bliver 80 procent af alle nyansættelser foretaget på midlertidige kontrakter, som hverken sikrer arbejdstageren mindsteløn eller nogen som helst garanti mod fyring. Mange job i Italien bliver udført gratis – f.eks. ville denne artikel, hvis den blev offentliggjort i en italiensk avis, ikke udløse et honorar.
Ansatte på midlertidige kontrakter har ikke ret til ferie, sygedagpenge eller barselsorlov, og for dem, der har en fast ansættelse, er lønnen lavere end i Spanien.
Det påstås endvidere, at det italienske velfærdssystem er for generøst, og at folk foretrækker at leve af det i stedet for at arbejde. Italien og Grækenland er de eneste europæiske lande, der ikke har en minimumindkomst.
Men faktisk er halvdelen af de italienske arbejdstagere ikke berettigede til arbejdsløshedsunderstøttelse. Den nationale fond for de 2,6 millioner »ikke-selvforsørgende« (handicappede, syge, ældre mv.) var før krisen på 400 millioner euro om året (dvs. 13 euro om måneden pr. person). Nu er fonden helt tom.
Italien bruger oven i købet mindre end det europæiske gennemsnit på en række velfærdsområder: 10 procent mindre på sundhed, 61 procent mindre på familier, 75 procent mindre på fattigdomsbekæmpelse.
Arbejder mere end tysken
Det påstås også, at italienerne, hvis de har et job, enten er offentligt ansatte eller uproduktive. Men i forhold til landets indbyggertal har kun Tyskland færre offentligt ansatte end Italien. Ifølge OECD’s tal fra 2010 arbejder en italiensk lønmodtager i gennemsnit mere end 1.700 timer om året, mens de tyske og hollandske lønmodtagere gennemsnitligt arbejder henholdsvis 1.400 og 1.337 om året.
Det er sandt, at produktiviteten faldt med gennemsnitligt 0,5 procent om året fra 2000 til 2009, mens den i Tyskland steg med 3,3 procent, men det skyldes manglende investeringer og midlertidige ansættelser: Værditilvæksten i produktionen er faldende, og arbejdskraften er mindre kvalificeret, fordi lønmodtagerne er ansat i kortere tid.
Det er derimod sandt, at Italien er gået i stå på grund af social uretfærdighed: Danmark har den højeste sociale mobilitet i EU, kun Storbritannien har en lavere social mobilitet end Italien. Børn af arkitekter bliver arkitekter, lægebørn bliver læger og så videre.
Montis to do-liste
Hvad burde Monti gøre for at få sit lands økonomi på ret køl? For det første burde han give Italiens industrielle system – det næststørste i EU efter Tysklands – en ny mission. Vi kunne f.eks. producere offentlig transport i stedet for de biler, som ikke længere sælger, eller skabe vækst i slow food- og kulturindustrien.
I de seneste 20 år er nogle af de største italienske industrikoncerner, f.eks. Pirelli og Benetton, i stigende grad satset på finansspekulation og ejendomsinvesteringer i stedet for vareproduktion. Den tendens skal vendes.
Lønindkomsterne burde hæves for at stimulere den indenlandske efterspørgsel, som er faldende selv på madvarer.
Skattebyrden burde omfordeles. I dag er lønarbejde det mindst givtige, og det er for nemt at overføre overskud til udenlandske skattely.
Desuden skal korruptionen, som er den egentlige årsag til stigningen i de offentlige udgifter, bekæmpes. Korruption koster staten 50 milliarder euro om året, det halve af prisen for verdens næstbedste sundhedssystem.
Alt dette burde regeringen gøre for at skabe vækst og finansiere statsgælden. Men Monti har ikke reformeret skattesystemet, for alvor bekæmpet skatteunddragelsen eller fået vedtaget en lov om korruptionsbekæmpelse. Hans flertal i parlamentet tillader det ikke, fordi det baserer sig på Berlusconis parti og midterpartiet UDC. Sidstnævnte var indtil 2008 allieret med Berlusconi og har mange korruptions- og mafiasigtede medlemmer. De italienske politikere siger til borgerne, at det ’af hensyn til EU’ er umuligt at ændre politik eller udskrive valg. Og så længe EU er det vigtigste for italienerne, er Monti tilsyneladende den rette mand.
 
Mattia Toaldo er historieforsker og blandt forfatterne af bloggen Italia2013.
© Mattia Toaldo & Information 2012. Oversat af Mads Frese




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,4. august 2012,"Denne analyse afspejler imidlertid ikke sandheden. Det kan man hurtigt overbevise sig selv om,ved at konstatere, at de politikker, der er inspireret af den slags forestillinger om det italienske samfund, har slået fejl igen og igen i løbet af de seneste 15 år."
6486,/debat/2013/10/laeserbreve-16,Læserbreve,," 
	Kassetænkning koster dyrt

Anders Johansen, Humlebæk

	I Nordsjælland (og sikkert også andre steder) har man et såkaldt abstinensteam, som behandler alkoholmisbrugere i deres hjem.
	En sådan behandling koster cirka 500 kroner, men det er kommunen, der skal afgøre, hvorvidt den vil gøre brug af den behandlingsform. Vil kommunen ikke dette, så vil abstinensbehandlingen i stedet finde sted på et offentligt hospital, drevet af regionerne, hvor udgifterne i stedet er cirka 4.000 kroner pr. seng pr. døgn.
	Den type kassetænkning medfører blandt andet, at en hel del kommuner ikke vil oprette eller støtte disse teams, samt at kommunerne indfører et loft for antallet af behandlinger pr. patient pr. år. Lad os nu få nu regionerne ind i hjemmebehandlingen!

	Filmfestivaler er truede

Lars Hermann, Copenhagen Film Festivals

	Københavns tre store filmfestivaler, CPH PIX, BUSTER og CPH:DOX, er tilbagevendende kulturtilbud. De sikrer, at københavnerne har adgang til de bedste film, som ellers ikke vises i danske biografer. Men med det nyligt indgåede budgetforlig for Københavns Kommune mister vi fremover 1 million kroner årligt i støtte.
	Der er måske nogen, der tænker, at det ikke kan være afgørende i forhold til festivalernes samlede årlige budget på fire millioner kroner. Men det er det. Københavns Kommune giver driftsstøtte, og den er det uundværlige fundament, filmfestivalerne hviler på. Driftsstøtten betaler blandt andet husleje og lønninger.
	Filmfestivalerne har hver deres målgruppe og hver deres palet af tilbud til københavnerne, opdyrket med respekt for publikums ønsker. Og den offentlige støtte har skabt stabilitet og været med til at sikre, at filmfestivalerne har kunnet øge publikumstallet med 25 procent siden 2009. Den manglende støtte vil utvivlsomt få alvorlige konsekvenser – og kan sætte den positive udvikling over styr.
	Vi håber derfor, at politikerne i stedet vil være med til at sikre, at københavnerne fortsat kan se film under festivalerne, som ellers ikke kan ses resten af året.

	Respekt for de varme hænder

Kristian Birk, Cevea

	Lars Qvistgaard fra Djøf svarer 10. oktober på min kritik af den stigende bureaukratisering af den offentlige sektor. Jeg foreslog blandt andet, at vi fremover bør flytte penge fra Djøf-laget til ansættelse af varme hænder.
	Til trods for at jeg vil give Qvistgaard ret i hans kritik af gammelkendt retorik, så mener jeg dog, at hans svar er symptomatisk for den knibe, vi står i. En knibe, der bunder i, at de 6.500 Djøf’ere ud af kommunernes 408.000 årsværk til tider føles som det omvendte.
	Det stigende omfang af rapportering og regulering er et udtryk for, at vi sidder fast i en spiral, hvor afkrydsningsskemaer avler et stadig større behov for styring og kontrol. Og hvor kontrol og styring er blevet en logik, der genererer flere administrative job.
	Problemet er, at de, der kontrolleres, er blevet skubbet væk fra indflydelse, mens deres opgaver defineres og overvåges fjernt fra hverdagens og virkelighedens perspektiv. Ansvaret og lysten tages bort, og instrumentaliseringen af og mistilliden til de offentligt ansatte øges.
	Qvistgaard efterspørger forslag til bedre styring. Mit forslag er mindre styring og mindre kontrol. Som Qvistgaard selv efterlyser, kunne det starte med respekten for den offentlige ansattes faglighed. Efter at være berøvet respekten under mange års styringsregimer kunne den passende gives tilbage til dem ved at lade beslutningskompetencer sive nedad i systemet og indflydelsen rykke opad.
	Grundlæggende handler det så om, at nogen må give slip på kontrol- og styringsiveren.

	Ingen grund til at frygte reform

Christine Antorini, undervisningsminister (S)

	Den 9. oktober kritiserer Søren Clausen, formand for Danske SOSU-skoler, regeringens reformudspil for at svigte de elever, som holder en pause efter folkeskolen, inden de begynder på social- og sundhedsuddannelsen. Søren Clausen frygter, at et kortere grundforløb og hovedforløb for denne gruppe elever vil sænke kvaliteten.
	Social- og sundhedsuddannelsen er den største erhvervsuddannelse og spiller en meget vigtig rolle i forhold til at uddanne dygtige social- og sundhedshjælpere og social- og sundhedsassistenter til velfærdsområdet. Derfor vil vi aldrig tillade, at kvaliteten på SOSU-uddannelserne svækkes. Tværtimod.
	Med reformen vil vi sikre, at de elever, der direkte efter grundskolen starter på social- og sundhedsuddannelsen, får et grundforløb på 40 uger. Det er 20 uger mere end i dag. De unge, der holder en pause efter grundskolen, får et grundforløb på op til 20 uger. Unge, der har arbejdet et par år efter grundskolen har nemlig allerede gjort sig erfaringer med arbejdslivet og har dermed opnået en del af de kompetencer, der indgår i grundforløbets første del, og som er væsentlige for at kunne gennemføre en erhvervsuddannelse.
	Da grundforløbet bliver obligatorisk for en langt større elevgruppe på SOSU end i dag, vil eleverne have et højere niveau, når de begynder på hovedforløbet. Undervisningen flyttes altså fra hovedforløbet til grundforløbet, uden at der ændres ved niveauet eller indholdet i uddannelsen. Vi skal have bedre SOSU-uddannelser i Danmark, og jeg glæder mig til at have en dialog med SOSU-skolerne om, hvordan vi løfter uddannelserne bedst muligt.

	Man bør ikke spørge børn

Michael Kongstad Nielsen, Virum

	Den 10. oktober skriver Katrine Hornstrup Yde om Medierådet for Børn og Unge, der blandt andet afgør, hvornår det er skadeligt for børn at se seksualitet afbildet på film. Og når rådet konkret skal vurdere, hvad der potentielt kan være skadeligt, forstået som angstfremkaldende eller skræmmende, så spørger det børnene selv, blandt andet ved at lave såkaldte ’børnepaneler’.
	Medierådet er et statsligt organ sammensat af kloge voksne mennesker med pædagogisk eller psykologisk uddannelse og erfaringer inden for børne- og ungdomsproblemer. Jeg synes, det skulle træde i karakter og påtage sig opgaven som voksne med indsigt (i alle aldre) og selv vurdere, hvornår billeder, film, spil og så videre går over stregen i forhold til de pågældende børn og unge i de respektive aldre.
	De er der jo for at beskytte børnene, ikke for at presse dem og hjælpe filmindustrien. Det er noget pjat, at spørge børnene.

	 
",0.0,12. oktober 2013,	Kassetænkning koster dyrt
13295,/debat/leder/2010/11/leder-soldaterkammeraten,LEDER: Soldaterkammeraten,Christian Jensen," Hvem husker ikketv-billederne af forsvarsminister Søren Gade (V), når han ustandseligt tog på besøg hos de danske soldater i Irak. Med opsmøgede ærmer på camouflageuniformen, ørkenstøvler og hjelmen trukket godt ned i panden bevægede ministeren sig rundt i alle tænkelige positurer til ære for det medfølgende pressekorps. Søren Gade i kommandørens luge på en kampvogn. Søren Gade i samtale med soldater. Søren Gade gør honnør. Her var en forsvarsminister, der gik forrest, når de danske drenge drog i krig. Han tog ansvar, og han var ikke karrig med at fortælle den danske offentlighed om den stolthed, soldaternes indsats rejste i ham. »Jeg er både imponeret og stolt af den indsats, som de danske soldater fortsat yder i Irak under vanskelige og svære vilkår,« sagde han eksempelvis under et besøg i Irak i maj 2008.
Den slags udtalelser gjorde Søren Gade vellidt blandt de danske soldater. Ingen kan tage fra ham, at han blev ved med at virke oprigtig på de fleste, når han - desværre alt for mange gange - måtte gå på tv og kommentere endnu en falden dansk soldat. De sårede soldater modtog ministerbesøg under deres genoptræning på Rigshospitalet. Søren Gade spillede rollen som soldaterkammerat. Men tilsyneladende var det mest af alt en rolle, han spillede. For hvor er soldaterkammeraten i disse dage og uger, nu hvor de danske styrker mere end nogensinde tidligere har brug for ham? Selv om Søren Gade forlod ministeriet efter det moralske sammenbrud i Forsvarets top i forbindelse med oversættelsen af en bog fra en anden soldaterkammerat, så er der kun én ansvarlig i den verserende fangesag: Far her.
Det er Søren Gade,der undlod at orientere Folketinget om, hvad der skete med de irakere, som danske soldater har været med til at tage til fange. Vi ved nu, at en del af dem efterfølgende blev hældt i irakiske torturfængsler, mens danskerne mente at kunne fraskrive sig ansvaret ved at lade britiske kolleger foretage tilbageholdelserne. Det var Søren Gade, der tilbageholdt oplysninger for Folketinget om tortur i irakiske fængsler, selv om den danske ambassadør i Irak to år forinden netop havde problematiseret torturen på et møde med den irakiske indenrigsminister. Det var Søren Gade, der ikke reagerede på drab på irakiske tolke i koalitionens tjeneste. To tolke for de danske styrker blev efterfølgende dræbt i en skandale, der foreløbig er blevet overdøvet af fangesagen.
De seneste ugersafdækning tegner efterhånden et ubehageligt mønster af en regering, der har ført både Folketinget og offentligheden bag lyset med halve og hele løgne.
Flere jurister har talt om konventionsbrud og vildledning af Folketinget. Det skal denne avis ikke stille sig til dommer over. Kun opfordre til, at det bliver forsvarligt undersøgt. Derimod må vi bede Søren Gade om at rejse sig op og vedstå sig det ansvar, han har i sagen. Over for Folketinget. Over for offentligheden. Men først og fremmest over for de soldater, han kaldte sine kammerater. De har brug for dig, Søren Gade. De danske soldater føler med rette, at de nu betaler prisen for en kammerat, der er gået i selvvalgt flyverskjul og nægter enhver udtalelse i sagen.
Søren Gade har forhåbentlig læst, hvad formanden for Centralforeningen for Stampersonel, Jesper K. Hansen, udtalte i gårsdagens Information: »Ansvaret bliver skubbet over på soldaterne, og det er synd, for de løser bare den opgave politikerne har stillet dem«.
I det hele taget viserlandets største militære fagforening mandsmod og samfundssind ved netop at kalde på en uvildig undersøgelse af den danske krigsdeltagelse. Når regeringen nægter en undersøgelse, »skaber det bare fornemmelsen i offentligheden af, at man ikke har rent mel i posen«, som fagforeningsformanden udtrykker det. Så sandt, så sandt.
Efter de seneste ugers afdækninger kan ingen længere være i tvivl om, at regeringen og Søren Gade ikke har haft ren mel i posen undervejs i Irak-krigen. Her er det vigtigt at bemærke, at regeringens problemer med sandheden ikke nødvendigvis gør den enkelte soldat på slagmarken til en løgner. Denne udlægning bakkes op af militærets egne udsendte jurister i Irak. Militærjurist Jes Rynkeby Knudsen, udsendt i 2005, slog således i Jyllands-Posten torsdag fast, at strategien med at tørre ansvaret for anholdelser af fanger af på briterne var »et resultat af nøje juridiske overvejelser langt inde i forsvaret«.
På Information harvi i lighed med alle andre medier de seneste dage flere gange forsøgt at komme i kontakt med Søren Gade. Det tætteste, vi har været, er en mailudveksling tidligere i denne uge. Vi skrev, at vi er »meget interesseret i et interview om de danske soldaters håndtering af fanger i Irak«. Her er Søren Gades svar: »Tak for din mail. Det har ingen interesse«.
Hallo, ingen interesse? For hvem? Dig? Det er muligt, men du skylder dine soldaterkammerater at tage ansvar.
cj
",11.0,6. november 2010,"Hallo, ingen interesse? For hvem? Dig? Det er muligt, men du skylder dine soldaterkammerater at tage ansvar."
11349,/debat/leder/2011/10/frihed-folkeskolen,Frihed til folkeskolen,Mette-Line Thorup," 28 lovændringer nåede VK-regeringen at gennemføre på folkeskoleområdet på 10 år. Til sammenligning tegnede Nyrups regering sig kun for 14. Lærerformand Anders Bondos ønske til den nye børne- og undervisningsminister, Christine Antorini (S), er da også, at love med nye styringsinstrumenter og kontrol lægges på hylden og afløses af bud på, »hvad skal der til, for at lærerne laver den bedste undervisning.« Bondo vil gerne af med de omstridte nationale test og elevplaner. Det ønske får han næppe opfyldt. Til gengæld kan lærerne konstatere, at den tidligere regerings håndfaste og meget detaljerede krav til folkeskolen — senest formuleret med Lars Løkkes 360-graders eftersyn af skolen, der skulle føre til en top 5-placering i verden — er afløst af løsere formuleringer. Det tegner godt for det partnerskab, Antorini skal forsøge at genrejse, efter at tidligere undervisningsminister Tina Nedergaard (V) sendte lærerne og skolelederne på porten.
Der er mange, der ser mindre snærende bånd, som et mustfor udvikling af folkeskolen. Folkeskolen er f.eks. det emne, som deltagerne i Informations nye tænketank 100dage, har debatteret mest, og blandt de fremtrædende forslag er netop en mere selvstyrende skole. Foreningen Skole og Forældre efterspørger ligeledes forsøg med skoler, der får dispensation fra folkeskoleloven og løsere bånd til kommunen efter forbillede fra privatskolerne. I det nye regeringsgrundlag er der tilmed en direkte opfordring til kommuner, der ønsker at dispensere fra reglerne om kvalitetsrapporter, elevplaner og andre centralt fastsatte regler. Antorini har indledt sin ministergerning med at omgøre valgløftet om to-lærer-ordning til et omfattende forsøg. Det er fornuftigt, for det er en meget dyr ordning, som skal bevise sit værd for indlæringen, før den gøres til lov. En mere åben og eksperimenterende tilgang til skolen er afgørende for, at kvaliteten kan løftes med samarbejde i stedet for med mistillid, som var den forrige regerings foretrukne indfaldsvinkel til folkeskolen.
",0.0,6. oktober 2011,"Der er mange, der ser mindre snærende bånd, som et mustfor udvikling af folkeskolen. Folkeskolen er f.eks. det emne, som deltagerne i Informations nye tænketank 100dage, har debatteret mest, og blandt de fremtrædende forslag er netop en mere selvstyrende skole. Foreningen Skole og Forældre efterspørger ligeledes forsøg med skoler, der får dispensation fra folkeskoleloven og løsere bånd til kommunen efter forbillede fra privatskolerne. I det nye regeringsgrundlag er der tilmed en direkte opfordring til kommuner, der ønsker at dispensere fra reglerne om kvalitetsrapporter, elevplaner og andre centralt fastsatte regler. Antorini har indledt sin ministergerning med at omgøre valgløftet om to-lærer-ordning til et omfattende forsøg. Det er fornuftigt, for det er en meget dyr ordning, som skal bevise sit værd for indlæringen, før den gøres til lov. En mere åben og eksperimenterende tilgang til skolen er afgørende for, at kvaliteten kan løftes med samarbejde i stedet for med mistillid, som var den forrige regerings foretrukne indfaldsvinkel til folkeskolen."
10889,/debat/2011/12/laeserbreve-7,Læserbreve,Informations Webredaktion," Warming sminker tal
Finn Rudaizky, Medlem af BR, (DF)
Ifølge anonyme socialrådgivere bryder Københavns Kommune loven. Sager om truede børn sminkes, så det ser ud som om, kommunen lever op til kravet om at følge udsatte børn tæt.
Kommunen har ansvaret for børn og unge med sociale og psykiske problemer. Socialrådgiverne har på møder med socialborgmester Mikkel Warmings (EL) forvaltning forgæves forsøgt at få sminkningen af tallene standset.
Vi vil gerne have belyst, hvilke konsekvenser den form for snyd har for børnene. Vi ønsker svar på, hvordan man fremover vil sikre, at de udsatte børn får de ydelser, de har krav på.
Det kan for eksempel være et lovkrav om tidsfrist for en børnefaglig undersøgelse, eller et lovpligtigt tilsyn på et anbringelsessted. Det er uetisk, at man skjuler de faktiske problemer.
I DF ønsker vi at komme til bunds i sagen, for børnenes skyld, og vi kan ikke gå ind for, at socialforvaltningen undersøger sig selv. Vi har derfor sendt en forespørgsel til borgerrådgiveren samt til kommunens interne revision med anmodning om, at de foretager en uvildig undersøgelse af de sminkede sager.
Desuden ønsker vi at få oplyst, om der i relation til sminkning af børnesagerne, er grundlag for en politianmeldelse.
Diplomaternes COP17-sejr
Henrik Stubkjær og Mattias Söderberg, Folkekirkens Nødhjælp
COP17 er slut, og det er tid til at gøre status. Vi kalder det en sejr for diplomatiet, men et nederlag for fattige.
Selve den præstation at få USA, Indien og Kina med i en fremtidig bindende klimaaftale er en sand diplomatisk sejr. Men klimaforhandlinger er ikke til blot for at gøre diplomater, embedsmænd og politikere glade. Formålet er at bremse klimaforandringer og hjælpe de fattigste og mest udsatte lande med at tilpasse de allerede omskiftelige klimaforhold.
For de mest udsatte blev klimatopmødet ikke nogen succes. Det som embedsmænd og politikere kunne blive enige om i Durban, var en aftale om at bremse klimaforandringerne, men først i 2020. Det er ganske enkelt for sent.
Ifølge videnskaben bør klodens udledning af drivhusgasser toppe i 2015, og derfor kan handling ikke vente. Derfor løser aftalen ikke klodens klimaproblemer, tværtimod forværres situationen.
En håndfast sejr fra Durban er dog den grønne fond. Det er her, at de rige lande skal overføre noget af den kompensation for de forvoldte klimaskader, som de fattige lande i dag kæmper med.
Desværre mangler pengene, og fonden er stort set tom. På bunden ligger de 100 millioner kroner, som Danmark ganske flot har lovet. Men andre rige landes bidrag mangler. Dermed står det lidt hen, om fonden er en succes eller ej.
Hvad laver fabrikken?
Joachim Nielsen, Humlebæk
Hvis Danmark er en taberfabrik, Ole Birk Olesen (LA), hvorfor er der så ingen fattige, Joachim B. Olsen (LA)?
Alle studerende forsinkes
Jørgen Thorslund, uddannelsesdirektør, UC Lillebælt
Frafaldet er for stort på læreruddannelsen, skriver Information 14. december. Kun 69 procent fra årgang 2006 har gennemført efter normeret studietid plus et år. Dette er et væsentligt problem, som mange gode kræfter har løsningsforslag til.
Men hvad med alle de universitetsuddannelser, der har endnu lavere gennemførelsesprocenter? For samme årgang er det i gennemsnit kun mellem 43 og 62 procent af studerende på universitetsuddannelserne, som har gennemført deres bachelor. Det må da kalde på endnu større bekymring, ikke?
Håbløs læreruddannelse
Mette Bock, forskningsordfører, (LA)
De unge dropper ud af læreruddannelsen i stor stil og for at rette op på det store frafald, foreslår uddannelsesminister Morten Østergaard her i Information 14. december at flere frafaldne universitetsstuderende skal lægge vejen forbi seminarerne.
Umiddelbart lyder ideen sympatisk, men der tale om en dyr lappeløsning, der giver et helt forkert signal: Magter du ikke universitetet, kan du nok klare en læreruddannelse!
I stedet burde ministeren undersøge, hvorfor mange universitets- og lærerstuderende dropper ud af deres uddannelser, ligesom Morten Østergaard burde spørge sig selv om, hvordan vi kan gøre det mere attraktivt for de unge at vælge lærergerningen, der er et af de vigtigste erhverv i dette samfund.
Læreruddannelsens største problem er, at loven er håbløs. Den underminerer de faglige miljøer på læreruddannelserne, og gør det desuden meget lidt attraktivt for unge, der ønsker at koncentrere sig om bestemte faggrupper, at søge læreruddannelsen, der i dag vil alt og intet på samme tid.
Tag fat om ondets rod, minister — i stedet for at lave lappeløsninger, der ikke vil gøre noget godt for læreruddannelsen.
Eksporten buldrer løs
Herluf Andersen, Sandvad
Er Danmark i krise? Studerer man væksten i vores eksport viser det sig, at det i hvert fald er et meget relevant spørgsmål at stille.
I 2008, som regnes for at være det sidste år af højkonjunkturen, udgjorde Danmarks eksport 583 milliarder kroner. Der var så et voldsomt dyk i 2009 til 491 milliarder kroner, i 2010 var den på 549 milliarder kroner, og hvis eksporten i sidste kvartal af 2011 forbliver den samme som gennemsnittet for de første 3 kvartaler, vil den i 2011 blive på 605 milliarder kroner.
Så stor eksport er aldrig tidlige set. Og der er overskud på vare- og tjenestebalancen på 103 milliarder kroner, som er opnået samtidig med 185.000 færre beskæftigede på det private arbejdsmarked, der endog samtidig har faldende realløn.
Nogen må da have tjent penge ved den stigende eksport eller er den kommet helt af sig selv?
Europagten er udemokratisk
Bjørn Bennike, Ejby
Den radikale EU-ordfører Sofie Carsten Nielsen har meldt ud, at en folkeafstemning om europagten ikke er nødvendig, fordi den ikke berører det danske euroforbehold.
Men europagten kræver, at en bestemt konservativ politik indskrives i landenes forfatninger eller i tilsvarende lovgivning. Politiske retningslinjer kan desuden kræves gennemført i pagtlandene.
Hvis alle pagtlande skal forpligtes til at betale den sydeuropæiske gæld, vil det også ske gennem europagten. En af metoderne kan være fælles EU-obligationer. Før vi overhovedet har haft en debat om Euro-pagten, mener den radikale Sofie Carsten Nielsen, hun kan vurdere den.
Men europagten går langt udover de forpligtelser, danskerne afviste ved en folkeafstemning i 2000. Man skylder naturligvis den danske befolkning at lade en så vidtgående aftale komme til en folkeafstemning. Specielt når et klart flertal i befolkningen ved den sidste folkeafstemning i år 2000 afviste dansk medlemskab af europrojektet.
Vi ved, politikerne ikke respekterer demokratiet. Derfor må borgerne kræve det gennemført.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,20. december 2011,"Læreruddannelsens største problem er, at loven er håbløs. Den underminerer de faglige miljøer på læreruddannelserne, og gør det desuden meget lidt attraktivt for unge, der ønsker at koncentrere sig om bestemte faggrupper, at søge læreruddannelsen, der i dag vil alt og intet på samme tid."
10687,/debat/leder/2012/01/tovtraekning-teheran,Tovtrækning med Teheran,Charlotte Aagaard," Fra sommer er det slut med at købe både olie og gas fra Iran. Det besluttede et enigt EU i går. Dermed har sanktionsskruen over for det iranske præstestyre fået et sidste og måske afgørende vrid.
Formålet med de skrappe sanktioner er i første omgang at få Iran tilbage til forhandlingsbordet, give FN’s atominspektører adgang til alle dele af det iranske atomprogram og i sidste ende indgå en aftale, der overbeviser omverdenen om, at landet ikke forsøger at udvikle atomvåben.
Grundlaget for de hidtil skrappeste sanktioner mod Iran er det Internationale Atom Energi Agenturs (IAEA) seneste rapport, der konkluderer, at der er grund til »alvorlig bekymring« for det iranske atomprograms »militære ambitioner.«
I november fremlagde IAEA for første gang de efterretninger, som giver inspektørerne grund til bekymring. Det drejer sig bl.a. om satellitbilleder af et mistænkeligt bygningskompleks samt oplysninger om, at Iran har testet komponenter, som indgår i atomvåben og anvendt en computermodel, der simulerer, hvordan atomvåben opfører sig samt oplysninger om, at en ukrainsk videnskabsmand har undervist iranerne i den teknologi, som anvendes ved atomvåbenproduktion.
Ingen af oplysningerne udgør imidlertid noget uigendriveligt bevis for, at Iran er i gang med at udvikle atomvåben. Der er udelukkende tale om indicier, som tyder på, at Iran måske har den slags ambitioner.
Af samme grund konkluderer våbeninspektørerne kun, at de på grundlag af disse foruroligende oplysninger ikke kan frikende det iranske atomprogram for også at have en militær dimension.
Det internationale samfund befinder sig med andre ord i en situation, der minder temmelig meget om den, der gik forud for Irak-krigen, hvor USA og dets allierede havde mere end svært ved at finde beviser på, at Irak havde masseødelæggelsesvåben.
»Fraværet af beviser er ikke et bevis på fravær,« som USA’s daværende forsvarsminister Donald Rumsfeld sagde.
Når EU, USA, Israel og en lang række andre nationer trods de usikre beviser alligevel strammer skruen over for Iran, er det bl.a. fordi, det iranske præstestyre kun modvilligt samarbejder med våbeninspektørerne, og fordi Iran tidligere har haft et aktivt militært atomprogram, som landet behændigt undlod at underrette omverdenen om.
Tilliden til de iranske forsikringer om, at landets atomanlæg udelukkende skal producere elektricitet, er derfor ikke overvældende.
Sanktionsvåbnet har udviklet sig til et af den vestlige verdens yndlingsvåben. Men desværre er det et våben med en række indbyggede svagheder.
Først og fremmest er det ikke særlig effektivt over for diktatoriske regimer, som regerer uafhængigt af befolkningens vilje. Listen over lande, der har været genstand for skrappe sanktioner uden, at det har haft den ønskede effekt, er lang, Serbiens Slobodan Milosevic, Iraks Saddam Hussein, Libyens Muammar Gaddafi og senest Syriens præsident Bashar Assad er alle eksempler på, at diktatorer stort set er immune over for økonomiske straffeaktioner og international fordømmelse.
Det er derfor et stort spørgsmål, hvilken effekt den europæiske olieboykot vil få. Både EU og Iran har et halvt år til at forberede sig på den nye situation, og det er formentlig nok til, at ingen af parterne bliver synderligt berørt. Europa har allerede fået Saudi-Arabien til at skrue olieproduktionen i vejret med to millioner tønder om dagen, og Iran kan i stedet sælge sin olie til de energihungrende kinesere, der ikke har nogen intentioner om at sanktionere Teheran.
De eneste, der med sikkerhed bliver ramt, er den iranske befolkning, der allerede nu døjer med faldende statslige indtægter og stigende fødevarepriser.
Syv års konflikt om det iranske atomprogram har ikke fået præsident Ahmedinejad til at ryste på hånden. Så hvorfor skulle han gøre det nu? Det eneste, der muligvis kan få Iran til at opgive at berige sin egen uran, er formentlig en folkelig opstand a la dem, vi har set i andre mellemøstlige diktaturer.
Og det er måske netop målet med de sanktioner, som nu bliver en realitet.
Hvad Danmark og resten af de bekymrede nationer vil stille op, hvis de skrappe sanktioner mod Iran ikke virker, er imidlertid det helt store spørgsmål.
For næste trin på konfliktstigen synes uundgåeligt at være en militær konfrontation. Enten over det strategisk vigtige Hormuz-stræde, som USA, Frankrig og Storbritannien har vist sig villige til at forsvare med alle midler. Eller mere sandsynligt i form af militære nålestiksoperationer mod de iranske atomanlæg, udført af Israel, der — trods sit eget omfattende atomvåbenarsenal — insisterer på, at et atombevæbnet Iran udgør en fuldstændig uacceptabel trussel mod den mellemøstlige magtbalance.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",56.0,24. januar 2012,"Det internationale samfund befinder sig med andre ord i en situation, der minder temmelig meget om den, der gik forud for Irak-krigen, hvor USA og dets allierede havde mere end svært ved at finde beviser på, at Irak havde masseødelæggelsesvåben."
1744,/debat/2015/09/folk-14,FOLK,Niels Ivar Larsen," Dom Pérignon
Denne mandag er det 300 år siden, denne franske benediktinermunk forlod denne verden. Han siges at være champagnens opfinder og har lagt navn til de fine årgangschampagner fra Moët & Chandon.
Struensee
Det er samtidig 245 år siden, at denne oplysningsmand fik indført trykkefrihed i Danmark. Det holdt dog kun til 1799. I 1835 så et ’Selskab for Trykkefrihedens Rette Brug’ dagens lys. I 1849 røg censuren så igen.
K. Winkel Holm
Også i dag findes et ’Trykkefrihedsselskab’, endda inspireret af 1800-tallets. Dog har man for nemheds skyld droppet hensyn til ’rette brug’. Så sparer man sig også svære overvejelser om ansvar og højere formål.
Leopoldo López
13 års fængsel fik Venezuelas oppositionsleder for sin påståede rolle i politisk uro, hvorunder 43 blev dræbt. For Maduros kriseramte regering er dommen betimelig: López lå i meningsmålinger til 44 procents tilslutning.
",1.0,14. september 2015,"Denne mandag er det 300 år siden, denne franske benediktinermunk forlod denne verden. Han siges at være champagnens opfinder og har lagt navn til de fine årgangschampagner fra Moët & Chandon."
9691,/debat/leder/2012/06/uerklaerede-krig,Den uerklærede krig,Charlotte Aagaard," Borgerkrigen i Syrien er blevet en krig, som ingen vil kendes ved. Hver dag tikker nye tabstal ind fra alle dele af landet. I går lød oppositionens samlede opgørelse på 17.434 civile tab, siden folkeoprøret mod præsident Bashar al-Assad og hans militærdiktatur begyndte i marts 2011, heraf flere tusinde kvinder og børn.
Mindst halvanden million syrere har desperat brug for fødevarehjælp, vurderer FN, mindst en halv million mennesker er fordrevet fra deres hjem, og andre 50.000 mænd, kvinder og børn tvunget på flugt til nabolandene. Den syriske katastrofe vokser dag for dag – uden at det internationale samfund reelt gør ret meget for at standse udviklingen. Den internationale handlingslammelse vil nok en gang fremgå, når NATO-landene i dag mødes for at diskutere Syriens nedskydning af et ubevæbnet tyrkisk jagerfly, der i fredags vovede sig for tæt på eller ind i syrisk luftrum. For også den kamel vil verdens stærkeste militærmagter sluge. Reaktionen fra Ankara har allerede været bemærkelsesværdig behersket. Ingen tyrkisk leder har plæderet for gengældelsesaktioner. Og mødet i NATO er udelukkende indkaldt for at »diskutere« sagen – selv om Tyrkiet teoretisk set kunne påberåbe sig den såkaldte musketér-ed, som forpligter alliancen til at forsvare et medlemsland, hvis territorium eller militær bliver udsat for angreb. På forhånd har Tyrkiet også fået ros fra EU for sin beherskede reaktion – en klar indikation på, at også NATO vil reagere særdeles afdæmpet.
Borgerkrigen i Syrien er blevet en krig, som ingen officielt vil blandes ind i, men som de fleste alligevel allerede har aktier i. Våben, ammunition, penge og medicin fra Saudi-Arabien og Qatar vælter i disse uger ind over den tyrkiske grænse til oprørshæren Free Syrian Army – med stiltiende accept fra Tyrkiet og USA – mens Rusland og Iran på deres side fortsætter leverancerne af militært udstyr, militær træning og politisk støtte til diktatoren i Damaskus.
Alt tyder derfor på, at Syriens blodige borgerkrig vil tage yderligere til de kommende måneder – med risiko for, at det sekteriske bål, som ulmer underneden, vil antænde flere sunni-shia-konflikter i resten af Mellemøsten. Alligevel er det, som om verdenssamfundet lukker øjnene for, hvad der foregår. Som det fremgår af dagens avis, lader de danske myndigheder, som om det fortsat er muligt at sende syriske asylansøgere hjem. I EU lader både det danske formandskab og resten af unionens statschefer, som om økonomiske sanktioner kan standse Bashar al-Assads bombardementer af civilbefolkningen, massearrestationerne og torturdrabene. I FN lader Sikkerhedsrådet, som om der stadig er liv i Kofi Annans fredsplan – selv om de 300 FN-observatører i landet ikke har turdet forlade deres hoteller i ugevis.
Nøglen til at forhindre den totale krig ligger i Moskva, lyder den gentagne forklaring på det internationale samfunds handlingslammelse. Så længe Rusland holder hånden under Bashar al-Assad, kan selv det mest rundhåndede tilbud om asyl tilsyneladende ikke få den syriske diktator til at slippe grebet.
Præsident Vladimir Putin forsøger i disse dage at få opbakning til en international konference om situationen i Syrien, men der er foreløbig intet, der tyder på, at Rusland vil skifte kurs. Tværtimod ligner det endnu en forhalingsmanøvre, der skal give det syriske regime mulighed for at knuse opstanden og genrejse Rusland som global magtfaktor. Hverken USA eller de europæiske lande er indstillet på at yde den syriske civilbefolkning samme militære bistand, som libyerne fik for blot et år siden. Syrien er for kompliceret, sporene fra Irak skræmmer, finanskrisen er for dyb til at kaste Vesten ud i et nyt militært eventyr, og så er det i øvrigt valgår i USA, lyder forklaringen.
Ifølge FN’s charter har det internationale samfund pligt til at beskytte civilbefolkningen mod overgreb af netop den karakter, som sker i Syrien.
Men spørgsmålet er, hvor mange civile ofre der skal til, før FN’s forpligtelse træder i kraft. Det er en politisk vurdering, som ingen af verdens statsledere i øjeblikket ønsker at foretage.
Og det betyder i praksis, at Bashar al-Assad – i hvertfald frem til november – har stort set frie hænder til at gennemføre systematiske forbrydelser mod menneskeheden.
",0.0,26. juni 2012,"Og det betyder i praksis, at Bashar al-Assad – i hvertfald frem til november – har stort set frie hænder til at gennemføre systematiske forbrydelser mod menneskeheden."
4566,/debat/2014/07/danmarks-vaerste-arbejdsmiljoe,Danmarks værste arbejdsmiljø,Morten Skov Christiansen," Metrobyggeriet har siden begyndelsen været kendetegnet ved dårlige løn- og arbejdsvilkår og et elendigt arbejdsmiljø. Så sent som fredag den 11. juli skete der en ny, stor eksplosion, hvor to elektrikere blev forbrændt. Det er desværre langtfra første gang.
Senest har Fagbladet 3F dokumenteret, at flere arbejdsulykker aldrig er blevet anmeldt. I et konkret tilfælde blev de involverede medarbejdere sendt hjem til Rumænien, uden at arbejdsskaden blev anmeldt – som loven ellers kræver.
Flere medier har beskrevet, hvordan metrobyggeriet konstant er plaget af alvorlige arbejdsulykker. Med 60 påbud fra arbejdstilsynet sætter metrobyggeriet også en noget kedelig danmarksrekord i dårligt arbejdsmiljø. Et kig i historiebøgerne viser, at hvis der er en politisk målsætning om at sikre et sikkert og sundt arbejdsmiljø, giver det resultater. Eksempelvis blev krav om et ordentligt arbejdsmiljø med stor succes indført i kontrakterne ved byggeriet af Øresundsbroen, og DR-byen fik i 2003 prisen som den sikreste byggeplads. Her havde man blandt andet indført en sikkerhedsbonus, som havde en positiv indvirkning på arbejdsmiljøet.
Mere gennemsigtighed
Det er derfor på tide, at vi får en offentlig høring om arbejdsmiljøet på metrobyggeriet. Det skal være slut med hemmelighedskræmmeriet på lukkede bestyrelsesmøder i Metroselskabet.
Befolkningen, som har investeret mange milliarder skattekroner i den nye metro, har krav på at få af vide – en gang for alle – hvad deres penge går til, og hvordan Metroselskabet vil rette op på arbejdsmiljø og arbejdsvilkår. Vi skal som samfund hverken acceptere arbejdspladser med social dumping eller et arbejdsmiljø, hvor medarbejderne skal frygte for helbredet.
I Danmark værdsætter vi gode og sunde arbejdspladser. Det må derfor være et krav, at Metroselskabet ikke blot får rettet op på arbejdsmiljøet med det samme, men også åbner dørene op, så alle kan få kendskab til den virkelighed, som er årsagen til Danmarks dårligste arbejdsmiljø.
Vi ved, at det kan lade sig gøre at sikre arbejdsmiljøet på store byggepladser. Spørgsmålet er, om Metroselskabet har ambitionerne.
Morten Skov Christiansen, formandskandidat LO Hovedstaden
",0.0,26. juli 2014,"Befolkningen, som har investeret mange milliarder skattekroner i den nye metro, har krav på at få af vide – en gang for alle – hvad deres penge går til, og hvordan Metroselskabet vil rette op på arbejdsmiljø og arbejdsvilkår. Vi skal som samfund hverken acceptere arbejdspladser med social dumping eller et arbejdsmiljø, hvor medarbejderne skal frygte for helbredet."
79,/debat/2016/06/laeserbreve-5,Læserbreve,Informations Webredaktion," Smoggen over Lima åbnede mine øjne
Nora Sina, 22 år, Vallekilde Højskole
Perus hovedstad, Lima, er en gammel havneby med mågeskrig og ceviche. Da jeg besøgte byen, kørte jeg en dag med min vært Gino op på byens højeste punkt. Han ville vise mig, hvor stor en by med ni millioner indbyggere egentlig er. Vi stod og spejdede ud over det, jeg havde forventet ville være et vidunderligt syn. Men jeg blev slemt skuffet. Der var faktisk ikke noget syn overhovedet.
Jeg stod på det højeste punkt midt i en havneby, men kunne ikke se havet. I stedet lå smoggen som et slør henover hele Lima, og Gino og jeg stod omgivet af en tyk, gråbrun tåge. Jeg spurgte Gino, hvorfor vi var taget derop. Han skammede sig og mumlede noget om, at vi var uheldige med vindretningen.
Jeg havde åbenbart brug for at rejse hele vejen til Peru og stå midt i forureningen for at forstå konsekvenserne af den klimakatastrofe, vi befinder os i. Forhåbentlig har alle ikke brug for en lige så konkret oplevelse, før de tager del i min forargelse – og alle de mange andre beretninger om forargelse, angst, håb og gode ideer – og gør, hvad de kan for at fremme bæredygtigheden. Selv om det ikke var tilfældet for mig, så burde det egentlig være nok at høre om konsekvenserne af klimakatastrofen.
Jeg blaffede i stedet for at flyve
Dorthea Marie Bach Nielsen, 21 år, Vestjyllands Højskole
For et år siden fløj jeg over Atlanten uden at tænke på flyets C02-udledning. Da jeg landede i Columbia, mødte jeg en ældre kaffefarmer, Don Elias, som havde viet sit liv til sin farm oppe i Andesbjergene.
Han startede med at give mig en kop kaffe i hånden og endte med at give mig en stikken i hjertet og lyst til at prøve at ændre verdenen.
Don Elias frygtede fremtiden. Han fortalte om floden, vejret og dyrelivets udvikling gennem hans tid på farmen. Han fortalte om alle de projekter, han havde sat gang i for at få vandet i floden nedenfor markerne til at løbe – men at floden allerede var tæt på at være ikke eksisterende. Han fortalte, at han frygtede for sin by, sit lands udvikling og sin familie, hvis floden udtørrede. Det rørte noget dybt inde i mig. For første gang forstod jeg virkelig nødvendigheden af en grøn omstilling – både for andres og vores egen skyld.
Det blev starten på min grønne omstilling. En omstilling, der betød, at jeg sad med en svær samvittighed i flyet, som fløj tilbage over Atlanten til Barcelona. Men det udviklede sig til en bedre samvittighed, som bar mig på min blaffetur fra Barcelona, op gennem Europa og hjem til Danmark. Den grønne omstilling har i dag skabt en stor nysgerrighed hos mig og ændret både min levemåde og den måde, jeg tænker – og den har skabt et stort håb inden i mig for en bedre fremtid.
Små tiltag øger min grønne bevidsthed
Sarah Hellebek, 20 år, Krogerup Højskole
Mit højskoleophold har dannet rammen for min udvikling på mange fronter, herunder min grønne omstilling. Jeg har oplevet elever, lærere og oplægsholdere, som har diskuteret og lært af hinanden. Når den grønne omstilling har været på dagsordenen, har det været med afsæt i et motiverende engagement og med troen på forandring.
Vi nedsatte for eksempel selv et miljøudvalg, som sørgede for, at der altid stod en spand med plastikposer i indgangen, så folk ikke købte nye, hver gang de handlede. Et lille tiltag, der kan synes ubetydeligt, men som var med til at øge den grønne bevidsthed i vores dagligdag. Det virkede lige så godt, som hvis vi havde snakket om kødforbrugets konsekvenser for klimaet.
Et andet vigtigt element i min grønne omstilling har været vores kampagne ’Stop tøjslaveriet’. Vi ønskede at sætte fokus på vores samfunds overforbrug og de konsekvenser, det har for mennesker på resten af kloden.
Vores mål var at skabe mere gennemsigtighed i tekstilindustrien og en større bevidsthed blandt forbrugerne ved at gå i dialog med politikere, folk på gaden og på de sociale medier.
Sammen har vi fået en tro på, at vi kan gøre en forskel. Fire måneders forpligtende fællesskab har skabt grundlaget for min egen grønne omstilling og min kamp for den grønne omstilling i resten af samfundet.
",0.0,9. juni 2016,Han startede med at give mig en kop kaffe i hånden og endte med at give mig en stikken i hjertet og lyst til at prøve at ændre verdenen.
9882,/debat/2012/05/venstrefloejen-endt-politisk-idekrise,Venstrefløjen er endt i politisk idékrise,George Lakoff og Jens Jonatan Steen," Mange spåede, at finanskrisen ville blive det store vendepunkt for de europæiske socialdemokrater. Den konservative økonomiske tænkning havde afsløret sine svagheder, markederne var kollapset under vægten af udtjent tankegods og forfejlet politik. Befolkningerne vil forstå at den rå kapitalisme havde svigtet. Vejen ville være banet for venstrefløjen.
Men sådan er det langtfra gået i store dele af Europa eller Danmark. Det er tværtimod gået støt ned ad bakke for en regering, der endnu helt ikke har vundet fodfæste. Vælgerne flygter til både Venstre og Enhedslisten. Flertallet af de mange mennesker, der satte deres kryds til venstre for midten, har haft svært ved at få øje på de virkelig store forandringer.
Dansk centrum-venstre er langtfra alene om at stå over for en form for politisk identitetskrise. Et tilsvarende billede tegner sig i resten af Europa.
Det konservative dominerer
Der findes mange mulige forklaringer på udviklingen. Men ét er sikkert: En del af forklaringen er, at det fortsat er de konservative ideer og det konservative sprog, der dominerer.
De politiske hovedbudskaber fra centrum-venstre kommer således også til at lyde og lugte langt væk af konservativ ideologi. Det gælder, hvad enten de drejer sig om skattelettelser i toppen, smalkost i den offentlige sektor, øget udbud af arbejdskraft, afvisning af europæisk kickstart og ensidigt fokus på de ’hårdtarbejdende’ danskere. Det skaber alt sammen politisk sprog, der understøtter en konservativ framing og en konservativ dagsorden.
Politik er en kamp på ideer. Det politiske sprog, som vi hver dag læser i avisen, får præsenteret i frokostpausen eller hører fra politikerne, er således langtfra neutralt. Så når man taler modstanderens sprog, bekræfter man også dennes ideer.
Den pointe er altafgørende at forstå, hvis man vil på vinderholdet i politik. Og det er her, venstrefløjen fejler. Regeringens konservative fejlkurs er opstået, fordi man ikke har haft tilstrækkelig tro på og mod til at tale ud fra egne politiske værdier.
Ingen selvtillid
Man har ikke formuleret en klar vision, og man har ikke skabt sit eget politiske sprog.
Hvis man ikke selv kan italesætte og udstikke en klar kurs, vil andre gøre det for én. Og det er netop det, der er sket for regeringen i Danmark.
Man er røget ind på en midtersøgende kurs, hvor objektive svar og teknokratiske løsninger har været de dominerende. Man har baseret sine politiske svar på logik, statistik og objektivitet. Men derved har venstrefløjen stærkt undervurderet betydningen af og mulighederne i at bruge sproget politisk aktivt.
I det hele taget er det en forældet tanke, at der skulle findes sande eller objektive svar. Vores verdenssyn er ikke defineret af fakta og fornuft.
Det skyldes, at vores hjerner – i hvilke 98 pct. af vindingerne er ubevidste – netop ikke er styret af rationelle indfald, men derimod af billeder og grundlæggende forestillinger og tagenforgivetheder, som er bestemmende for vores opfattelse af virkeligheden.
Hvis man f.eks. diskuterer skat og bruger betegnelse ’brandbeskatning’ om afviklingen af fastfrysningen af ejendomsværdibeskatning, tegner man et meget negativt billede, der rodfæster sig i vores hjerner. Skat bliver noget skadeligt og farligt. Hvem ville nogensinde ønske at støtte et parti eller en politiker, der i overført betydning, vil sætte ild på folks boliger?
Med det billedrige udtryk går forslaget fra at være en kilde til øgede investeringer i børnehaver og folkeskoler til at være djævelsk angreb på vores private ejendom.
Man bruger altså en ideologisk opfattelse af skat til at definere sit politiske sprog. Dermed giver man sin modstanderes politik et særdeles negativ skær. Det er effektivt og stærkt.
Og samtidig er det meget mere end bare sprog, kommunikation og spin – det er ikke bare at sige tingene på en anden måde, men derimod at sige dem ud fra dine egne værdier.
Overtager borgerligt sprog
Denne styrke i koblingen mellem sprog, hjerne og politik er venstrefløjen nødt til at forstå, hvis den nogensinde skal blive i stand til at skabe et legitimt politisk projekt og kaste den borgerlige røst fra sig. Man bliver simpelthen nødt til at formulere et positivt alternativ ud fra egne værdier.
Men i stedet for at gå den vej har venstrefløjen overtaget den borgerlige fløjs sprog. Ganske uforvarende promoverer den en liberalkonservativ dagsorden og styrker dermed det konservative værdisæt. De borgerlige partier kan trygt læne sig tilbage og klappe i deres små hænder.
Vi ser således talrige eksempler på, hvordan de politiske tankerammer og sproglige billeder underminerer venstrefløjen, påvirker den politiske debat og slår den borgerlige kurs fast.
Et aktuelt af slagsen er diskussionen om den globale økonomiske krise, der er gået fra at være en ’finansiel krise’, der skyldtes bankernes grådighed, til i dag at være en statsgældskrise, der skyldes ’velfærdsmæssigt overforbrug’. Det sprogbrug medvirker netop til at styrke den konservative position og svække centrum-venstre-regeringens projekt.
Hver gang man genbruger et borgerligt slagord eller kopierer den borgerlige politik, så forringer man altså sit eget politiske fundament.
Pointen er derfor, at når man tror, at det er ord, man mangler, er det i virkeligheden ideer, man søger. Derfor haster det med at få venstrefløjens egne ideer frem i lyset.
Hvis venstrefløjen fortsat vælger at undlade at definere sine egne værdier og sit eget sprog, vil andre fortsætte med at gøre det for dem.
Derfor er budskabet til en venstrefløj i identitetskrise: Italesæt med jeres egen politik, før andre gør det!
 
 
George Lakoff er professor i kognitiv lingvistik ved Berkeley Universitet i Californien og rådgiver for Demokraterne i USA
Jens Jonatan Steen er analysechef i Cevea




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",85.0,29. maj 2012,E-mail *
5070,/debat/2014/05/stressede-boernefamilier-brug-livsfasepolitik,Stressede børnefamilier har brug for en livsfasepolitik,Karen Lumholt," 
	Den seneste tids debat om stressede børnefamilier ser ud til at stivne i henholdsvis en individualistisk (»det må de selv klare«) og en kollektivistisk (»det offentlige må træde til«) position. Ingen af delene fører til holdbare løsninger. Der er næppe nogen forældre, der reelt ønsker, at det offentlige skal overtage endnu mere af børnenes liv. Og kun de mest privilegerede kan reelt »tage sig sammen og gå en cru ned i vin,« som debateliten anbefaler.

	Men lad mig alligevel komme med en indrømmelse: Jeg forstår godt vreden og irritationen hos mennesker, der har slidt hele deres liv, og havde børn i en tid, hvor der hverken var barsel eller omsorgsdage, og som nu skal høre på privilegerede og ambitiøse forældre i speltsegmentet, der har fået alt inklusive en god uddannelse på SU, men nu vil have endnu mere. Jeg forstår dem godt. Min mor måtte også gå på arbejde efter kun seks ugers barsel. Og jeg har ikke taget skade. Men problemet må anskues bredere. Vores samfund har ændret sig, kvinderne – alle kvinderne – er permanent kommet på arbejdsmarkedet, der er ingen vej tilbage. Det er på tide, at vi indretter arbejdsmarkedet efter familierne, som de ser ud – og ikke omvendt.

	Veldresserede børnefamilier

	Hvor forkælede er dagens småbørnsforældre egentlig? De gør sådan set bare det, vi alle har sagt, at de skal gøre: De tager en uddannelse. De får også at vide, at de skal tænke sig om, inden de stifter familie, for det er et skæbnesvangert valg. Og så får de børn. Hvis de da ikke er blevet skræmt af de mange komplekse krav til det at være gode forældre (fødselstallet er pt. drastisk faldende). I begyndelsen af 30’erne har de fået et barn eller to, og især kvinderne er på grund af barsler ikke rigtigt etableret på arbejdsmarkedet endnu.

	Herefter åbner der sig en for kort stund et vindue til arbejdsmarkedet. Hvis ikke de gør sig gældende nu, lukker vinduet sig igen, og chancen for at bruge den fine uddannelse til det, den skal bruges til, forsvinder. Arbejdsmarkedet bryder sig ikke om dem over 35 år, der endnu ikke har vist, at de kan skabe resultater. Hvis man oven i købet har små børn, vil mange arbejdsgivere takke pænt nej ved udsigten til mange omsorgs- og barns sygedage, hvilket er forståeligt nok.

	Vi kender dem, denne type forældre: De er relativt højtuddannede; de vil bo i en større by, fordi det er her, jobbene er. De sidder i små lejligheder, fordi boligpriserne er høje i byerne. De fragter børnene rundt på cykel. Mor, der har født og ammet, føler bestemt trangen til at gå hjemme længere tid – men vil også gerne bruge sin uddannelse. Hun har jo lært, at kvinden skal være uafhængig af manden. Vælger hun alligevel at sætte karrieren på standby og prioritere familien, bliver hun mødt med en vis medlidenhed og skepsis fra omgivelserne – »skal du ikke i gang?«. Og det skal hun jo. Men på arbejdsmarkedet er kravene til effektivitet stigende i de fleste job. Skal hun leve op til dem, må hun lukke af for sin indre fornemmelse af, at børnene har brug for hende. Flere og flere job er også korttidsansættelser og projekter. Blandt de veluddannede skal man passe på med at gå på deltid, det kan svække jobmulighederne markant. Til gengæld kan man få lov at tage arbejdet med hjem og være online 24/7.

	Samfundets ansvar

	Til arbejdsweekend i børnehaven brokker forældrene sig over lukkedagene, men så sker der heller ikke mere. Vores unge forældre er ikke som gruppe højtråbende. De er ikke for alvor på jagt efter flere velfærdsrettigheder. Med omsorgsdage, længere barsel og ferie kan de godt se, at de er meget godt kørende i forhold til andre grupper i samfundet, tidligere tiders forældre og dem i andre lande. Problemet er imidlertid, at rettighederne primært omfatter barnets allerførste år. Og børn har brug for forældre, i hvert fald til de er 10 år.

	Forældrene ønsker ligesom børnene at få det fælles liv til at fungere bedre. Mere tid, hvor familien bare er sammen. De ved udmærket godt, at barnets personlighed og psykiske robusthed dannes i familien. Derfor har mange kronisk dårlig samvittighed. De ved bare ikke, hvad de skal gøre ved det.

	Det er her, vi som samfund må tage ansvar. Ikke som politikere med lovindgreb og styring, der indskrænker familiernes frihed. Heller ikke som servicesamfund, der passer børnene endnu mere. Men som samfund – arbejdsmarked, uddannelsessektor, familie og politikere – har vi et fælles ansvar.

	Generationssamspil

	Vi dyrker som samfund ungdommen og ser med skepsis på de modne. Også derfor hviler der et relativt stort pres på de 30-40-årige. Der er et behov for, at arbejdsmarkedet tager et opgør med synet på de +45-årige. Nytænkning kommer ikke nødvendigvis fra en fremadstormende 37-årig med en forsømt familie derhjemme.

	Vi må lette adgangen til arbejdsmarkedet for to store grupper, som vil og kan – og som i dag groft sagt holdes udenfor: De uerfarne unge og de produktive ældre. Dem under 30 uden børn og dem over 45 med børn, der er godt i vej.

	De unge, der har svært ved at komme ind på arbejdsmarkedet, når de er færdiguddannede, har typisk haft for lidt berøring med arbejdsmarkedet. En del af løsningen på dette er at styrke praksiselementet i alle uddannelser, så de ikke først møder virkeligheden som 30-årige, samtidig med at de bliver forældre. To praksischok på samme tid – det er for meget.

	Mens småbørnsfamilierne prioriterer familien, kan f.eks. en ældre og en yngre medarbejder danne parløb i et kreativt senior-junior-samarbejde, hvor senior sikrer videndeling og kontinuitet, og den unge repræsenterer fagets nye viden.

	Dette er en oplagt opgave for virksomhedernes strategiske CSR og deres HR-afdelinger at få op at stå.

	Desuden må de enkelte virksomheder undersøge, hvordan ansvarsfulde stillinger med udviklingsmuligheder kan overkommes på nedsat tid. To højtuddannede kan dele en lederstilling – den ene arbejder mandag til onsdag og den anden onsdag til fredag. De lapper over og overleverer. Den ordning findes i Schweiz.

	Endelig må vi have et opgør med myten om, at man nødvendigvis skal vente med at få børn, til uddannelsen er færdig, og lønnen er god. Måske bliver lønnen aldrig god. Små børn trives fint med en glad studerende far eller mor i en lejlighed – i hvert fald bedre end med en nyansat far eller mor, der er rystende bange for ikke at stå prøvetiden ud på det nye job, så terminerne kan betales.

	Produktivitetsgevinst

	Skal denne mangfoldige kulturelle og strukturelle indsats på arbejdsmarkedet lykkes, kræver det, at livsfaser og familiepolitik bliver sat på dagsordenen. Også på den politiske dagsorden. Og det skal ske på en anderledes konstruktiv, indsigtsfuld og saglig måde end den, som socialministeren præsterede forleden. At opfordre til at droppe klidboller og yoga vidner om komplet mangel på forståelse for, hvad det brede flertal af forældre kæmper med.

	Det er en gåde for mig, hvordan politikerne over en bred kam kan ignorere familie- og livsfasepolitikken. Der må være meget at hente. Tænk bare på, hvor stor en produktivitetsstigning vi ville få i det offentlige og private, hvis ikke forældre til mindre børn, som udgør en pæn del af den veluddannede arbejdsstyrke, sejlede rundt på randen af sammenbrud. Alene af den grund burde politikerne lytte. Produktivitetskommissionen ville blive glad.

Karen Lumholt er direktør for tænketanken Cura




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",14.0,10. maj 2014,"	Vi kender dem, denne type forældre: De er relativt højtuddannede; de vil bo i en større by, fordi det er her, jobbene er. De sidder i små lejligheder, fordi boligpriserne er høje i byerne. De fragter børnene rundt på cykel. Mor, der har født og ammet, føler bestemt trangen til at gå hjemme længere tid – men vil også gerne bruge sin uddannelse. Hun har jo lært, at kvinden skal være uafhængig af manden. Vælger hun alligevel at sætte karrieren på standby og prioritere familien, bliver hun mødt med en vis medlidenhed og skepsis fra omgivelserne – »skal du ikke i gang?«. Og det skal hun jo. Men på arbejdsmarkedet er kravene til effektivitet stigende i de fleste job. Skal hun leve op til dem, må hun lukke af for sin indre fornemmelse af, at børnene har brug for hende. Flere og flere job er også korttidsansættelser og projekter. Blandt de veluddannede skal man passe på med at gå på deltid, det kan svække jobmulighederne markant. Til gengæld kan man få lov at tage arbejdet med hjem og være online 24/7."
11475,/debat/2011/09/globale-foedder,Globale Fødder,Anna von Sperling," I gårsdagens Information fik jeg i tæt samarbejde med min tro følgesvend, stavekontrolprogrammet Tansa sat Enhedslistens pressechef og strategiske rådgiver, Pelle Dragsted, i forbindelse med organisationen Globale Fødder.
Nu var det faktisk i Globale Rødder, at Pelle Dragsted blandt andet udtrådte sine Dr. Martens, og jeg beklager dybt. Meget lidt kunne være værre for en yngre fredsstormende politisk figur bag et parti, der i stigende grad henvender sig til unge mennesker, der udelukkende bevæger sig igennem byen ved at springe fra vertikal flade til vertikal flade og også skater, når de er i bad, end at blive associeret med noget, der lyder som et gandhisk inspireret vandrelaug.
Undskyld, Pelle. Det var ikke spor sødt af mig.
Inspireret
Men da jeg i går morges valgte at gå på arbejde for at fejre sensommersolen og demokratiet, og så fordi jeg missede bussen, slog det mig, at det faktisk var et fremragende navn til en ny bevægelse. For netop fødderne ikke mindst de bare, brune, brugte af slagsen har historisk set vist sig stærkere end både sværdet, pennen og stemmeboksen, når det virkelig gjaldt. Og lidt historie i dette for vores land så, i et globalt fodperspektiv, overskueligt svære tider er vel ikke af vejen. Så kan jeg samtidig lege, at mine stavebøffer er en evig kilde til inspiration, hvilket er løgn, men ... opbyggeligt.
Føddernes magt
For mens valgkampen har handlet om, hvordan vi i en af verdens allerrigeste nationer skal få salt til vores æg, nu når vores økonomi kun vokser moderat fra en hel masse til lidt mindre en hel masse, kan man med rette sende tankerne til Mahatma Gandhi. Manden, der i 1930 vandrede 400 kilometer efter salt. Og ikke engang spiste æg i overensstemmelse med de brahminske dogmer (og heller ikke løg, da de »giver varme i genitalierne«).
Til gengæld fik han ved føddernes magt smidt den mest effektive og udspekulerede kolonimagt, verden endnu har set, på porten. Englænderne havde sagt, at inderne ikke måtte spise det salt, der lå ved deres kyster. Gandhi smilede mildt og kryptisk og sikkert på en lidt irriterende måde til magthaverne, sagde til de saltløse masser: 'Kom venner, vi skal ud på en tur', og skabte i samme ombæring et eksempel til evig efterfølgelse. Se, det var globalt fodarbejde.
Indiske protester
Som vi i dag skal nyde frugten af vores demokratiske håndarbejde, er Gandhis civile ulydighed en påmindelse om, at demokratisk engagement er muligt på mange niveauer og ikke kun hvert fjerde år. Også i dagens Indien er foot march, den politiske vandretur, et regulært politisk redskab.
Jeg havde selv sidste år den store fornøjelse at gå (well, ret kort dog, det var megavarmt) sammen med 80.000 jordløse bønder fra hele landet mod Delhi, hvor de camperede foran parlamentet og blev der, indtil de fik løfte om en jordreform. Europa har skam også en stolt tradition for at bruge fødderne. Fra freds- til atommarcher har fællesskabet på vejen rystet folk sammen. Lad nu ligge, at fred aldrig helt fik sit folkelige gennembrud, og at atomkraften tilgives sine bommerter utrolig hurtigt.
Glade fødder
For ikke alle vandreture ender i sejr. Og ikke alle fødder forbliver glade trods overdreven pleje. Ugen bød også på en trist nyhed: Kejserpingvinen Happy Feet er tilsyneladende pist forsvundet. Til trods for at den blev plastret til i sendeudstyr, frygter zoologer nu, at kendis-pingvinen er blevet ædt af en haj.
Happy Feet blev den 4. september sat fri i havet nær Antarktis, efter at mange gode kræfter havde arbejdet i døgndrift på at få den lille fyr klar efter dens svømmetur 3.000 kilometer i den forkerte retning. Happy Feet var svømmet til Peka Peka i New Zealand, hvor den gik i land og gav sig til at snacke sand, i den tro at det var sne. Ikke et ondt ord om pingviner, men det var dumt. Og nu er Happy Feet død.
Stemme med popoen
Den skulle hellere være taget til Norge, den venlige og stolte vandrenation, der altid godt kan bruge et indspark til udsynet. Og både fornøyde føtter og globale føtter er velkomne, er jeg sikker på. Der er nemlig forandringer undervejs i det politiske klima i søsternationen. I denne uge gav vælgerne Dansk Folkepartis norske søsterparti, Fremskrittspartiet (FRP), et seriøst los ved det netop overståede kommunalvalg det første efter terrorangrebet. Og interessant nok tyder det på, at det var dem, der stemte med popoen, der blev afgørende. Fremskrittspartiets vælgere mødte nemlig slet ikke op. Og det var jo sødt af dem, men et alvorligt demokratisk problem, hvis den trend viser sig at blive vedvarende.
Danske futter
I skrivende stund valfarter de danske vælgere heldigvis mod de sokkelugtende gymnastiksale for at afgive deres stemme. Og hvis man kan bruge brevstemmer som pejlemærke, bliver det et valg med en høj valgdeltagelse. En håndfuld vælgere vælger naturligvis som de norske FRP'ere at blive hjemme: et par imamer, som jeg er ret sikker på, at trosfællerne primært anser for at være tøsefornærmede, en bette gruppe anarkister, der sødt udnytter deres demokratiske ret til at demonstrere mod demokratiet (uhh, send in the marines), og den taxachauffør, jeg kørte med i går, der simpelthen var lammet af savn til sømandsbossen, som han havde glemt hvad hed, men engang havde mødt i Thyborøn i en brandert. Ellers går vi alle derned på vores små danske futter. Det skal vi nemlig. Og huske de globale fødders trampen for retfærdighed imens.
",1.0,16. september 2011,"For mens valgkampen har handlet om, hvordan vi i en af verdens allerrigeste nationer skal få salt til vores æg, nu når vores økonomi kun vokser moderat fra en hel masse til lidt mindre en hel masse, kan man med rette sende tankerne til Mahatma Gandhi. Manden, der i 1930 vandrede 400 kilometer efter salt. Og ikke engang spiste æg i overensstemmelse med de brahminske dogmer (og heller ikke løg, da de »giver varme i genitalierne«)."
2573,/debat/leder/2015/05/husk-paedagogikken,Husk pædagogikken,Anton Geist," For nogle år siden blev det et prestigeprojekt for politikere og skoleledere at give danske elever adgang til iPads og andre tablets til brug i undervisningen. Danmark er et videnssamfund, og folkeskolen skulle ikke sakke bagud i forhold til den teknologiske udvikling.
Men det kneb med at få implementeret pædagogikker til at understøtte den nye teknologi, og de første erfaringer med elevernes brug af tablets var ikke særlig positive. Blandt andet klarede elever, der enten hjemme eller i skolen havde adgang til en tablet, sig gennemsnitligt dårligere i en PISA-test end elever, der ikke havde. Det viste sig med andre ord, at tablets i undervisningen ikke i sig selv var et vidundermiddel.
Den gode nyhed er, at tablets i undervisningen faktisk kan øge børns indlæring. Som beskrevet i onsdagens Information viser en ny svensk undersøgelse, at en gruppe elever, der skrev på tablets i stedet for på papir, blev markant bedre til svensk og matematik end andre elever. Og særligt de svageste elever blev løftet, ligesom forskellen mellem drenge og pigers færdigheder blev mindre.
Men undersøgelsen viser også, at indlæringen kun forbedres, hvis brugen af tablets sker ud fra en veldefineret pædagogisk metode, der understøtter de særlige muligheder, som tablets giver – blandt andet muligheden for løbende interaktion mellem lærer og elev via dokumentdeling på tabletten. Hvis det ikke sker, forværrer brugen af tablets ifølge undersøgelsen indlæringen i stedet for at forbedre den.
Mens PISA-testen af danske elever kunne give medvind til den teknologiforskrækkelse, man typisk ser, når moderne hjælpemidler indføres i den gode gamle velfærdsstat, dokumenterer den svenske undersøgelse, at der er store potentialer i brugen af digitale værktøjer som tablets i skolen.
Samtidig bør undersøgelsen tjene som en advarsel om, at teknologien ikke gør arbejdet i sig selv. I vores begejstring over de nye muligheder, som de digitale værktøjer tilbyder, må vi ikke glemme, at de pædagogiske metoder er grundstammen i den gode skole.
",1.0,15. maj 2015,"Men det kneb med at få implementeret pædagogikker til at understøtte den nye teknologi, og de første erfaringer med elevernes brug af tablets var ikke særlig positive. Blandt andet klarede elever, der enten hjemme eller i skolen havde adgang til en tablet, sig gennemsnitligt dårligere i en PISA-test end elever, der ikke havde. Det viste sig med andre ord, at tablets i undervisningen ikke i sig selv var et vidundermiddel."
698,/debat/2016/02/kagens-amnesti-skammens-tid,Kagens amnesti i skammens tid,Mads Holger," For nogle uger siden var jeg på vej ned til købmanden efter en pakke smøger, da en mand på gaden vredt råbte efter mig, at mit tøj var påtaget.
Det kunne jeg ikke lade være med at trække lidt på smilebåndet over, for sådan forholder det sig jo gerne med tøj. Med til historien hører det, at jeg den eftermiddag hverken kom anstigende som Carmen Miranda, Dame Edna eller Elton John i 70’erne, men derimod i noget så uhyre konventionelt som et sort jakkesæt, men det stødte altså an.
Vi skal den dag i dag stadig passe på, at vi formmæssigt ikke tager os for æstetisk elaborerede ud, for som den seneste uge også har eksemplificeret, lever vi i en skammens tidsalder.
Senest var det Thomas Vinterberg, der fik fortalt, at han skammede sig over at være dansk, ligesom talrige andre kulturfolk har gjort det. I disse konkrete tilfælde knyttede skammen specifikt an til den danske nationalitet, men ofte kan vi også høre folk, der skammer sig over kristendommen, deres køn og nu senest også deres hvide hudfarve.
Det er løjerligt, fordi denne afstandtagen knytter an til alle de forhold, som man af omstændighederne er blevet sat i, og som man sjældent af egen drift har bragt sig i.
Der er en postmoderne og oikofobisk fællesnævner for al denne besynderlige skam, der angår det at være sit eget, sit givne og det traditionelle.
Traditionelle kulturmarkører og navnlig det elaborerede udtryk vækker anstød i en senmoderne tid med åndsnudisme som ideal.
Det gælder så sandelig også i både vores kunst og kultur, hvor intet er farligere end at anvende det æstetiske og traditionelle udtryk, hvorfor det efterhånden er vanskeligt at finde en opsætning af Shakespeares skuespil eller Mozarts operaer, hvor scenens aktører ikke taler et uformelt nudansk, optræder i bar røv eller lige fra den moderne scenografi skal spytte ned i ansigtet på første rækkes publikum.
Litterært skal man helst skrive forfladiget, hverdagsagtigt og simpelt, hvis man ikke straks vil høre krav rejse sig om, at man burde skamme sig. Jeg har selv oplevet, hvordan det næsten vækker større anstød at skrive et traditionelt dansk, end det sandsynligvis ville gøre, hvis man med nogle få uformelle gloser benægtede holocaust på side fire og så ellers brugte resten af novellerne på at forherlige hustruvold og hjemmerøveri.
Dette forfladigede åndsnudistiske ideal knytter måske an helt tilbage til wienerarkitekten Adolf Loos’ berømmede foredrag Ornamentet og forbrydelse fra 1913. Vi har en forestilling om, at det ornamenterede nødvendigvis må knytte an til en ondsindet menneskelig brist, og navnlig udlægges det pyntede gerne som en Potemkin-facade, der skal dække over, at vi dybest set er indholdsløse, opstyltede og overfladiske.
Men jeg vil nu stadig fastholde, at ikke alt, der glimter, er falsk, og så har jeg i den seneste tid oplevet en højst aparte undtagelse for dette nedslående princip, for kagen går fri!
Danskerne er blevet gastronomiske. Vi venter i spænding på uddelingen af Michelin-stjerner og spiser os halvt fordærvede i anretninger fulde af krokantflager og hindbærcoulis strøget i g-nøgle-form over sorbeten.
Faktisk ligner en stadig større del af vores måltider netop Elton John i 70’erne, og rent undtagelsesvis forlanger ingen i den anledning, at vi skal skamme os over at boltre os i denne pyntede overdådighed.
I fjernsynet arrangeres store kagedyster, hvor der bages fastelavnsboller, som ligner Versailles, og danskerne æder det i mere end én forstand råt. Tænk, hvis man gav sig til at male, skrive, klæde sig eller tale med samme florissante overdådighed.
Der ville gå cirka fem minutter, før et kor af kulturkommentatorer stod klar til at vurdere, at det måtte skyldes en overfladiskhed og sandsynligvis en psykologisk brist. Sikkert noget med at man i virkeligheden græd indeni, men kagen, den lille petitfour, går som den eneste fri af vor golde kulturs fordømmelse og skam.
Hvorfor, kan jeg ikke forklare, men kun kagen får lov til at valse rundt med pufærmer af marengs i en sky af guldkrymmel, rosenblade og ungarske lanterner.
Mads Holger er forfatter og ba.theol. 
Klummen er udtryk for skribentens egen holdning




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",3.0,25. februar 2016," For nogle uger siden var jeg på vej ned til købmanden efter en pakke smøger, da en mand på gaden vredt råbte efter mig, at mit tøj var påtaget."
5441,/debat/2014/03/eu-usa-frihandelsaftale-giver-virksomhederne-tager,"EU-USA frihandelsaftale: Vi giver, virksomhederne tager",George Monbiot," 
	Der er intet som virksomhedsmagt, der kan true demokratiet. Ingen steder kan virksomheder handle med større frihed end på tværs af nationer, for her er ingen konkurrence. Med undtagelse af Europa-Parlamentet findes intet transnationalt demokrati.

	Når alt med undtagelse af vort samtykke er blevet globaliseret, træder virksomhederne ind og udfylder tomrummet. I et system, hvor regeringer ikke udviser interesse for at reformere, er global magt ofte stort set lig med erhvervslivets magt. Den bliver udøvet gennem korridoraftaler mellem bureaukrater og lobbyister.

	Det var sådan, forhandlingerne om det Transatlantiske Handels- og Investeringspartnerskab (TTIP) begyndte.

	TTIP er et forslag om at skabe et fælles marked mellem USA og EU og beskrives som ’den største handelsaftale i verden’. Virksomhedslobbyister har hemmeligt pralet med, at de vil blive medforfattere til lovgivningen. Da nogle af deres planer blev lækket, og folk reagerede med forargelse, rørte demokratiforkæmpere på sig, men nu er forhandlingerne netop genoptaget.

	Handelsaftalen har ikke ret meget at gøre med at fjerne toldbarrierer. Som EU’s topforhandler siger, handler 80 procent om »diskussioner om reguleringer, der beskytter folk mod trusler mod deres sundhed, sikkerhed, miljøet, finans- og datasikkerhed.«

	De Gucht tror på nisser

	Diskussioner om reguleringer indebærer, at EU’s regler skal strømlines med USA’s. Men Karel De Gucht, den europæiske handelskommissær, fastholder, at europæiske standarder »ikke er til forhandling. Der er ikke noget ’giv lidt, tag lidt’.«

	En international aftale uden ’giv lidt, tag lidt’? Det er i sandhed et nyt koncept. En traktat med USA uden forhandling? Det er ikke bare nyt, det er skørt.

	Man kan ikke tilpasse lovgivningen på begge sider af Atlanten uden forhandlinger. Og forestillingen om, at den lovgivning, som regulerer relationerne mellem erhverv, borgere og naturen, automatisk vil blive afstemt mod en højere fællesnævner, er ganske enkelt utroværdig. Der kommer til at være forhandlinger. Der kommer til at være ’giv lidt, tag lidt’. Og resultatet bliver højst sandsynligt, at reguleringen bliver nedjusteret. At tro andet er at tro på nisser.

	I sidste måned skrev Financial Times, at USA bruger forhandlingerne til at »presse på for grundlæggende ændringer i måden, erhvervsregulering bliver udarbejdet i EU, og til at sikre, at virksomhedsgrupper får større indflydelse tidligere i processen«.

	De Guchts første reaktion var, at det var »utænkeligt«. Siden sagde han, at han var »klar til at arbejde i den retning«. Så meget for afvisningen af ’giv lidt, tag lidt’.

	Erhvervsadvokaternes paradis

	Men demokratiet kommer til at give endnu mere, så virksomhederne kan tage. Den farligste del af disse forhandlinger er begge siders insisteren på en mekanisme, som kaldes ‘investor-state dispute settlement‘ (ISDS). ISDS giver virksomheder mulighed for at lægge sag an mod regeringer gennem fjerne voldgiftsinstanser befolket med erhvervsadvokater, som kan omgå nationale retssystemer.

	I forbindelse med andre handelsaftaler er dette system blevet brugt af storkapitalen til at undergrave lovgivning, der hæmmer profitskabelsen, såsom sænkning af grænseværdierne for vandforurening, stærkere beskyttelse af befolkningens sundhed, forsøg på at lade fossile brændstoffer blive i undergrunden osv.

	De Gucht sagde først, at der intet var at komme efter. Men i januar foretog han en kovending og lovede, at der ville blive en tre måneders høringsfrist for offentlige indspark angående ISDS. Den skulle indledes »i begyndelsen af marts«. De transatlantiske forhandlinger blev genoptaget i mandags. Og der er fortsat ikke kommet et ord om høringen.

	Samtidig står et tomrum tilbage, der hvor den troværdige forklaring på, hvorfor ISDS er nødvendig, skulle have stået. Som Kenneth Clarke, den britiske minister og fortaler for TTIP, erkender: »Ordningen blev designet for at understøtte erhvervslivets investeringer i lande, hvor lovgivningen er uforudsigelig, for at sige det mildt.«

	Hvad laver ordningen så i en USA-EU traktat?

	Demokratitesten

	I modsætning til Karel De Gucht, tror jeg faktisk på ’giv lidt, tag lidt’-filosofien. I stedet for at afvise den, kunne man indføre et par grundlæggende test, som kan afgøre, hvorvidt forhandlerne giver fem flade øre for demokrati eller ej.

	For det første burde alle forhandlingspositioner, fra begge sider, blive offentliggjort, så snart de bliver fremlagt. I stedet for at blive behandlet som idioter, kunne vi så få mulighed for at diskutere positionerne og overveje konsekvenserne af dem.

	For det andet bør hvert delelement af aftalen komme til selvstændig afstemning i Europa-Parlamentet.

	I dag får parlamentet kun mulighed for at godkende eller afvise hele pakken – kompleksiteten taget i betragtning, er det et meningsløst valg.

	For det tredje kunne TTIP indføres med en evalueringsklausul, som betød, at den skulle op til genovervejelse om fem år. Hvis den ikke har levet op til løfterne om at styrke økonomien, eller hvis den forringer den offentlige sikkerhed eller velfærd, skal den kunne forkastes.

	Jeg ved, at det ville være uhørt: typisk er den slags traktater, i modsætning til valgte regeringer, vedtaget for tid og evighed. Men hvor demokratisk er det lige?

	Så dette er min udfordring til Hr. De Gucht og Hr. Clarke og alle de andre, som vil have os til at tie stille: Hvis I afviser mine test, hvordan stemmer det så overens med jeres påstande om at stå vagt om demokratiet og befolkningens interesser? Hvorfor ikke give lidt og tage lidt?

George Monbiot er forfatter til bl.a. ’Age of Consent: A Manifesto for a New World Orde’ og ’Captive State: The Corporate Takeover of Britain’

© Guardian og Information. Oversat af Nina Trige Andersen.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,15. marts 2014,George Monbiot er forfatter til bl.a. ’Age of Consent: A Manifesto for a New World Orde’ og ’Captive State: The Corporate Takeover of Britain’
10383,/debat/2012/03/boern-saa-forsvarsmekanismer,’Børn har ikke så mange forsvarsmekanismer’,Søren Berggreen Toft," – Hvor tidligt er børn modtagelige over for reklamers budskaber?
»Man kan allerede i 4-5 -årsalderen skelne en reklame fra et programs indhold, i hvert fald på de traditionelle medier, for der er de adskilt på en genkendelig måde,« siger Alice Grønhøj, der er lektor på Institut for Marketing og Organisation på Aarhus Universitet og forsker i børn og unge som forbrugere.
»Men det er først meget senere, at man kan forstå, hvad reklamen egentlig går ud på. Med product placement er det anderledes, for her indgår reklamen i en naturlig sammenhæng, hvor man ikke undrer sig over det og ikke er klar over, at der er nogen, der er ude på at påvirke en.«
– Hvad betyder det, når børn allerede fra en tidlig alder bliver påvirkede af reklamer?
»Det har været meget oppe i forskningen, at virksomheder prøver at give børn mærkevarepræferencer fra en ret ung alder. Man har for eksempel kigget på reklamers indflydelse i forhold til usunde fødevarer, og der er forskningsresultater, der viser, at børn faktisk bliver påvirkede til at efterspørge usunde produkter. Derfor har man i England forbudt den slags. Det er selvfølgelig en vej at gå.«
– Men hvis man på den måde forbyder reklamer, kan børnene så lære at forholde sig kritisk til dem?
Ja, det er jo så den anden side af mønten. Reklamer og produktoplysninger har også en opdragende effekt, hvor børn lærer om markedet. De skal jo så opdrages til at skelne imellem, hvad der er reklamer, og hvad, der ikke er reklamer og forholde sig kritisk til dem.
– Er børn i dag bedre til at sortere i de input, de udsættes for, end de var før i tiden, fordi de bliver mere erfarne mediebrugere?
»Det er svært at sige. Der er nogle, der siger, at børn er meget kompetente mediebrugere, og de i dag benytter sig af mange flere forskellige platforme end tidligere. Men der er ikke noget, der tyder på, at de ikke bliver påvirkede af de forskellige medier,« siger Alive Grønhøj og understreger, at børn har færre forsvarsmekanismer end voksne.
»Man kan påvirke dem ad to veje, den intellektuelle og den emotionelle. Enten kan man vise barnet, at ’her har vi et produkt, det kan gøre det her,’ eller også kan man vise, at ’her har vi et produkt, som kan gøre noget godt for dig, som du bliver glad og cool af’. Børn har ikke så mange forsvarsmekanismer mod den emotionelle påvirkning, som voksne har. Børn er ofte ikke klar over, at de bliver påvirket.«
",0.0,12. marts 2012,"»Man kan påvirke dem ad to veje, den intellektuelle og den emotionelle. Enten kan man vise barnet, at ’her har vi et produkt, det kan gøre det her,’ eller også kan man vise, at ’her har vi et produkt, som kan gøre noget godt for dig, som du bliver glad og cool af’. Børn har ikke så mange forsvarsmekanismer mod den emotionelle påvirkning, som voksne har. Børn er ofte ikke klar over, at de bliver påvirket.«"
9885,/debat/2012/05/laeserbreve-2,Læserbreve,Informations Webredaktion," Skoler på markedet
Søren Witoslavsky, Hillerød
På Frederiksberg diskuterer politikerne, hvordan de kan brande folkeskolen og via reklamekampagner sælge denne til potentielle forældre/elever. Markedsgørelsen af uddannelser har fundet sted i adskillige år.
Såvel ungdomsuddannelserne som de videregående uddannelser poster hvert år store beløb i reklamekampagner, som skal få potentielle ansøgere til netop at vælge den uddannelse eller institution frem for andre.
Det er en meget problematisk, hvis landets folkeskoler hopper på den galej. I en presset økonomisk situation, hvor der fyres folkeskolelærere en masse, forekommer det ulogisk at anvende knappe økonomiske midler på reklamekampagner.
Markedsgørelsen af folkeskolen lægger op til en yderligere cementering af tendensen til individualisering, der karakteriserer samfundet i stadig højere grad. Der er ikke behov for yderligere opsplitning af det danske samfund, men det modsatte, hvilket folkeskolen bør medvirke til.
Masser af pluralisme
Henrik Jensen, professor i økonomi, Københavns Universitet
Poul Thøis Madsen melder sig 25. maj i rækken af kritikere af økonomistudiet ved Københavns Universitet. Han mener at vide, at en række teorier ikke eksisterer i studieleder Peter Erling Nielsens verden.
Derfor finder han, at de studerende ikke præsenteres for reel uenighed om, hvordan økonomier fungerer, og hvad politik kan udrette.
Uenighed indlæres til gengæld ved Aalborg Universitet, hvor man efter sigende får præsenteret fem teorier om en stat allerede på første studieår. Det er jo fint for den studerende, om end fem synes i underkanten, når verden ifølge Madsen er så usikker.
Man imponeres over Madsens evner til at aflæse Peter Erling Nielsen verden, men skuffes over hans fejlagtige konklusioner.
Jeg afsluttede i går undervisningen i et fag om pengepolitik, og jeg har simpelthen ikke tal på, hvor mange teorier der indgår. Så den af Madsen savnede pluralisme findes. Det var derfor rart, at en studerende fra økonomi 22. maj udtalte, at »hun hele tiden oplever den kritiske debat«.
Kritik er uvigtig
Ole Krarup, Helsingør
Som livslang kommunist og kulturradikal samtalepartner med den kritiske fagbevægelse har jeg denne efterskrift til Claus Elholm Andersens kronik 24. maj:
Kritik fra en fra en uvidende kaffedrikker betyder lige så lidt som ros fra en medløber.
Brug tiden med børnene
Niels Hansen, speciallæge i børnepsykiatri, Risskov
Pia Fris Laneth udtrykker 22. maj bekymring for, at pædagogerne keder sig, når de arbejder med spædbørn. Det ville ikke være så godt, da mødre i al almindelighed ikke kan fordrage at være sammen med deres småbørn. Den samme trummerum dag ud og dag ind. Så derfor må vuggestuerne tage sig af dem.
Børn er krævende og besværlige. Da jeg var yngre for 50–60 år siden, blev børn indlagt, fordi de skreg i stedet for at sove. Behandlingen var, at man bare lod børnene skrige, mens man sad på vagtstuen og drak kaffe.
Til sidst blev børnene så udmattede, at de faldt i søvn. Forældrene måtte kun besøge indlagte børn én time ad gangen to gange om ugen. Professoren lod forstå, at sådan var det bedst for børnene. De blev jo så ulykkelige, når forældrene gik. Derfor så få besøg som muligt.
Sådan er de heldigvis ikke i dag. Nu kan forældrene være hos de indlagte børn døgnet rundt. Og hvem ved, om føje tid kunne det måske gå sådan, at mødre ville opdage, at det kan være meget spændende og gensidigt udviklende at have med småbørn at gøre?
Studentikos udenomssnak
Morten Uhrskov Jensen, Sorø
Martin Wildenschild forsøger den 19. maj at imødegå mine fakta om de liljehvides ageren i forhold til omgang med de mange ikke-vestlige indvandrere og efterkommere. Jeg ved dårligt, hvad jeg skal svare til Martin Wildenschilds studentikose brug af Pierre Bourdieu og denne overvurderede franske sociologs tale om artikulationsfelter.
Derudover taler Martin Wildenschild temmelig tåget om »globaliseringens form og dens manglende evne til at løse almindelige menneskers udfordringer«. Ren udenomssnak, fordi Martin Wildenschild tilsyneladende ikke bryder sig om to kendsgerninger:
De liljehvide undgår langt mere end andre at pleje omgang med de ikke-vestlige indvandrere og efterkommere, og den ikke-vestlige indvandring er en stadigt større økonomisk møllesten om Danmarks hals.
Det sidste skyldes, at også efterkommerne i gennemsnit, inklusive kvinderne, klarer sig fra signifikant til monstrøst meget ringere end den oprindelige befolkning i uddannelsessystemet og derfor også på arbejdsmarkedet.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,29. maj 2012,"Derudover taler Martin Wildenschild temmelig tåget om »globaliseringens form og dens manglende evne til at løse almindelige menneskers udfordringer«. Ren udenomssnak, fordi Martin Wildenschild tilsyneladende ikke bryder sig om to kendsgerninger:"
13142,/debat/2010/11/industripolitisk-krise-mellem-kina-usa-joker-ved-cop16,Industripolitisk krise mellem Kina og USA er joker ved COP16,Ole Odgaard," De kinesiske ledere har i udførlige regeringsrapporter gjort opmærksom på, at hvis Kina skal blive et i-land, må det satse på grønne industrier. Det skal sikre landet uafhængighed af stadig dyrere import af gas og olie - og ikke mindst et øget salg af teknologier med høj værditilvækst. Ellers bliver Kina ved med at være et u-land, et taberland som kun kan konkurrere på lave lønninger.
Premierminister Wen Jiabao mejslede budskabet ud på World Economic Forum sidste år: »Vi vil gøre Kina til et innovationsland (...) Vi vil accelerere udviklingen af en 'low carbon' økonomi og en grøn økonomi for at opnå en fordelagtig position i den internationale industrikonkurrence«.
Det har været den kinesiske dagsorden i flere år. Kina har syttendoblet sin eksport af højteknologiske produkter på bare ni år. Landet overhalede allerede i 2006 USA og EU som verdens største eksportør af high tech-varer. Kina producerer og eksporterer i dag computere og avanceret isenkram - maosko og termokander hører fortiden til. Og i de seneste år har Kina satset målrettet på at opnå en global førerposition inden for den grønne sektor, som er et internationalt guldæg. Fra 2004 til 2008 blev de globale investeringer i vedvarende energiteknologi ikke mindre end syvdoblet. Og det vil fortsætte. Grøn energiteknologi vil blive verdens tredje største industrisektor i 2020 - kun overgået af biler og elektronik.
Feje tricks
En målrettet og aktiv statslig styring har skabt en kinesisk teknologiudvikling, som i stigende grad kan konkurrere på lige fod med de førende virksomheder i verden - og ofte mere end det.
Men stigende kritik ser også dagens lys. Den kinesiske stat tyr nemlig til mindre stuerene midler for at erobre det lukrative grønne markedet, påpeger vestlige virksomheder.
Det har efterhånden udviklet sig til en egentlig industripolitisk krise mellem Kina og USA, med EU på sidelinjen. Og tvisten om, hvem der skal høste de grønne gevinster kan ende med at stå i vejen for succes ved den igangværende COP16. For hvorfor skulle det i forvejen modvillige USA forpligte sig til stramme reduktionsmål, hvis de grønne arbejdspladser og indtægter tilfalder Kina?
Blandt Kinas kontroversielle tricks er kravet om, at udenlandske firmaer skal producere en stadig større del af produkterne lokalt, hvis de skal sælges i Kina. Eksempelvis skal mindst 70 pct. af alle vindmøller være produceret i Kina. Det er i modstrid med verdenshandelsorganisationen WTO's retningslinjer, men har ikke desto mindre i flere år været en betingelse for at få adgang til det lukrative kinesiske marked.
Krav om samproduktion med kinesiske firmaer i form af joint ventures er også normalt. For tiden drøftes et lovforslag i Kina, som kan presse kritisk elbilteknologi ud af hænderne på vestlige bilfabrikanter. Udenlandske bilmærker, der ønsker at bygge og sælge elbiler i Kina, tvinges til at indgå som minoritetsdel i joint ventures med kinesiske partnere.
Samtidig kopieres den udenlandske teknologi. Den tid, kinesiske konkurrenter er om at lancere kopiprodukter af selv avanceret udstyr, bliver kortere og kortere. Ifølge Det Europæiske Handelskammer har syv ud af 10 europæiske virksomheder oplevet brud på deres intellektuelle ejendomsret i Kina - og en deraf tabt indtjening på 20 pct.
Kina har i år vedtaget nye og meget kontroversielle regler, der går et skridt videre: Nu skal udenlandske virksomheder overdrage deres teknologi til kinesiske virksomheder.
Den kinesiske regering har således udstedt nye instrukser for offentlige kinesiske indkøb. Kinesisk produktion skal favoriseres inden for seks områder, heriblandt nye energiteknologier og energieffektive produkter. Disse produkter kan kun indkøbes, hvis varemærkets originale oprindelsesland er Kina, eller hvis rettigheden til et udenlandsk varemærke er overdraget til en kinesisk part. I få undtagelsestilfælde skal teknologien stadig akkrediteres af de kinesiske myndigheder og opfylde nogle modkrav med samme hensigt. Kort sagt: Den nødvendige viden og teknologi skal overgå til kinesiske virksomheder, hvis produkterne ønskes solgt i Kina. Det er et uhørt krav set med internationale øjne.
Organiseret patenttyveri
Hvis de udenlandske firmaer imødekommer det kinesiske ønske om at lave forskning og udvikling i Kina, er der nye forhindringer. Det konkluderer Det Europæiske Handelskammer på baggrund af en rundspørge til europæiske virksomheder fra juni i år. Når et udenlandsk selskab ønsker at patentregistrere en ny opfindelse hos de kinesiske patent- og godkendelsesmyndigheder, skal alle bagvedliggende detaljer og tekniske forudsætninger oplyses. Den officielle begrundelse er, at produktet skal sikkerhedsscreenes for bivirkninger og lignende. Patentmyndighederne har således den udførlige viden og dokumentation foran sig. Det har i mange tilfælde medført, at myndighederne illegalt videresælger opfindelsen til kinesiske virksomheder.
USA's handelskammer udgav i august i år en rapport om forholdene, hvoraf det fremgik, at reglerne »af mange internationale teknologivirksomheder bliver anset som en drejebog i industrispionage på et niveau, verden aldrig har set før.« Et sjældent sprogbrug af de sædvanligvis meget diplomatiske handelskamre.
Fakta er, at det nu er lykkedes Kina på ganske få år at erobre strategisk vigtige industrier, som forsyner hele verdensmarkedet. Et teknologisk dragespring af hidtil usete dimensioner, som er på vej til at ryste de vestlige industripositioner.
Kina har på få år etableret sig som verdens største vindmøllemarked. I 2003 havde landet sort set ingen vindmøllefabrikker, i 2009 var der 79, som solgte hver femte vindmølle i hele verden. Tre kinesiske vindmølleproducenter er nu i den globale top-ti.
Kina er også blevet verdens største producent af solceller. I 2009 producerede landet 39 pct. af alle solceller i verden, en markant stigning fra kun 1 pct. i 1999. Fire af verdens 10 største producenter er nu kinesiske.
Også på verdensmarkedet for elbiler og hybridbiler er kineserne førende. Kina har verdens første kommercielle produktion af hybridbiler, og landet vil øge produktionen af el- og hybridbiler fra 2.100 i 2008 til 500.000 i 2011, hvilket vil cementere førerpositionen på verdensmarkedet. Samme udvikling ses inden for højeffektive kraftværker, biobrændstof, atomkraftværker osv.
Vrede hos USA
De kinesiske landvindinger og især landets kontroversielle metoder er nu på den politiske dagsorden. USA's præsident Obama meddelte den 15. oktober i år, at amerikanerne vil indlede en undersøgelse af, om Kina bryder WTO's regler. Kun få uger før COP16, hvilken timing!
Obama er indenrigspolitisk trængt af de enorme handelsunderskud og tab af arbejdspladser til Kina. Kongressen har derfor givet Obama klimapolitiske håndjern på. USA har hele tiden insisteret på international kontrol af og egentligt loft for Kinas udledning af drivhusgasser. Og nu er der også krav om øget international overvågning af patentrettigheder. USA's mange krav og få indrømmelser til Kina er - hvor forståelige de end måtte være, også set med europæiske øjne - en hård cocktail, som ikke giver Kina meget manøvrerum på COP16. Slet ikke når USA som verdens næststørste udleder af drivhusgasser endnu ikke har udmeldt et bindende amerikansk reduktionsmål.
Der er brug for EU som mægler, også når det gælder international overvågning af patentrettigheder.
Et gennembrud for klimaet kan derfor næppe ventes ved COP16. Men måske kan vi håbe på delaftaler. Som et kinesisk ordsprog lyder: Den der vil flytte bjerge, begynder med at fjerne de små sten.
Ole Odgaard (ph.d.) har boet fem år i Kina og skrevet flere bøger og artikler om landets udvikling. Han er specialkonsulent i Energistyrelsen. Artiklen udtrykker kun hans private synspunkter.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",7.0,1. december 2010,Feje tricks
3420,/debat/2015/01/robottens-skyld,Det var robottens skyld!,Jacob Birkler," Stadig flere robotter vil fremover hjælpe og assistere os gennem vores hverdag. Men en robot vil aldrig kunne stilles til ansvar for handlinger. Ansvarlighed kræver moral, og moral kræver karakter. Robotter får aldrig karakter, men vi kan skabe illusionen om en robotkarakter.
Hvorfor er det aktuelt at påpege de forhold? Fordi stadig flere mennesker får robotter, som lemper hverdagen, men som også kan være til ulempe eller måske direkte forulempelse. Lad mig give nogle eksempler.
Den førerløse bil er på vej og kører allerede på vejene få steder i verden. Men hvem skal stilles til ansvar, når bilen kvæster en person? Et andet aktuelt eksempel er de nye exoskeletter, der fungerer som et ydre mekanisk skelet, til støtte for personer, hvis indre skelet ikke er funktionsdygtigt, f.eks. ved benbrud eller ledproblemer. Disse teknologier er i kraftig udvikling og er allerede en stor hjælp for mange patienter.
Nogle vil her lægge vægt på forskellen mellem robotteknologier, som bliver en del af én selv, og robotteknologier, som assisterer udefra. Men denne skelnen kan være vanskelig at opretholde. Andre vil lægge vægt på mere pragmatiske løsninger, som vi bør nå til enighed om, før vi overhovedet taler om ansvar.
Ansvar og omtanke
Selv om robotten aldrig kan tildeles et ansvar, kan den med fordel få tildelt en form for urørlighed. Umiddelbart lyder det tosset, for robotter er objekter og bliver aldrig subjekter. Men der er andre grunde til, at vi forbyder bestemte måder at producere eller benytte robotter på. Hvis vi kan mishandle robotter på enhver tænkelig måde, vil det kunne influere på den menneskelige kontakt. Når robotter skal behandles med et mindstemål af værdighed, skyldes det selvsagt ikke robotten, men den effekt omgangen med robotten kan få blandt andre mennesker. Det er en af grundende til, at der ikke produceres sexrobotter i børnestørrelse.
Der er stadig lang vej til udvikling af menneskelige robotter. Til gengæld lever vi allerede med robotlignende mennesker. Her tænkes bl.a. på de mange nye implantater og teknologiske hjælpemidler, som både medicinsk og mekanisk optimerer den menneskelige organisme. Implantater som eksempelvis kan assistere eller skærpe vore sanser, og dermed også forbedre vores kommunikation. Men her bør vi indstille os på patienten via teknologien og ikke lade patienten være midlet til at udstille teknologien som uetisk.
Teknologi kan aldrig være uetisk, men det vil brugen af teknologi kunne være. Set fra et juridisk og etisk perspektiv har de nye robotteknologier mange stikkende torne. Derfor er det nødvendigt med et styrket fokus på den nye teknologiske praksis fra lovgivers side. Det handler ikke om at begrænse teknologien, men om at tage nye teknologier i brug med ansvar og omtanke.
Udfordring på udfordring
Den første udfordring består i at se nuanceret på de mange teknologier. Der er stor forskel på den ældre, som falder over robotstøvsugeren og brækker benet, den fjernstyrede pacemaker, som de pårørende vil slukke hos deres demente mor, eller robotdronen, der flyver ind over parcelhuset og tager billeder af vores gøren og laden. Her handler det ikke blot om forskellige teknologier, men også om vidt forskellige juridiske såvel som etiske implikationer, der kræver at blive belyst.
Den næste udfordring består i at spørge, hvordan og hvorvidt robotteknologien er et supplement til eller en erstatning for menneskelige relationer. Dette er særligt aktuelt i ældreplejen, hvor mange nye robotter er begyndt at erstatte menneskeligt samvær. Mennesker evner nærvær, men robotter levner aldrig det, der ligner, med mindre det bygger på bedrag. Som regel er robotten en erstatning, som resulterer i en besparelse. Hvis en spiserobot eksempelvis blot supplerer en omsorgsperson, der alligevel sidder ved siden af personen med funktionshandicap, giver det ikke mening fra et økonomisk perspektiv.
Men kan robotten spare dyre arbejdstimer, er der tale om en erstatning, som finder stor økonomisk interesse. Desværre ender robotterne ofte som en erstatning for den menneskelige kontakt, hvor de i udgangspunktet blot var tænkt som et supplement. Det vigtige etiske spørgsmål angår derfor det uerstattelige, og hvem eller hvad der bør erstatte det, som ikke kan erstatte den menneskelige kontakt.
Tilbage står vi med en lang række nye etiske og juridiske udfordringer. Mange lande er begyndt at bruge ressourcer på robotteknologiens etiske og juridiske konsekvenser. I Danmark er vi foran, når det handler om at tage teknologierne i brug. Men vi er langt bagefter, når det drejer sig om de nødvendige juridiske såvel som etiske overvejelser forbundet med brugen af dem.
Jacob Birkler er formand for Det Etiske Råd
",3.0,7. januar 2015,"Tilbage står vi med en lang række nye etiske og juridiske udfordringer. Mange lande er begyndt at bruge ressourcer på robotteknologiens etiske og juridiske konsekvenser. I Danmark er vi foran, når det handler om at tage teknologierne i brug. Men vi er langt bagefter, når det drejer sig om de nødvendige juridiske såvel som etiske overvejelser forbundet med brugen af dem."
10389,/debat/2012/03/laeserbreve-17,Læserbreve,Informations Webredaktion," Lavere topskat skaber arbejde
Ole Birk Olesen, skatteordfører (LA)
Regeringens skattereform skal øge beskæftigelsen med 7.000, og en afskaffelse af topskatten vil ifølge Finansministeriet skabe 15.000 nye job.
Derudover viser beregningerne fra Finansministeriet også, at en afskaffelse af topskatten finansieret gennem et lavere offentligt forbrug vil give 3,7 milliarder kroner til statskassen, samtidig med at samfundet bliver omkring ti milliarder kroner rigere.
Dette er først og fremmest et vidnesbyrd om, at skattelettelser fører til vækst og velstand, men det er også lakmusprøven på, om regeringen virkelig ønsker at skabe nye arbejdspladser.
IC3-tog er løsningen
Palle Christoffersen, Dragør
I 13 år har IC4-togene været på bedding. Man har på forskellig vis prøvet at få dem i drift.
Kan det have sin rigtighed, at DSB ikke som kunde kan returnere disse elendige togsæt til Anseldo Breda? Fabrikken bør da have et ansvar for at produktet virker. Har vi solgt vore rettigheder eller hvad?
Det var selvfølgelig lidt dumt af daværende trafikminister Sonja Mikkelsen (S) at gå med til, at DSB købte oversmarte dieseltog af en fabrik, der aldrig nogensinde havde fremstillet et dieseltog.
Forgængeren IC3 er dansk fremstillet, og modulopbygget, og disse togsæt har kørt upåklageligt i mange år.
At de er modulopbyggede, gør, at de er nemme at servicere og passer fint til danske forhold. Der er to fremtidsmuligheder i IC3: den ene er, at man producerer en ny udgave, der både kan køre på diesel og på el.
Et sådan hybridtogsæt, der kan køre både her og i udlandet, vil forbedre DSB’s muligheder for præcision og kørsel ud over landets grænser.
Den anden mulighed er at købe 45 brugte IC3 togsæt i Israel og opdatere dem til danske forhold, måske i en hybridudgave.
IC4 togsættene kan måske indsættes på kortere ruter, hvis vi ikke kan returnere dem.
Man parkerer ikke folk
Helga Anker, Roskilde
Ord er ikke ufarlige. De udtrykker magt og afmagt, fællesskab og egoisme, humanisme og tingsliggørelse. Man taler for eksempel om at parkere folk på førtidspension.
Man parkerer biler, cykler evt. barnevogne, køretøjer. Ordvalget udtrykker et menneskesyn, hvor mennesker opfattes som ting, kan man flytte rundt på, sætte i stå, parkere på pension med parkometre og det hele.
Når meningsdannere omtaler mennesker som ting, kan det ikke undre, at nogen ser sig selv som passive objekter. Men nu er parkometeret udløbet. Nu tilbydes skånejobs, udviklingsforløb – men respekt?
Og harmonerer det med udtrykket ’hårdtarbejdende danskere’, som skatteministeren taler om? Hvorfor ikke det arbejdende folk, hvorfor kun danskere? Hvad med almindeligt arbejde? Nej, hårdt stressende, nedbrydende – ud på offentlige ydelser.
Regeringen på polakjagt
Just Kjærgård Pedersen, Søborg
I går var skatteminister Thor Möger Pedersen (SF) og beskæftigelsesminister Mette Frederiksen (S) på jagt – men ikke en hvilken som helst jagt – de to regeringsmedlemmer var nemlig på polakjagt. Ja, man skulle tro, at det var løgn, men det er det ikke.
»Polakjagt« kalder de to ministrer det, når de besøger danske arbejdspladser for med egne ord at lede efter fuskere, illegale arbejdere og momssvindlere. – der også går under betgenelsen: polakker. Jeg må tage mig til brystet og sige: Her står jeg af. Den form for racisme, hvor man betegner et helt folk som fuskere, bør aldrig blive en del af det at være dansk.
Og specielt ikke, når det gælder Polen. Polen har som land meget at være stolt af. Efter at have været underlagt et brutalt diktatur i over 40 år, har Polen siden murens fald møjsommeligt bygget sig op.
Jeg kender mange polakker som dygtige, hårdtarbejdende og flittige folk. Jeg kender polakker, der har drømme og håb ligesom vi danskere. Jeg kender polakker, der ligesom mange danskere ikke har været bange for at tage springet og rejse ud i den store verden – i håbet om at skabe sig en bedre fremtid.
Derfor kan jeg på ingen måde forstå, hvorfor de to ministre mener at polakkerne gør sig fortjent til deres hån med at kalde en jagt på fuskere for en polakjagt. Derfor kan jeg ikke forstå, hvordan de to ministre mener at kunne kalde et helt folk for ’fuskere, illegale arbejdere og momssvindlere’, og derfor kan jeg kun sige: Nej til regeringens racisme!
Ælle, bælle, genvisitation
Else Marie Munther, Næstved
Udspillet til fleksjobreformen viser, at regeringen har fodret fleksjobbere med valgflæsk. Har de fået kolde fødder – eller blå? Ælle, bælle, det blev os fleksjobbere, der skal stå, når hullet i statskassen skal lukkes.
Vi er en guldgrube, for at klippe en hæl og hugge en tå har nok ikke betydning for os, der i forvejen lider af fysiske eller psykiske skavanker, og ikke er nassere.
Som andre trodser vind og vejr for at komme på arbejde, vi trodser smerte, handicap og sindskaos, fordi vi vil. Find én fleksjobber, der ikke vil bytte fleksjobbet ud med et arbejdsliv uden Jobcentrets indblanding!
Regeringen lagde op til udspillet med historien om fleksjobberen med høj løn og stort tilskud kort inden. 75 procent tjener mindre end 300.000 kroner årligt ifølge Arbejdsmarkedsstyrelsen. Nu skal lønnen skæres, men stadig dække medicin og behandling.
Vi skal genvisiteres hvert femte år. Tjek i for og bag er en hård nyser, der skaber stress og kan udløse sygdomsperioder. Vi vil være til besvær, da vores arbejdsgivere skal lave handleplaner for at få os op i tid.
Hvert år skal arbejdsgiveren afsætte tid, når jobkonsulenten henvender sig for at justere timetal. Hvem vil så ansætte en fleksjobber?
Facts og fordomme
Vibeke Wegener, København
Tina Splidsboel foreslår i sit interview med sig selv ’Kom så kvoter!’ 8. marts en billedkvoteordning i medierne på 60-40 i kvindernes favør frem til 2020 for at rette op på, at det nuværende antal billeder af mænd ikke er repræsentativt for den danske befolkning. Derefter skal det være fifty-fifty.
Så langt, så godt. Men den yderligere argumentation er beskæmmende præget af fordomme: aldersdiskrimination om ’gamle mænd’, æstetiske værdidomme om ’hvide, grå, indtørrede (mænd)’ og ’grå ronkedorer’. Og hvis flere kvinder kom til, ville læserne få ’noget kønnere at se på’.
Altså påstås det indirekte, at (gamle) mænd ikke er kønne. Tina Splidsboel mener, Information her bør gå forrest i ligestillingen. Selve artiklens alders- og kønsdiskrimination peger dog på det modsatte. Så derfor: saglig argumentation, tak.
Genfind det gamle motto
Anna Chris Horowitz, Aarhus
Jeg er dybt chokeret over Aarhus Universitets dekan Mette Thunøs udtalelse, »vi skaber det frække universitet, for det store mål med uddannelse er ikke viden, men handling«. Drop nu det erhvervsorienterede frække universitet, og genfind AU’s gamle motto, Solidum petit in profundis; ’Søger i dybet den faste grund’.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,10. marts 2012,En artikel pr. redaktion - sendt til jer hver søndag
8388,/debat/2013/01/laeserbreve-23,Læserbreve,Informations Webredaktion," Lederskab er nødvendigt
Kåre Wangel, lærer, Svendborg
SF’s Pernille Vigsø Bagge (PVB) påpeger 22. december, at lederskab i folkeskolen selvfølgelig ikke er negativt. Desværre overser hun fuldstændig de hindringer, der er lagt i vejen for lederskabet opadtil. I dag er metodefriheden prisgivet ministeriets detailstyring, selv om godt lederskab kun trives i eksperimenterende og autonome miljøer.
PVB’s forslag om ledernes ’hals- og håndsret’ over for lærerne får derimod Mette-Line Thorup 17. december og Flemming Rich den 18. til at kalde skolelederne for direktører og dæmoniserer dermed lederskab som et udbytningsforhold mellem leder og lærer. Men skolen er ikke profitdrevet, og det er netop lederskabets ansvar at fjerne interessemodsætningerne mellem leder, lærer, elev og forælder og inddrage alle i udviklingen af skolen.
Lederskab er en forudsætning for at opnå ligeværdighed, metodefrihed og demokrati. Så sæt skolen og lederskabet fri. Bedre med risiko for, at nogle ikke gør det godt nok, end med sikkerhed for, at alle kun gør det middelmådigt.
Hvem kæmper Thorning for?
Michael Nedersøe, Sejet
Nye dystre tal viser, at ingen af de akuttiltag, vores regering har taget for at få Danmark ud af krisen, har virket. Rent faktisk har virksomheder, som har valgt at drive deres forretninger i Danmark fyret i massevis af gode danske arbejdere og erstattet dem med underbetalte østeuropæere, der ofte er ansat igennem et vikarbureau for at omgå diverse lovgivninger og overenskomster. Denne form for social løndumping foregår helt åbenlyst, og uden at regeringen gør noget for at dæmme op for problemet. Men ok: Det ville jo også kræve, at vores statsminister, der med sine egne ord er ’European at Heart’, ville have modet til at tage kampen op både imod ’EU-slavernes frie bevægelighed’, samt at vi i Danmark genindførte vores grænsekontrol for derigennem at få stoppet den illegale arbejdskraft, der også kommer fra blandt andet Asien, Afrika og Østeuropa. Dette ville jo nok være for meget at forlange, da dette ville kræve, at hun i stedet for at lefle for vennerne i Bruxelles brugte tiden på at repræsentere de danskere, der fejlagtigt har valgt hende til at lede landet.
Medierne forveksler roller
Kjeld Olesen, Hellerup
Gang på gang er man vidne til, at medierne – især tv – er med til at forvanske det grundlæggende princip i vort demokrati, nemlig adskillelsen mellem den lovgivende, udøvende og dømmende magt. Når man ønsker en kommentar om et regeringsanliggende, og dette øjensynlig ikke er muligt, henvender man sig alt for ofte til en ordfører for et af regeringspartierne. Men en ordfører kan ikke udtale sig på en regerings vegne. Det kan kun en minister. En ordfører er talsmand for en folketingsgruppe og bør kun udtale sig om lovgivningsanliggender eller andet, der har at gøre med udvalgsarbejde.
Hvis en minister holder sig for god til at træde frem for offentligheden, bør man overveje et system med en politisk udpeget talsmand fra ministerens sekretariat.
Nydanskere har potentiale
Pia Olsen Dyhr, handels- og investeringsminister, og Mette Boel, centerleder i Etnisk Erhvervsfremme
Dansk-indiske Deekap Ashwani har fået en god idé. En idé, der skaffer eksportindtægter til Danmark, hjælper fattige i u-landene og mindsker skovhugsten. Ashwani vil samarbejde med lokale landsbyboere i udviklingslande om at indsamle biomasse, dvs. grene, blade mv., og omforme den til koncentreret energi i form af træpiller. Landsbyboerne får en del af træpillerne som løn for deres arbejde, mens den resterende del sælges til byer og virksomheder i lokalområdet, som oplever et stigende energibehov.
For nylig vandt Ashwani prisen ’Entrepreneurship in Denmark Award 2012’ for sin idé, og med de over 100.000 kr. i præmiepenge er han gået i gang med projektet. Og Ashwani er heldigvis kun en blandt mange nydanske iværksættere. Hele 13 pct. af alle iværksættere i Danmark er nydanskere. Vi har med andre ord en kæmpe ressource af innovative mennesker med sproglig og kulturel viden og et netværk i deres oprindelseslande fjernt fra vore europæiske nærmarkeder. De kan f.eks. udføre markedsundersøgelser i deres hjemlande. De er oplagte at have med i salgsprocessen, hvor deres kendskab til forretningskulturen og de uskrevne regler kan være afgørende, når handlen skal i hus. De mennesker har vi brug for. I en situation, hvor der ventes lavvækst i Europa, må vi se andre steder hen for at styrke dansk eksport. Godt 90 pct. af den globale vækst vil i de kommende år ske uden for Europa. Dansk erhvervsliv har slået på tromme for, at der skal gøres mere for at sikre matchmaking mellem danske eksportvirksomheder og højtuddannede nydanskere og udlændinge. Det kan f.eks. være gennem arrangementer, hvor virksomheder og nydanskere møder hinanden, eller en webportal, som gør det endnu lettere at finde og rekruttere den rette kandidat. Den udfordring er regeringen godt i gang med at kigge på, og den vil i de kommende måneder samarbejde tæt med regionale aktører, myndigheder, foreninger og dansk erhverv om at lave konkrete værktøjer på området. Det vil styrke Danmarks muligheder for at bryde igennem på vækstmarkederne. Det vil sikre nye job i Danmark. Og det vil give et boost til vores nydanskere.
Religion er oldtidslære
Henrik Larsen, Værløse
I denne søde juletid har der været en del skriverier om faget kristendoms fremtid. Nogle vil omdøbe det til religion, andre til overtro. Da jeg gik i skole have vi et glimrende fag, som hed oldtidskundskab. Ofte kaldt ’oldævl‘. I det fag lærte vi om egypternes, grækernes og romernes kultur, Deriblandt deres religion. I faget historie lærte vi om den nordiske mytologi, kelternes kultur, den monolitisk kultur. Hvorfor ikke slå disse kulturformidlende fag sammen til et superspændende fag om kultur og religion og blande det med historien om de store mellemøstlige monoteistiske religioner? Det hele hænger jo sammen alligevel. Så slipper vi for at fremhæve en kulturretning frem for en anden og giver vores unger en solid viden om, hvor vi kommer fra. Så kan vores børn selv bestemme, hvad de ønsker. Godt nok er vores grundlov baseret på den protestantiske tro, men det er jo ikke en ’eviggyldig sandhed’. Oplysning er vejen til åben konstruktiv debat.
",0.0,2. januar 2013,"I denne søde juletid har der været en del skriverier om faget kristendoms fremtid. Nogle vil omdøbe det til religion, andre til overtro. Da jeg gik i skole have vi et glimrende fag, som hed oldtidskundskab. Ofte kaldt ’oldævl‘. I det fag lærte vi om egypternes, grækernes og romernes kultur, Deriblandt deres religion. I faget historie lærte vi om den nordiske mytologi, kelternes kultur, den monolitisk kultur. Hvorfor ikke slå disse kulturformidlende fag sammen til et superspændende fag om kultur og religion og blande det med historien om de store mellemøstlige monoteistiske religioner? Det hele hænger jo sammen alligevel. Så slipper vi for at fremhæve en kulturretning frem for en anden og giver vores unger en solid viden om, hvor vi kommer fra. Så kan vores børn selv bestemme, hvad de ønsker. Godt nok er vores grundlov baseret på den protestantiske tro, men det er jo ikke en ’eviggyldig sandhed’. Oplysning er vejen til åben konstruktiv debat."
1990,/debat/leder/2015/08/halv-holst,Halv Holst,David Rehling," En uholdbar forsvarsposition. Det er, hvad forsvarsminister Carl Holst (V) har manøvreret sig selv ud i. I flere uger har Holst holdt den fæstning, at han er lovligt berettiget til modtage et ’eftervederlag’ på 833.040 kr. i forbindelse med, at han i juni i år fratrådte sit embede som formand for Region Syddanmark og tiltrådte som folketingsmedlem og forsvarsminister. Men så pludselig – i forbindelse med Venstres sommergruppemøde – truttede Carl Holst til sin egen retræte. Dog kun halvvejs – i en slags ingenmandsland mellem forsvarlige fæstninger. Nu giver Holst afkald på den del af vederlaget, han endnu ikke har modtaget. Det er noget mindre end halvdelen af beløbet.
Altså: Carl Holst signalerer sig ikke længere i sin gode ret. Kun i sin halvgode ret. Hvad er meningen? Vistnok den, at Venstres øverste kommando har befalet Holst at standse skandalen. Sofort und geschwind, som det hedder på prøjsisk. Men det gør den halvvejse omkringdrejende terrænbevægelse jo langtfra.
Tværtom. Den rejser nye spørgsmål om ministerens dømmekraft. Hvorfor tog han imod pengene, når han godt nu selv ser, at det var forkert? Og hvordan kan Holst tro, at en halv indrømmelse af grådighed kan parere nye fremstød af kritik?
Hertil kommer utilpasheden ved Holsts hykleri af forsvarsmodel Søren Gade: Holst inddrager i sine bortforklaringer landets kæmpende soldater. Hvorfor skal de dog rodes ind i en orsvarsministers selvpåførte skader?
Hurtig og brutal indgriben fra statsministeren kunne have afværget sagen. Men Lars Løkke Rasmussen befinder sig i underposition til Carl Holst, for Carl Holsts stålsatte støtte var i foråret 2014 med til at værne Lars Løkke mod oprør fra Venstre-hovedbestyrelsesmedlemmer, der var forargede over Løkkes egen omgang med offentlige midler. Løkke og Holst er meget nære, siges det. Man kan frygte, at de også er nære i holdningen: Grab, hvad grabbes kan. Den frygt fik næring, da Løkke – efter Holsts bjergsomhed – i går måtte indrømme, at også Løkke udnyttede eftervederlaget, da han i 2001 gik fra en amtsborgmesterpost til en ministerpost. Ekstragevinst: 211.500 kr.
Venstre synes i sine øverste lag at have et grimt, grimt problem. Det har vi nu Carl Holsts egen indrømmelse af. Omend kun halvvejs.
",19.0,8. august 2015,"Tværtom. Den rejser nye spørgsmål om ministerens dømmekraft. Hvorfor tog han imod pengene, når han godt nu selv ser, at det var forkert? Og hvordan kan Holst tro, at en halv indrømmelse af grådighed kan parere nye fremstød af kritik?"
10212,/debat/2012/04/laeserbreve-18,Læserbreve,Informations Webredaktion," Falsk treenighed
Allan Brunbjerg, butiksassistent, Ruds Vedby
Kjeld Madsen skriver 5. marts, at den danskefolkekirkes krise skyldes, at »Bibelens og andre religiøseskrifters tid som livsfortælling er ved at rinde ud«.
Han tror ikke på treenigheden og helvede. Jeg tror heller ikke på de lærepunkter, men af en anden årsag: De finder ikke støtte i Bibelen.
Ordet ’treenighed’ findes ikke i Bibelen, og hverken Jesus ellerapostlene fremholdt tanken om en Gud i tre personer. Treenighedslæren vandtførst indpas i den frafaldne kirke flere århundreder senere.
Jesus Kristus er Guds søn – det er den enkle sandhed. Den opstandne Jesus tilbederselv Gud ifølge Åbenbaringen 3:12. Hvis man vilkende Gud ved hans rigtige navn, kan man slå op i Salmernes Bog83:19.
Helvede findes heller ikke i Bibelens græske grundtekst. Desteder, hvor nogle bibler skriver ’helvede’, står der i virkeligheden’Gehenna’, hvilket hentyder til Hinnoms Dal, et for så vidt ganskeidyllisk sted, der ligger lige uden for Jerusalem.
I oldtiden blev stedetbrugt som en slags udendørs krematorium, hvor man smed ligene af henrettede forbrydere. Stedet symboliserede derfor en forsmædelig død – ikke evig pine.
Jeg har et andet bud på, hvorfor der er krise i Folkekirken, nemligat mange aldrig har sat sig ind i, hvad Bibelen virkelig siger.
Visionsløs Schur
Irena Sloth Carlsen, Mariager
Uanset hvor kompetent Rune Lykkeberg 31. marts belyser sagen omkring fyringen af DONG’s administrerende direktør, Anders Eldrup, savner jeg en væsentlig stillingtagen.
Hvordan kan finansministeren, tilsyneladende uforbeholdent, tage Fritz Schurs parti, når han ikke engang har hørt Eldrups egen version af DONG’s strategi omkring de større energiudspil?
Tager man de interesser, Fritz Schur repræsenterer, i betragtning, føler jeg mig atter skuffet over den nuværende regerings politik. Skåret ud i pap modarbejder bestyrelsesformanden groft regeringens visioner om styrkelse af grøn energi og nye job i denne sektor. Allerede Svend Auken var bekymret ved udnævnelse af Fritz Schur til posten som bestyrelsesformand for DONG.
Naturen og statsfinanserne kommer til at lide og arbejdsløsheden kommer til at stige, mens middelmådigheden, snæversynet og kong Schur har de bedste kår.
Urimelige krav fra landbruget
Pelle Andersen-Harild, Jægerspris
De nye dyrkningsfri bræmmer langs vandløb bliver af landmændene betragtet som ekspropriation, og de vil have penge – igen.
Der er tale om forholdsvis beskedne bræmmer, der skal mindske noget af den forurening fra landbruget, der ellers ville ende i vandløb, søer og havet. Samtidig bliver det tilladt for de 98 procent af befolkningen, der ikke ejer landbrugsjord, at færdes på de nye ikkedyrkede bræmmer.
I forvejen modtager landbruget penge fra staten og EU for at drive landbrug, der end ikke med milliardtilskud er økonomisk rentabelt. For slet ikke at tale om, at dansk landbrug er en økologisk katastrofe.
Der er derfor ingen grund til, at de endnu en gang skal modtage forøget bistandshjælp. Landbruget skal ikke kompenseres for de bræmmer, der i vid udstrækning ikke kan eller bør dyrkes og som er et værn mod landbrugets forurening.
Bestemmelsen om bræmmer gælder alle landmænd med jord ned til et vandløb. På samme måde som bestemmelserne i Naturbeskyttelsesloven om generel fredning af en række andre naturtyper også gælder alle landmænd, uden at det nogensinde har udløst en ekspropriationserstatning.
Vi stikker godt
Anne Wedege, akupunktør, København
Sundhedsstyrelsen (SSt) påstår indirekte, at læger snyder mindre end andre. Det er i hvert fald, hvad man kan udlede af deres regler i forbindelse med bloddonation.
Her er det nemlig sådan, at man får fire måneders karantæne som bloddonor, efter at man har været hos en ikkelægelig akupunktør. Akupunktur udført af læge medfører ingen karantæne. SSt må altså være af den mening, at ikkelægelige akupunktører ikke bruger sterile nåle og dermed snyder i forhold til deres bestalling.
Alligevel godkender og registrerer SSt indirekte en ikkelægelige akupunktør, hvis denne er Registreret Alternativ Behandler (RAB). Som RAB har man kendskab til korrekt nålebrug. Hos læger som hos ikkelæger er reglerne klare: Man skal bruge sterile engangsnåle.
Det er selvmodsigende, når SSt med sine karantæneregler antyder, at de af SSt godkendte akupunktører udsætter deres patienter for at blive inficeret med smittefarlige bakterier. Der er mangel på donorblod, og hvis man fjernede karantænen, ville man tiltrække flere sunde donorer.
Jeg har patienter, der har glæde af at donere blod og er kede af reglerne. Enten må de fravælge bloddonationerne eller akupunkturbehandlingerne i månedsvis.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,7. april 2012,"Irena Sloth Carlsen, Mariager"
7462,/debat/2013/05/goer-klaus-riskaer-mgp-vaert-2014,Gør Klaus Riskær til MGP-vært i 2014,Lasse Jensen," 
	Pinsens tre mest brændende spørgsmål er: Hvor skal Melodi Grand Prix 2014 finde sted, hvordan finder DR pengene og hvem skal være vært(er)?

	Disse for vort land så alvorlige spørgsmål har i nogen grad domineret pinsemedierne. Allerede søndag morgen var Berlingskes tophistorie, at avisens musikanmelder gik ind for, at MGP skulle afholdes i Jyske Bank Boxen i Herning. En københavnsk borgmester foreslog helt overraskende København. Aalborgs ditto gik ind for Aalborg, selvom han i radioen mente, at »der ville være problemer«. Eller Horsens kunne komme i musik-superligaen efter afskeden med sportens ditto. Tirsdag foreslog en af mine Facebook-venner, at Smørum var svaret.  

	Forslagene til, hvordan DR skal finde millionerne, strækker sig fra en aflysning af et halvt års dramaserier, over en utopisk frygt for, at det røde flertal vil hæve licensen, til at sponsorater kan betale det hele. Radio24syvs direktør Jørgen Ramskov var ansvarlig for DR’s arrangement i Parken i 2000. Han fortalte en avis, at det dengang ikke kostede licensbetalerne en eneste krone.

	Men det var dengang kun 60 millioner – nu er det to semifinaler og en finale, og selvom svenskerne lavede det for en tiendedel af, hvad Aserbajdsjans præsident spenderede på at lave reklame for sit diktatur på skærmen sidste år (anslået omkring 1,2 milliarder), så kræver det millioner af kroner, tusinder af hotelværelser og – som et medie præcist udtrykte det – et passende antal barer af rimelig kvalitet.

	Her er løsningen. En løsning, som Jørgen Ramskov uden at vide det, selv har fremprovokeret: Klaus Riskær Pedersen. Han er netop startet som praktikant på Ramskovs Radio24syv, hvilket helt efter bogen gav pæn presseomtale. 24syv sluser den prøveløsladte Riskær tilbage til samfundet. Han er medievant og har tidligere optrådt med stor sikkerhed i gameshows og andre underholdningsudsendelser. I Politiken fik han søndag en halv side til at promovere sig selv på: »Nu er jeg så på Radio24syv. Og det kribler bare i fingrene. Jeg kunne spare ti millioner kroner om året for det her sted,« udtalte han. Ti millioner på et par dage – mere end 10 procent af 24syvs årlige licensbevilling. I DR ville det svare til 380 millioner, så kom nu Maria Rørbye Rønn! Stjæl Klaus Riskær fra 24syv, gør ham til MGP-vært og arrangør! Det er også på tide, at en moden mand får styr på de europæiske public service-stationers største og mest sete pop-arrangement.

	Riskær er den fødte vært. Han er elegant, veltalende, kreativ og velbegavet. Han er tidligere EU-parlamentsmedlem for Venstre og har dermed international erfaring. Hans bog Afmagt er med præcis sans for timing udkommet synkront med prøveløsladelsen og anmeldt rosende i denne avis. Han kan genbruge det flotte hvide jakkesæt, som han bar, da han for 13 år siden blev dømt ved Landsretten – en dom, som han elegant betegnede som »en irettesættelse – et gult kort«, før han samme aften turnerede rundt på samtlige tv-kanaler for at bedyre sin uskyld. Dengang tiltalte den franske anklager Eva Joly ham for bedrageri for 410 millioner – en sag, der endte med en betinget dom og en bøde på 100.000 euro. Siden blev han så i 2007 dømt for en ny omgang underslæb og mandatsvig.

	Riskær er – som Kurt Thorsen og Stein Bagger – genstand for en folkelig-journalistisk fascination. De har snakket sig til millioner, og de har – hver på sin måde – tjent millioner. Da Bagger blev dømt udtalte mediekendere som Klaus Kjøller, Henrik Byager og Christian Kock at han kunne blive den perfekte tv-vært. Thorsen og Riskær befinder sig godt i rampelyset efter år i skyggen. Riskær basker i det, og medierne elsker ham fortsat. Selv efter at de helt store internationale økonomiske forbrydere kastede os ud i den største krise i mands minde, anses økonomisk kriminalitet ikke som rigtig kriminalitet. Ofrene er ikke synlige på samme måde som Jønkes, Peter Lundins eller Brian Sandbergs er det. Men de er der, og de er mange.

	Med Riskær som grand prix-vært og økonomisk ansvarlig kan to af de brændende og vitale udfordringer, som Emmelie de Forests »Only Teardrops« har skabt for nationen og DR, løses. Den tredje udfordring giver herefter sig selv: Horsens. Her findes et for Riskær velkendt miljø, byen har en hal, der kan rumme showet og indenfor rækkevidde ligger Pejsegården i Brædstrup, der emmer af populærmusik og har mange værelser.
	 

Lasse Jensen er mediejournalist og vært på P1-programmet ’Mennesker og Medier’.
",1.0,22. maj 2013,"	Forslagene til, hvordan DR skal finde millionerne, strækker sig fra en aflysning af et halvt års dramaserier, over en utopisk frygt for, at det røde flertal vil hæve licensen, til at sponsorater kan betale det hele. Radio24syvs direktør Jørgen Ramskov var ansvarlig for DR’s arrangement i Parken i 2000. Han fortalte en avis, at det dengang ikke kostede licensbetalerne en eneste krone."
9133,/debat/2012/09/ekshacker-uden-nettet-foeler-hel,Ekshacker: Uden nettet føler jeg mig hel,Jake Davis," Sidst jeg var på internettet, var nogle få timer, før politiet kom brasende ind gennem døren til mit hjem på Shetlandsøerne for godt et år siden. Siden da har jeg erklæret mig skyldig i adskillige tilfælde af såkaldt computermisbrug, som jeg sammen med andre begik gennem netværk som Internet Feds, Anonymous og LulzSec.
Vi er flere, der er blevet tiltalt. Nogle af os er desuden blevet tiltalt for at have begået den samme type lovovertrædelser i USA. Bliver vi udleveret og fundet skyldige ved en amerikansk domstol, står vi i værste fald til flere årtiers straf, der skal afsones i et amerikansk fængsel.
I dag er jeg løsladt mod kau-tion, men tvunget til at bære elektronisk fodlænke. Derudover må jeg acceptere, at al adgang til internettet indtil videre er forbudt for mig.
Freden har sænket sig
Jeg bliver ofte spurgt, hvordan det kan lade sig gøre at leve uden nettet. I dag synes det svært at begribe, at mennesker gennem tusinder af år har kunnet udvikle og tilpasse sig uden adgang til denne simple interkonnektivitet. I vores moderne samfund tager vi i den grad internettet for givet, så et samfund uden den dimension er svært at forestille sig. Men skal jeg svare de undrende spørgere med et enkelt ord, vil det være ’fredfyldt’. Mit liv er simpelthen blevet mere fredfyldt, efter jeg røg af nettet.
Jeg har pludselig oplevet nye glæder som at læse aviser i massevis. Og ikke nok med at jeg er holdt op med at opfatte aviser som lige så oldnordiske påfund som Dødehavsrullerne: Jeg er også gået over til at opsøge rigtige butikker for med rigtige penge at købe rigtige produkter. Jeg spekulerer heller ikke konstant på, hvordan jeg skal formulere nye vittige statusopdateringer for at gøre indtryk på mine on-linenetværk, gøre mig fortjent til mine digitale venners opmærksomhed og glæde mig over deres reaktioner og bifald.
Kedeligere tilværelse
Min tilværelse er blevet roligere, langsommere og til tider – det må jeg indrømme – også mere kedelig.
Jeg savner onlinesamværets øjeblikkelige følgeskab, chat-rummenes palaver og den lethed, med hvilken folk med de samme interesser kan finde hinanden. Det siger sig selv, at der ikke er nogen steder i det virkelige liv, hvor man kan indtaste søgeord. Man er nødt til selv at gøre arbejdet.
Men faktisk er der noget sært fascinerende over at være blevet koblet fra de digitale horder. Det er ikke så meget dagligdagens pludselige enkelthed, der fascinerer. På en måde er den faktisk ikke så enkel endda, for mange trivielle opgaver er pludselig blevet meget vanskeligere end før. Det fascinerende er snarere følelsen af, at jeg i dag er i stand til at lukke mine øjne uden at blive bombarderet med blinkende figurer eller konstant summende lyde – hele denne kontante baggrundsmusik, som var min faste ledsager i mine tidlige teenageår, er væk. Det uendelige computer-maratonløb er slut.
Min søvn er blevet mere rolig og fri for afbrydelser. Bøger forekommer nu langt mere interessante. En hel del af min paranoia er forsvundet.
Jeg kan kun beskrive fornemmelsen som en længe savnet udvidelse af et tidligere indskrænket opmærksomhedsfelt.
Det er gået op for mig, at det er vores opmærksomhed, der lider mest under alt for meget online-liv. Vores liv bliver komprimeret til korte reklameagtige sekvenser, soundbites eller tweets. En konstant strøm af vrøvl og ufordøjede informationer fylder skærmside efter skærmside og æder løs af vores kreativitet. Hvis hashtags (#-tegnet, som bruges i Twitter, red.) var riskorn, hvor mange sultende familier i verden kunne vi så ikke brødføde? Jeg aner det ikke – og nu kan jeg ikke engang google det.
Jeg vil ikke kalde min specielle erfaring for en mirakelkur eller sætte den op på nogen form for terapeutisk piedestal. Men jeg kan med sikkerhed sige, at det permanente fravær af internetadgang i mit liv har gjort mig til et andet og mere helt menneske.
Når jeg tænker på, at jeg lige fra mine tidlige teenageår og frem til min anholdelse sad klistret til skærmen hver eneste dag, ville jeg aldrig have troet, at jeg nogensinde skulle få denne tanke.
Tag en kold tyrker
I mit tidligere liv var tanken om ikke at have adgang til internettet udelukket. Men når jeg nu – og det skal ikke lyde frelst eller som en eller anden forudsigelig følge af at være blevet tvunget til en kold tyrker – ser tilbage på udskrifterne fra mine onlinechats (der i mit tilfælde bliver fremlagt som retsligt bevismateriale og det i store mængder) – kan jeg ærligt talt ikke lade være med at undre mig over, hvad al den ballade dog handlede om.
Mit ærinde er ikke at tage stilling til, om hackergrupper generelt burde holde op med at tage sig selv så alvorligt. Jeg ønsker blot at dele min rent personlige erfaring: Jeg blev suget fuldstændig ind i hackerverdenen og i det sådan grad, at jeg til sidst glemte, hvor nemt det er bare at klappe låget ned på sin bærbare computer.
Jeg håber, at andre i en lignende situation vil beslutte sig for at holde en kort pause fra internettet – måske bare i en uge – og se, om ikke de oplever de samme helsebringende effekter. Det kan aldrig skade at prøve.
 
Jake Davis er forhenværende hacker
© The Guardian og Information
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",6.0,17. september 2012,Oversat af Niels Ivar Larsen
9322,/debat/2012/08/ny-nordisk-skole-tynd-kop-te,Ny Nordisk Skole er en tynd kop te,Steen Nepper Larsen," Forskere, praktikere og aftagere på uddannelsesområderne skal de næste to år holde en række møder og udfærdige grundlaget for Ny Nordisk Skole. Den nordiske skoles styrker, udfordringer og forbedringspotentialer skal kortlægges. Med minister for børn og undervisning Christine Antorinis ord i »Manifest – med inspiration fra Nyt Nordisk Køkken« er der blevet iværksat en »forvandlingsrejse«. I forårets pressemeddelelse skriver hun: »Det handler om at skabe begejstring og om at forandre. På en ny måde.« Midt imellem sære punktummer, en opregning af de såkaldte forbedringspotentialer og den dekreterede forandringsbegejstring fremgår det med al tydelighed, at Ny Nordisk Skole, der også var temaet for sommerens Sorø-møde, skal uddanne fremtidens arbejdskraft, der både skal være omstillingsparat, innovativ, selvledende, teamorienteret og kritisk. Der er på ingen måde tale om nye ideer eller om noget særligt nordisk, og den forrige regering ville kunne skrive under på de fleste af punkterne.
Ganske pædagogisk opstiller ministeren sammenligninger mellem natur og råvarer på den ene side og læringsfællesskaber, børn, unge mennesker på den anden:
Det Ny Nordiske Køkken skal:
1. Udtrykke den renhed, friskhed og enkelhed og etik, som vi gerne vil forbinde med vores region.
2. Afspejle de skiftende årstider i sine måltider.
3. Bygge på råvarer, som bliver særligt fremragende i vores klimaer, landskaber og vande.
4. Forene kravet om velsmag med moderne viden om sundhed og velvære.
 
Den Nye Nordiske Skole skal:
1. Udtrykke den respekt for den enkelte og for fællesskabet, som vi gerne vil forbinde med vores region.
2. Afspejle og inspireres af den sociale og kulturelle mangfoldighed, der findes blandt vore børn og unge.
3. Forene udviklingen af faglige, sociale og motoriske kompetencer med udvikling af selvtillid og troen på at det nytter at anstrenge sig for at lære mere.
4. Forene krav om fagligt løft af alle med den nyeste viden om undervisningsmetoder, læringsmiljøer og ledelse.«
Tvivlsomme analogier
Det kan ikke undre, at magtfulde danske uddannelsespolitikere kreerer nye semantikker og serverer tvivlsomme analogier i en tanketræt samtid. Ideerne om Ny Nordisk Skole trækker eksplicit på restaurant Nomas forretningsprincipper og internationale succes. År efter år er det skattede og velbesøgte 2-stjernede Michelin-spisested på Christianshavn kåret til verdens bedste restaurant. Navnet, der sammentrækker to ord ’nordisk’ og ’mad’, er blevet et stærkt brand og normsættende for andet og mere end det kulinarisk-glædesbringende, og Noma rimer da også på norma (rettesnor på latin).
Men der er ikke noget specielt nordisk eller for dens sags skyld dansk ved at gøre tingene ordentligt: at anvende gode råvarer, tilberede dem på bedste vis og finde på nye smagsindtryk. Ej heller ved at æstetisk forfinede produkter helst skal kunne sælges, endsige noget særligt nordeuropæisk ved at forsøge på at blive hjemsted for ’verdens bedste restaurant’ og ’verdens bedste skole’. Verdensmesterretorikken har bredt sig i Vesterlandet i kølvandet på Bolognaprocessen og de rituelle PISA-tests, der formår at sende chokbølger igennem de enkelte nationers offentligheder og uddannelsesinstitutioner. Og da ikke alle kan være verdensmestre på samme tid, bliver de højlydte nationale proklamationer om at ville være ’de bedste’ stadig mere tomme og utåleligt ideologiske.
Nomas chefkok hedder René Redzepi. Som rollemodel har han ikke just ry for at være en særlig demokratisk eller lyttende køkkenchef. I kontrast til Redzepi bliver ’vi’ i de nordiske lande tilsyneladende aldrig trætte af at rose os selv for opskrifter (!) og praksisformer, der bygger på ’lav magtdistance’, ’transparens’, ’demokratisk inddragelse’, en ’god balance mellem lighed og frihed’ og for ’vores’ udbredte forventning om og hang, tvang og vilje til ’selvansvarliggørelse’. ’Vi’ har smag for kompetencefornyelse, selvudbytning og empowerment, fleksibilitet, projektarbejde og livslang læring, evaluerings- og dokumentationskultur. Til gengæld formår ’vi’ ikke at sammentænke uddannelses- og dannelsesprocesser, endsige at arve traditionerne kritisk overskridende. ’Vi’ har ikke tid til at være grundige og opdrages og socialiseres til systemaccept.
Regeringen og ledende uddannelsesplanlæggere spejler sig i Noma og lancerer en positiv og utvetydig rollemodel. Der rides på en bølge og smedes, mens jernet er varmt. Slut med grædekoneri og selvkritisk spanking. Slut med langsigtede og tankevækkende bud på, hvordan industrisamfundets skole afvikles på grænsen til en kognitiv kapitalisme, hvor tanker og kreative ideer er i høj kurs. Socialdemokratiernes idékrise i hele Europa har mange forskellige udtryk. Herhjemme er det påfaldende, at det 20. århundredes ambitioner om at løfte arbejderne ind i tænkningens, kulturens og kunstens verden via uddannelses-, kultur- og kunstpolitik er blevet afviklet til fordel for en forhastet politik, der snarere vil give folk det, ’de vil have’, samtidig med at vi alle skal gøres til en salgbar og servil arbejdskraft. Konkurrencestatens arbejdsmarkedspolitik og den intensiverede konkurrence på det globale marked er de to afgørende parametre, der ikke kun spøger bag ved retorikken om Ny Nordisk Skole. Langt snarere synes de at angive det snævre spillerum, der eksisterer for at tale om og føre uddannelsespolitik i det 21. århundrede.
Semantik og konsensusklister
Samtidens politiske ageren på ministerielt topniveau drejer sig ikke alene om at lovgive og udøve magt. Uden et vist semantisk flair og en vellykket kamp om ordene – ingen offentlig opmærksomhed og derfor ingen politisk succes. Tidligere har de uddannelsespolitiske buzzwords heddet ’kvalitet’ (Bertel Haarder i 1980’erne), ’værdier’ (Margrethe Vestager i 1990’erne), ’kompetencer’ (bl.a. Ulla Tørnæs i det nye årtusinde), og så begyndte alle at tale om ’kreativitet’ og nu senest ’innovation’. Ingen af disse efterhånden noget vitaminfattige ord er gået helt i glemmebogen; men nu indgår de i en stor sammenkogt ret under overskriften Ny Nordisk Skole. Dagens ret er på én gang en værdipolitisk, kompetenceprofilerende og innovationskrævende stuvning. Lykkes eksperimentet ikke, og viser det sig, at manifestet blot bliver en velmenende sag, der ikke kan gøres til konkret uddannelsespolitik, er der ingen, der har tabt noget. Ingen af de involverede har pondus til at gungre tungere og med mere vægt end andre. Snarere agerer de konsensusklister, og ministeren kan vise, at hun både er i respektfuld nærkontakt med forskere, Dansk Industri, Danmarks Lærerforening og skolefolket.
Om ikke-uenighed
I dag hersker der ikke uenighed inden for dansk uddannelsespolitik. ’Vi’ skal være konkurrencedygtige, producere en effektiv og dygtig arbejdskraft, leve op målsætningen om, at 95 procent af en årgang skal have en ungdomsuddannelse. En række ikke-uenigheder (selvfølgeligheder) binder de deltagende i dialoggruppen for Ny Nordisk Skole til at tale på en gensidigt rygklappende og indforstået facon. De store linjer blev lagt fast, før gruppen mødtes.
Der er ikke meget at komme efter i Ny Nordisk Skole. Evnen til at finde et passende stykke staffage til branding af regeringens skolepolitiske initiativer er omvendt proportional med kvaliteten af dens idérigdom og historiske bevidsthed.
Steen Nepper Larsen er lektor ved Institut for Uddannelse og Pædagogik, Aarhus Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",36.0,21. august 2012," Forskere, praktikere og aftagere på uddannelsesområderne skal de næste to år holde en række møder og udfærdige grundlaget for Ny Nordisk Skole. Den nordiske skoles styrker, udfordringer og forbedringspotentialer skal kortlægges. Med minister for børn og undervisning Christine Antorinis ord i »Manifest – med inspiration fra Nyt Nordisk Køkken« er der blevet iværksat en »forvandlingsrejse«. I forårets pressemeddelelse skriver hun: »Det handler om at skabe begejstring og om at forandre. På en ny måde.« Midt imellem sære punktummer, en opregning af de såkaldte forbedringspotentialer og den dekreterede forandringsbegejstring fremgår det med al tydelighed, at Ny Nordisk Skole, der også var temaet for sommerens Sorø-møde, skal uddanne fremtidens arbejdskraft, der både skal være omstillingsparat, innovativ, selvledende, teamorienteret og kritisk. Der er på ingen måde tale om nye ideer eller om noget særligt nordisk, og den forrige regering ville kunne skrive under på de fleste af punkterne."
7887,/debat/leder/2013/03/fader-frans,Fader Frans,Martin Burcharth," Ligesom 1978 blev 2013 et år, hvor konklavet i Rom overraskede verden ved at vælge en pave, der ikke stod på listen over favoritterne.
Dengang vidste ingen, hvem polske Karol Wojtyla var, da han blev præsenteret på Peterspladsen. Men det tog kun nogle få minutter, førend den nye pave havde indyndet sig hos de 1,2 milliarder troende. Lige så virkningsfuld var den nyvalgte paves fremtræden onsdag aften.
I dag er Johannes Paul II en legende i kirken. Det kan pave Frans også blive.
Trods argentinske Jorge Mario Bergoglios ret høje alder, 76, er valget af den første ikkeeuropæiske pave i 1.300 år i sig selv en revolutionær gestus. Godt nok er han vokset op i Latinamerikas mest europæiske land, og hans far var immigrant fra Norditalien, men som menneske og præst er han et kraftfuldt symbol for den tredje verden.
Pave Frans har levet et liv i solidaritet med de fattige, umælende og undertrykte masser. Han har hævet sin stemme i forbindelse med den ulige fordeling af klodens velstand og mod civilisationens rovdrift på natur, miljø og klima. Han lever asketisk og simpelt, som hans idol Frans af Assisi gjorde i 1200-tallet.
Det var en illusion at håbe på en pave, der vil ophæve cølibatet, gøre kvinder til præster og slække på kirkens modstand mod abort, præventive midler og homoægteskaber. Forandringer på disse områder vil komme langsomt.
Derimod vil Frans som en outsider – der aldrig har arbejdet i Rom – rydde op i Vatikanets sump af korruption og magtintriger. Han forventes at slå hårdt ned på pædofile præster. Han vil stige ned fra den høje pavestol og gå direkte til folket for at sprede evangeliet som en apostel – ja, som den skikkelse på Jorden, der repræsenterer Jesus Kristus i kød og blod.
Alt dette er i sig selv en velkommen forandring i forhold til en lærd tysk pave, der har været beundret, men aldrig elsket, af katolikkerne.
",3.0,15. marts 2013,"Det var en illusion at håbe på en pave, der vil ophæve cølibatet, gøre kvinder til præster og slække på kirkens modstand mod abort, præventive midler og homoægteskaber. Forandringer på disse områder vil komme langsomt."
2540,/debat/2015/05/politikere-paa-stemmejagt-joedernes-vaerste-venner,Politikere på stemmejagt er jødernes værste venner,Liban Mohammed," KRONIK – Efter terrorangrebet i København i februar har de danske politikere stået i kø, for at tale om de danske jøders sikkerhed – og med rette!
Jeg sad i min lille fængselscelle og så Debatten på DR2 for nylig, og her gik der nærmest sport i, hvem der støttede jøderne mest og havde størst sympati for dem. Der var simpelthen ikke det, de ikke blev lovet.
På et tidspunkt handlede diskussionen om, hvilken gruppe i Danmark, der er mest udsat for hate crimes: jøder eller muslimer, og den konservative folketingskandidat Rasmus Jarlov mente, at det uden tvivl var de jødiske danskere, selv om der ikke findes tal for, hvem der reelt har mest ret til at trække offerkortet. Selvsamme Jarlov iførte sig for nogen tid siden kalot og gik ned gennem Nørrebro i håb om at få en brosten kastet i nakken. Det skete bare ikke, for de færreste føler behov for at gribe til vold mod jøder. Spørgsmålet er om politikernes omfattende sympati kan sikre de jødiske familier her til lands sindsro. Det tror jeg ikke, for jeg har nogen indsigt i det miljø, hvor truslen mod de danske jøder kommer fra.
Sviner på sviner
Jeg er gadedreng, ghettodreng, fange og burde som udgangspunkt høre til den gruppe, der hader jøder. Jeg er opvokset med den gruppe, og mindes hvordan en simpel cola kunne udløse ramaskrig. Blev man set med sådan en af de andre børn, blev der råbt: »Du køber patroner til israelerne«, for det hed sig, at jøderne ejede Coca-Cola og brugte de penge, vi gav dem for en sodavand, til patroner, så de kunne dræbe uskyldige palæstinensere.
I dag bor jeg i et statsfængsel, og her bor mange af drengene fra dengang også. Deres profil ligner meget min egen – med den undtagelse, at de har arabisk baggrund, mens jeg har somalisk. Og at de nærer had – til dels på grund af uvidenhed – mens jeg ikke længere gør. Mine erfaringer har gjort mig klogere. Vi gadedrenge har alle dage været mere kriminelle end religiøse. Samfundet hader os, for vi har ikke rigtig bidraget til den store kaffekasse. Tværtimod har vi fået af den. Det er derfor ikke unaturligt, at politikerne sviner os og alle, der ligner os, til. Alle fra flygtninge, indvandrere, perler med dansk statsborgerskab til ghettobeboere svines på grund af os, de kriminelle gadedrenge.
Vores religion får også en voldsom medfart og bliver kaldt alt fra kræftcelle til nazi-islam-isme. Det skyldes udelukkende de radikaliserede, som jo også er en lille del af den store gruppe, jeg her kalder ghettobeboerne.
Ghettobeboerne udgør den største andel af de 250.000 muslimer i Danmark, mens gadedrengene og de radikaliserede tilsammen blot tæller hen ved 1.000, og man kan spørge sig selv, om det er fair, at den resterende – og absolut største – del af muslimerne på den måde skal tages som gidsler i den retoriske kamp, som politikerne fører i ytringsfrihedens navn. Kan det virkelig passe, at en lille gruppe bestående af gadedrenge og radikaliserede skal have lov at ødelægge så meget for alle de stille, velfungerende og velintegrerede muslimer, som forlader ghettoen hver dag for at gå på arbejde? Svaret er selvfølgelig nej, men de kedelige, almindelige muslimer sælger sgu ikke aviser, som vi gør. Vi kan afgøre folketingsvalg, kan vi! Og danskerne elsker at hade os og kan ikke undvære at læse og høre om os.
Fucking ligeglade
Ofte har politikerne udtalt, at det dansk-muslimske samfund skal tage afstand fra de kriminelle gadedrenge og de ekstremistiske radikaliserede. Men det er lige voldsomt nok at forlange, at almindelige lønslaver skal konfrontere kriminelle og ekstremister. Vi taler om mennesker, der ofte er skruppelløse og afstumpede. Vil man virkelig have min søster, som er uddannet skolelærer, til at sparke døren ind til den lokale rygeklub, for lige at give drengene en opsang? Vil man have hende til at stå frem på 22-nyhederne og tale dårligt om ekstremisterne uden at frygte for repressalier fra de mennesker, hun deler opgang med? Jeg tvivler på, at den almene dansker tør gøre noget lignende. Og politikerne ville vel heller aldrig forlange, at de danske jøder skulle tage afstand til de ulovligheder, der begås af den israelske stat.
Det kunne tænkes, at den almindelige danske muslim og danske jøde er fucking ligeglad og bare vil leve i fred uden at skulle tages til indtægt for, hvad andre gør.
Når en gadedreng som jeg hører alle politikerne svine mig, min religion og mit hjem (ghettoen) til, er det naturligt, at jeg ender med at foragte alt, hvad den enkelte politiker står for! Og det gælder måske i endnu højere grad de radikaliserede, som i forvejen hader demokratiet og alt, hvad dertil hører. Politikernes handlinger bekræfter dem bare i hadet. Når politikere så ovenikøbet supplerer konkurrencen om, hvem der kan svine muslimerne mest til, med en konkurrence om hvem der kan give jøderne den største krammer, er det efter min opfattelse ikke til gavn for de danske jøder; det er snarere en bjørnetjeneste!
Hverken gadedrengene eller de radikaliserede er kendt for at gå med studenterhuer, og derfor er det måske endnu vigtigere, at politikerne ikke er så ensidige i deres retorik og i deres tilgang til hele problematikken, for truslen mod de danske jøder kommer netop fra min lille gruppe. Det betyder noget, hvordan netop vi opfatter de danske politikeres favorisering af jøder frem for ghettobeboere. Og jeg skal da love for, at propagandamaskinen kører på fuldt tryk i mit miljø – ikke mindst her i fængslet. Her spørger mange sig selv, hvorfor der er den her kamp om, hvem der kan tale grimmest om muslimer og pænest om jøder. Let’s face it: De to religioner ligner jo hinanden til forveksling, (har jeg ladet mig fortælle)!
I jødens sko
Lad mig prøve at sætte mig selv i en dansk jødes sted. Lad os antage, at jeg ikke havde en afrikansk, men en jødisk baggrund, så ville jeg bede politikerne om maksimal beskyttelse, for det er der vitterligt behov for. Men lige bagefter ville jeg bede politikerne om ikke at bruge min og mine kæres sikkerhedssituation i deres valgkamp, for det kan opfattes negativt af de mennesker, der vil mig og min familie det ondt.
Og ja, kære læser, her kan du sagtens råbe op om ytringsfrihed og alt det sædvanlige om, at vi ikke vil bukke under for ekstremismen osv. Til det kan jeg kun sige, at du vist ikke har børn på Carolineskolen i København!
Om halvanden måneds tid venter jeg en lille datter med min kæreste, og jeg kæmper for tiden en daglig kamp med fængselsledelsen om at få udgang til hendes fødsel. Allerede nu har jeg en helt ubeskrivelig kærlighed til hende – overvældende og altomsluttende. Tænk, når jeg endelig får hende i mine arme! Nu hvor jeg som tankeeksperiment er hoppet i en dansk jødes sko, skal jeg pludselig forholde mig til en trussel mod mig selv og mine nærmeste. Men shit, jeg har jo stadig min indsigt og viden om dem, der vil jøderne ondt, så … jeg tror sgu, jeg bytter mine tomme flasker til patroner, bevæbner mig til tænderne og står kampklar. Hva’ fa’en, jeg er jo også bare en fucking gadedreng.
Så kære politikere: Beskyt det jødiske samfund, men gør det uden at grave grøfter mellem jøder og muslimer.
Liban Mohammed er indsat i Statsfængslet i Østjylland
",32.0,21. maj 2015,Fucking ligeglade
2600,/debat/leder/2015/05/tak-putin,"Selv tak, Putin",Emil Rottbøll," Hvis der er én dag om året, hvor Rusland kan enes med Vesten, må det være den 9. maj, når Rusland fejrer sejren over Nazityskland. I en tale før lørdagens stort anlagte militærparade på Den Røde Plads i Moskva var en af præsident Putins første pointer netop, at Storbritannien, Frankrig og USA engang stod på samme side som russerne og kunne finde ud af at »arbejde sammen for fred«.
Den russiske præsident brugte imidlertid erindringen til at beklage, at situationen er en anden i dag. Uden at nævne amerikanerne og NATO ved navn udtrykte Putin bekymring over en stigende tendens – i løbet af de sidste årtier – til at ignorere basale principper for internationalt samarbejde og forsøg på at skabe en unipolær verden. Alt imens den fælles opgave fortsat bør være at arbejde for »ligelig sikkerhed for alle stater« fri for »bloktænkning«.
Det må kræve sin mand at sige den slags med et alvorligt ansigt, når man tænker på, hvilken kontekst Putin taler ud fra. Rusland støtter åbent en vedvarende konflikt i sit naboland Ukraine. For lidt mere end et år siden annekterede Rusland ulovligt en bid af samme. Russiske jagerfly stresstester og krænker luftrummet over Danmark og andre europæiske lande. Russiske ubåde er tilsyneladende på samme mission i Østersøen. I Arktis fremturer Rusland politisk og risikerer at sætte et ellers historisk fredeligt samarbejde over styr. Og med et stadig tættere militært samarbejde med Kina er Putin selv ikke bleg for at skabe nye blokke, hvor Vesten nu tilsyneladende er den fælles fjende, der kan forene.
Vestens ledere havde takket nej til at kigge på, men blandt gæsterne lørdag var netop Kinas præsident Xi Jinping, Indiens præsident Pranab Mukherjee, Egyptens præsident al-Sisi og FN’s generalsekretær Ban Ki-moon ved siden af gamle russiske venner fra Cuba og Venezuela, to despoter fra Usbekistan og Turkmenistan og endelig Zimbabwes Robert Mugabe. Nordkoreas Kim Jong-un var også inviteret, men endte med at melde afbud.
På pladsen marcherede kinesiske tropper med i en af de største russiske militærparader nogensinde. Omkring 16.000 soldater defilerede forbi podiet på den Røde Plads sammen med kampvogne fra 2. Verdenskrig og spritnye Armata-kampvogne, som Rusland brugte anledningen til at fremvise for første gang (heldigvis var det kun til generalprøven, at hæren ekstraordinært måtte demonstrere, hvordan man evakuerer en sådan Armata-kampvogn, hvis nu den pludselig skulle gå i stå). I paraden deltog også et BUK-missilsystem af samme type som det, der menes at have skudt et passagerfly ned over Ukraine sidste år. Og endelig fløj omkring 200 militærfly og helikoptere forbi pladsen, hvoraf 15 russiske jagerfly i formation dannede jubilæumsårstallet 70.
Med danske øjne ikke just en opvisning i fred, men for russerne er sejrsdagen en vigtig historisk påmindelse om de sejre, de har opnået ved at stå sammen trods ufatteligt store tab. Af samme årsag har Kreml tidligere brugt begivenheden i propaganda-øjemed for at retfærdiggøre Ruslands handlinger i dag. Som Vibeke Sperling beskriver i sin nye bog, Russernes Drømme, tog Putin i 2014 direkte fra den Røde Plads til det nyvundne Krim, som sidste år kunne fejre sit 70-år for befrielsen fra nazisterne, mens forsvarsminister Sergej Sjoigu direkte kædede den historiske sejr sammen med Ruslands nutidige kamp med fascisme og »nynazismens fremmarch« i Ukraine.
Derfor er det værd at hæfte sig ved, at årets russiske markering af sejrsdagen alligevel adskiller sig fra sidste års. I årets tale mindede Putin også om vigtigheden af på ny at være opmærksom på fremvæksten af fascistiske ideer, men uden at lave referencer til Ukraine. Der var ingen præsidentielle besøg til Krim. Det ændrer selvfølgelig ikke ved, at den ukrainske halvø fortsat er russisk annekteret. Man kan næppe heller se årets voldsomt store militærparade som en russisk opfordring til forbrødring. Men vi kan starte med at notere os, at Putin sagde tak for hjælpen til de vestlige allierede. I disse glade befrielsesdage kan man jo nære det spinkle håb, at der snart kan komme flere ting, vi kan blive enige om, end at Hitler var en skurk, vi heldigvis kunne hjælpes ad med at besejre.
",6.0,11. maj 2015,"Det må kræve sin mand at sige den slags med et alvorligt ansigt, når man tænker på, hvilken kontekst Putin taler ud fra. Rusland støtter åbent en vedvarende konflikt i sit naboland Ukraine. For lidt mere end et år siden annekterede Rusland ulovligt en bid af samme. Russiske jagerfly stresstester og krænker luftrummet over Danmark og andre europæiske lande. Russiske ubåde er tilsyneladende på samme mission i Østersøen. I Arktis fremturer Rusland politisk og risikerer at sætte et ellers historisk fredeligt samarbejde over styr. Og med et stadig tættere militært samarbejde med Kina er Putin selv ikke bleg for at skabe nye blokke, hvor Vesten nu tilsyneladende er den fælles fjende, der kan forene."
2649,/debat/2015/05/laeserbreve-20,Læserbreve,Informations Webredaktion," EU’s uforsvarlige miljøudmelning
Bodil Cermak E. Nielsen, Tåstrup
I Californien har miljøbevidste folk sat indsamling af skrald i system ned til mindste detalje således, at alt genbrugeligt affald bliver sorteret og genbrugt – »San Francisco vil være byen uden affald,« blev det erklæret den 11. marts. Mange arbejdsløse kommer i meningsfuldt arbejde. Og resourcebesparende genbrug samt minimal forurening bliver en selvfølge. Det er langt mere miljøforsvarligt, end hvad man kan sige om EU’s miljøudmelding.
EU’s miljøafdeling siger, at affald skal afbrændes og kræver ikke at det bliver sorteret til genbrug, som man ellers lagde op til under tidligere miljøkommissær Connie Hedegård. Hvis EU skal give nogen mening for mig og mange andre, skal EU’s miljøledelse være helt fremme i skoene på miljø- og energiområdet i bekæmpelsen af den hurtigt voksende og grænseløse forurening. Det gode californiske eksempel på et cirkulært genbrugssystem bør fremmes hurtigst muligt.
Stor gevinst ved borgerbudget
Lars Klüver, direktør i Fonden Teknologirådet
Klaus Mygind (SF) fra Københavns Borgerrepræsentation skriver i et læserbrev den 24. april, at borgerbudgetter skal indgå i Københavns Kommunes arbejde med at skabe mere borgerinddragelse. Formålet skulle være at skabe tillid. Det er nobelt, men en smule snævert i forhold til, hvad borgerinddragelse faktisk kan.
Fonden Teknologirådet har i mere end 25 år udført borgerinddragelse – herunder en del borgerbudget projekter – og der er helt sikkert meget mere end tillid at hente. Blandt andet mere robuste beslutninger, fordi borgerne bakker op om dem, kontakt til andre end de sædvanlige brokkehoveder, ny viden, nye idéer og overblik over behov og problemer, som befolkningnen oplever dem. Og så bliver borgerne engageret i deres bys fremtid.
Det fremgik, at København nu skal undersøge muligheden for st bruge borgerbudgetter. Det er allerede undersøgt og er absolut muligt. Lige fra at lade sig rådgive af borgerne om tendenser i budgettet, til at give dem håndsret over en pose penge til istandsættelse af en legeplads eller et torv. I det sidste tilfælde er erfaringen, at man får mere for pengene ved at lade borgerne administrere dem. Borgerbudget er absolut brugbart.
Tandlægen bør også være gratis
Bjarne Gårdsvoll, København
Liberale politikere ivrer for brugerbetaling for lægebesøg, og nu har de fundet et nyt argument. Det koster nemlig penge hos tandlægen, og det giver da ingen mening, at man skal op med tegnedrengen hos tandlægen, når det er gratis hos lægen.
Ja, desværre er der mange huller i det danske velfærdssystem. Men det er der også i vore tænder. Og det skyldes vel netop, at det er dyrt at få dem efterset. Vi vil hellere tage chancen og håbe på, at karies ikke angriber os. Det ville uden tvivl betale sig at indføre gratis undersøgelser og tandrensning med passende mellemrum, for så ville patienter med få midler besøge deres klinik lidt oftere. Huller i tænderne ville blive opdaget tidligere, eller før de er blevet egentlige huller, og det ville spare folk for tandpine og mange andre lidelser. Formentlig ville det også være billigere for samfundet.
Forrykt at fjerne håndværker-fradraget
Kristina Jørgensen, folketingskandidat for DF
Siden 2011 og indtil sidste år har mere end en halv million danskere hvert år brugt boligjobordningen – også kendt som håndværkerfradraget – som en hjælpende hånd til at få bedre råd til håndværkere, rengøring og børnepasning.
Ordningen må siges at have været succesrig og vækstskabende. Ikke mindst fordi andelen af sort arbejde er faldet, men også fordi der er blevet skabt omkring 5.000 nye arbejdspladser. Håndværkerfradraget koster årligt staten lidt over en milliard kroner, mens en husstand typisk kan trække op til 30.000 kroner i lønudgifter fra i skat om året.
Regeringen har et ansvar for at sikre væksten i Danmark. Men at dæmpe det private forbrug ved at fjerne håndværkerfradraget er bestemt ikke den rigtige måde at gøre det på. Regeringen må være forrykt, når den ikke kan se, hvor god en investering håndværkerfradraget er for samfundet.
",0.0,4. maj 2015,"Ja, desværre er der mange huller i det danske velfærdssystem. Men det er der også i vore tænder. Og det skyldes vel netop, at det er dyrt at få dem efterset. Vi vil hellere tage chancen og håbe på, at karies ikke angriber os. Det ville uden tvivl betale sig at indføre gratis undersøgelser og tandrensning med passende mellemrum, for så ville patienter med få midler besøge deres klinik lidt oftere. Huller i tænderne ville blive opdaget tidligere, eller før de er blevet egentlige huller, og det ville spare folk for tandpine og mange andre lidelser. Formentlig ville det også være billigere for samfundet."
7897,/debat/2013/03/laeserbreve-12,Læserbreve,," Finurligforskning
Merete Riisager, børne- og undervisningsordfører, LA
Christine Antorini har et finurligt forhold til forskning. Ministeren har afvist to store internationale skoleundersøgelser, TIMMS og PIRLS, der viser, at antallet af undervisningstimer ikke har indflydelse på elevernes faglige resultater.
Antorini og hendes ministerium har ifølge forskerne ligefrem misinformeret om resultaterne. »Flere timer giver alt andet lige bedre resultater,« fremgår det af ministeriets hjemmeside. Det faglige fundament, Antorini støtter sig til, kalder hun, som det fremgår af en artikel på folkeskolen.dk, for ‘drypvis forskning‘. Jeg har aldrig hørt om begrebet, som angiveligt er regeringens faglige belæg for at indføre heldagsskolen (helhedsskolen).
Det skorter ikke på kreativitet, når regeringen skal opfinde ord, der kan få skolereformen til at glide ned. Det faglige belæg for at indføre heldagsskolen er ikke til stede, men hvad skal man også med videnskabelig evidens, når man har ‘drypvis forskning‘ til at underbygge reformtankerne?
Leif Lahns skønmaleri
Finn Sørensen, socialordfører, MF, EL
I debatindlæg 11. marts fremstiller Leif Lahn det, som omder er lutter forbedringer i regeringens forslag til ændring af sygedagpengereglerne. Som socialdemokratisk arbejdsmarkedsordfører burde han vide bedre.
Han fortier ganske enkelt, at der er en alvorlig forringelse for langtidssyge, som består i, at sygedagpengeperioden skæres ned fra 52 til 26 uger, hvorefter man ryger på kontanthjælp, uanset om man er rask eller ej, med mindre man er omfattet af en af forlængelsesmulighederne.
Det er selvfølgelig en forbedring, at der ikke sker modregning i ægtefællens indtægt, og at der som udgangspunkt ikke er nogen ‘bagkant‘ for denne ydelse. Det ændrer dog ikke på, at det er de ca. 9.300, der bliver ramt af skærpelsen af varighedsbegrænsningen, der betaler gildet.
Deres ydelse bliver nedsat med 6.855 kroner for enlige og 3.403 kroner for forsørgere. Det er en mærkelig form for solidaritet, at syge skal betale til andre syge. Det er også en mærkelig måde at leve op til regeringsgrundlaget på. Her står der, at »[r]egeringen vil afskaffe varighedsbegrænsningen på sygedagpenge«.
Det vil den så ikke mere. Det så vi i Folketinget 28. februar, hvor regeringspartierne, sammen med højrefløjen sagde nej til et EL-forslag om at pålægge regeringen at leve op til valgløfter og regeringsgrundlag.
Finansskat nu
Vagn Berthelsen, generalsekretær IBIS,Mads F. Christensen, generalsekretær Greenpeace
Da vi fra udviklings- og miljøbevægelserne for år tilbage foreslog, at der skulle indføres en finansskat for at skaffe penge til at løse globale udfordringer såsom klimaforandringer og fattigdom, blev vi anset for at være naive utopister.
I dag er 11 EU- lande ved at indføre skatten. Finansskatten er en minimal skat på 0,1 procent på aktier og obligationer og 0,01 procent på de mere kreative og giftige finansprodukter. Den vil give ca. 250 milliarder kroner i indtægter årligt til de 11 deltagende lande. Hvis Danmark går med i finansskatten, vil det give omkring 8 milliarder kroner.
Det er rigeligt til at dække Danmarks bidrag til en global indsats for klima og udvikling. Det svarer også til fire SU-reformer eller en halv efterlønsreform. Derfor – kære Thorning, Vestager og Vilhelmsen – må den danske regering droppe sin uforståelige modstand mod skatten og leve op til regeringsgrundlagets målsætning om en global finansskat ved at tage det første skridt på den europæiske hjemmebane.
Træk enholdning
Michael Aastrup Jensen, MF, V
Politik kan blive unødvendigt forvirrende, hvis man som regeringen trækker en ny holdning i automaten, hver gang, at man udtaler sig om sit politiske standpunkt.
Det er en tilbøjelighed, som EL nu har kopieret. Derfor er det ikke min egen holdning til det liberaliserede bogmarked, som skal gentages i dette indlæg, men derimod EL‘s Jørgen Arbo-Bæhrs lidt for fleksible meningom selvsamme emne. Når Arbo-Bæhr i sit debatindlæg 1. marts finder min holdning til de frie bogpriser hovedrystende, må det være, fordi den modsat hans egen, ikke har ændret sig.
Det var nemlig Arbo-Bæhr, som 25. januar udtalte til Kristeligt Dagblad, at han var imod en genindførelse af faste bogpriser. Her forklarede han, at det var ærgerligt for de boghandlere, der måtte lukke, men at EL var imod at gøre noget ved det. En holdning som tilsyneladendehar ændret sig.
Tidligere delte EL Venstres holdning til bogdebatten. Det var først, da jeg læste Arbo-Bæhrs indlæg, at jeg fandt ud af, at hans parti har skiftet politisk standpunkt.
Men det bør nok ikke komme som den store overraskelse, at regeringens foretrukne kammesjuk udviser samme skødesløse indstilling til at stå fast på en politisk holdning som regeringen selv.
Spændende bliver det i hvert fald at se, hvilken holdning Enhedslisten og regeringen trækker næste gang, de bliver bedt om en politisk udmelding.
Lahn svarer ikke
Lene Witte, direktør i Gigtforeningen
Socialdemokratisk arbejdsmarkedsordfører Leif Lahn forsvarer regeringens udspil til en sygedagpengereform. Det sker, efter at Gigtforeningen har kritiseret den for at skabe mere ulighed i sundhed. Desværre forholder Leif Lahn sig slet ikke til essensen i vores kritik, men til helt andre sider af sagen. Gigtforeningen har kritiseret den diagnoseliste, der er en grundpille i hele sygedagpengereformen, for at skabe ny ulighed i forbindelse med livstruende sygdomme. Også Lægeforeningen har taget kraftig afstand fra diagnoselisten.Men Leif Lahn nævner i sit forsvar ikke diagnoselisten med et eneste ord. Gigtforeningen og Lægeforeningen kritiserer ét – han skriver om noget helt andet.
Jeg vil gerne opfordre Leif Lahn og hans partifæller til reel dialog og til at forholde sig til kritikken: Hvorfor skal det være økonomisk bedre at være dødssyg af den ene sygdom end af den anden?
Er det lighed i sundhed at rangordne mennesker med livstruende og alvorlige sygdomme på den måde, som listen lægger op til?
Jeg ser frem til et svar – ikke et udenomssvar.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,13. marts 2013,"Det er selvfølgelig en forbedring, at der ikke sker modregning i ægtefællens indtægt, og at der som udgangspunkt ikke er nogen ‘bagkant‘ for denne ydelse. Det ændrer dog ikke på, at det er de ca. 9.300, der bliver ramt af skærpelsen af varighedsbegrænsningen, der betaler gildet."
2743,/debat/2015/04/frihed-vaerd,Frihed er ikke noget værd i sig selv,Joachim Lykke," Liberal Alliances seneste kampagne, ’Hvad betyder frihed for dig?’, er næsten som Den Unge Werthers Lidelser: patetisk og forelsket i noget, der er fuldkommen uopnåeligt.
Vi elsker frihed. Det er formentlig derfor, at filmen En verden udenfor stadig ligger nummer ét på imdb.com’s liste over verdens bedste. En film om at blive udsat for store mængder frihedsberøvelse af et vanvittigt system, modsætte sig systemet, bryde ud af det og være fri til at skrabe maling af en båd på en strand i solskin. Jeg elsker den film. Vi elsker den frihed.
Men frihed er et lortebegreb. Og Liberal Alliance tænker på frihed, som de tænker på penge: Noget, du kan sætte ind på en konto. Så kan du logge ind på din frihedsbank og se saldoen, når du bliver lidt svedt over, at de andre fylder for meget.
Frihed har sådan en finurlig indbygget paradoksalitet, når der er flere mennesker impliceret. Hvis alle skulle være absolut frie, så ville vi indskrænke hinandens frihed hele tiden. De andre mennesker ville ikke bryde sig om at få deres frihed til at leve begrænset af din hypotetiske frihed til at slå ihjel. Vi kan heller ikke alle sammen sidde på de bedste pladser i biografen. Hvis vi er 10 personer og ni job, så er der nogen, der ikke får et.
Frihed er ikke noget værd i sig selv. Det er en tom tavle, eller måske det destruktive, en wrecking ball, der smadrer det bestående for at gøre plads til noget nyt. Det er en bevægelse hen imod noget andet, men det er bevægelsen, og ikke målet. Vi vil ikke blive inde midt i ingenting, alene, hvor alt er meningsløst, vi tager videre med det samme til noget andet, binder os til noget nyt.
Om lidt har jeg fri, så skal jeg lave ingenting, tænker du måske, men du vil jo ikke lave ingenting: Du vil hente ungerne, se Netflix, drikke en øl, hænge ud i solen, sove, dagdrømme osv. Selv hvis du ville være frihedsnærig, så ville det slet ikke være muligt, for den har ingen holdbarhed.
Frihed er ikke som en avocado
Tanken om positiv og negativ frihed, at være fri af forhindringer modsat at være fri til noget, er en eklatant misforståelse. Det er på samme måde, som lys både kan være bølger og partikler på samme tid, det er to sider af samme sag, det er det samme fænomen set på to forskellige måder – set enten fra det, du er på vej væk fra, eller fra det, du er på vej hen til. Liberal Alliance vil gerne tale om frihed fra regler, frihed fra staten, friheden fra de andre, men hvad skal træde i stedet for det, vi tager væk? Det er en løgn at påstå, at der kan være ingenting. Selv det ikke at vælge er som bekendt et også et valg.
Det samme med frihed; den findes ikke alene, den er en del af et par, friheden og bundetheden. Det er som Abelard og Heloïse: Selv hvis du skiller dem ad, kastrerer den ene part, sender dem begge i kloster og fjerner alt håb om genforening, så er de forbundne, og det vil kun gøre længslen større og mere tilstedeværende. Patetisk nok?
Når Liberal Alliance taler om »at leve frit uden regler« i deres kampagne, så glemmer de, at du i så fald binder dig til selv at afklare aftalerne med interessenter i dine handlinger eller mangel på handlinger. Det kan også være o.k., det er måske også bare det, Liberal Alliance mener, men det er for enkelt at præsentere det som noget, der er nemmere eller mere behageligt. Der findes kun andre måder at være bundet på, og de har alle sammen fordele og ulemper. At fjerne regler gør ikke nødvendigvis situationer enklere eller sjovere. Det er udelukkende romantik at tænke sådan. Men så kan du selv vælge! Tjo, men jeg kan jo ikke vælge at være fri fra selv at vælge. Hvad med dem, der føler deres frihed indskrænket når regler fjernes? Jeg hader at spille ludo, når mine unger har fjernet reglerne og fundet på nogle andre. Jeg vil gerne have de regler.
Det er nemt at tro, at frihed betyder noget helt specifikt og veldefineret, og at der inderst inde i ’frihed’ findes en hård kerne ligesom i en avocado. Noget, som er selve friheden, der ligger derinde som et sagforhold, som ikke kan diskuteres. Sådan taler kampagnen om frihed: noget, der er nemt at forstå. Kampagnen bruger frihed som et plusord, en værdidom, et lille stykke chokolade i en æske med fuldstændigt ens stykker chokolade, der alle indeholder marcipan i nøjagtig den samme mængde, mums.
Vi er sociale
Når Liberal Alliance citerer Mahmoud for at ville have »frihed til at være den, jeg er, og ikke den, andre beslutter, jeg skal være«, så lyder det sandt. Men er uinteressant, fordi det har et banalt forhold til, hvad det vil sige at være et jeg, at være et menneske. Det er naturligt nok at vi er lidt megalomane, en del af det er sundt nok, når vi tager ansvar for vores egen situation efter bedste evne, men hvis det rent faktisk var muligt at vælge at blive født uden for enhver social kontekst og vælge at være et singulært individ, så ville du sidde på heden og skide, leve af biller og formentlig blive voldtaget og spist af et andet singulært individ. Alt det, som vi mennesker pryder os med, vi kan – alt det, der gør, at vi overhovedet kan formulere et begreb som frihed – er betinget af, at vi er indlejret i et fællesskab, at vi er sociale.
Det er hyggeligt nok med tankeeksperimenter om ikke at være sociale, men tag lige konsekvensen: Hvis du er fri for alle, bliver du aldrig dig selv. Du ville ikke have noget sprog, du ville ikke kunne læse denne artikel, du ville være fuldstændigt urealiseret som menneske, alt det potentiale, du som menneske besidder, vil aldrig blive realiseret. Ganske vist vil du være fri for frihedens paradoks, men du vil i stedet være bundet af dit urealiserede potentiale. Mængden af bundethed er så at sige nøjagtig den samme, men placeret forskellige steder.
Liberal Alliances amputerede, patetiske og naive frihedsbegreb interesserer sig desuden kun for udvalgte områder: Der må gerne være kontrol og regler for kontanthjælpsmodtagere, men for erhvervslivet skal regler fjernes. Arbejdsmarkedet må gerne være organiseret således, at ikke hele arbejdsstyrken kan få et job – fordi det er bedst for konkurrenceevnen i VM i stoleleg, at der er lidt intern kappestrid.
Ikke et menukort
Læser du Henrik Dahls debatindlæg i Berlingske ’Hvad er nu det for noget tøjeri?’, ser det ud til, at han mener, at der kun findes to verdensbilleder: Det, hvor mennesker tager personligt ansvar, eller sociologismen, hvor det enkelte menneske ikke har noget ansvar.
Ad absurdum forsøger han at påvise, at det er førstnævnte, der må være det indlysende korrekte verdensbillede, og at bundethed af strukturelle forhold ikke eksisterer. Det er påfaldende, at de, der i mindst grad er bundet af strukturelle forhold, altid afviser, at strukturelle bindinger eksisterer.
Jeg ved ikke med jer, men jeg fik ikke præsenteret et menukort for personlige egenskaber, da jeg trådte ind i tilværelsen, og jeg valgte heller ikke mine forældre. Jeg valgte ikke mit køn, og tusindvis af begivenheder og sagforhold er blot sket, uden at jeg indgår i årsagskæden for det. Jeg er som menneske formet af det, af andre mennesker, af historien, af kulturen. That’s life, det kan være irriterende, men nogle ting kan vi ændre på sammen.
I stedet for at tale om megalomane egoers naive forestillinger om egenrådighed, kunne vi så ikke tale om bundetheden til de forhold, vi kun kan ændre sammen – og bruge et mere oplyst frihedsbegreb til at nedbryde dem?
Kære Liberal Alliance, jeg vil gerne være fri for jeres naive patetiske trojanske hest af et frihedsbegreb og jeres folkeforførende retorik, der gør os dummere på, hvad det vil sige at være menneske.
Joachim Lykke er forfatter




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",132.0,18. april 2015,"Det samme med frihed; den findes ikke alene, den er en del af et par, friheden og bundetheden. Det er som Abelard og Heloïse: Selv hvis du skiller dem ad, kastrerer den ene part, sender dem begge i kloster og fjerner alt håb om genforening, så er de forbundne, og det vil kun gøre længslen større og mere tilstedeværende. Patetisk nok?"
5549,/debat/leder/2014/02/ingen-vej,Ingen anden vej,Charlotte Aagaard," 
	Præsident Obama og NATO har for første gang truet med at trække sig fuldstændig ud af Afghanistan til nytår, hvis ikke den afghanske præsident Karzai får skrevet under på den strategiske samarbejdsaftale med USA, som har ligget klar i månedsvis. Det kan til nød nås, hvis det bliver Karzais efterfølger, som skriver under, men jo længere, der går, jo mindre vil den internationale styrke blive, lyder advarslen fra Washington og Bruxelles.

	Selv om truslen er mere positionering end politik, er den også et klart tegn på, at Washington er ved at miste tålmodigheden med både Karzai og Afghanistan. Selv Pentagon skal spare i dagens USA. Ifølge det netop fremsatte budgetforslag skal 120.000 mand sendes hjem og kaskader af fly og 11 krigsskibe skal skrottes. For ikke at tale om, hvor populært det vil være hos krigstrætte amerikanere at sætte punktum for Afghanistan-krigen.

	Når Karzai hidtil har nægtet at underskrive aftalen, der giver NATO’s soldater juridisk immunitet i forhold til afghansk lov, skyldes det uden tvivl et ønske om at bevare så meget indflydelse som muligt – også efter præsidentvalget den 5. april. Aftalen er ikke specielt populær blandt de afghanske vælgere, og Karzai har derfor i stadig kraftigere vendinger angrebet især de såkaldte night raids mod ledende talebanere, som ventes at fortsætte. Kritikken ærgrer USA og NATO, for netop den form for nålestiksoperationer er årsag til, at Karzai og hans efterfølger med relativ ro kan se fremtiden i møde.

	Karzai har sagt, at det må være den kommende præsident, som skal underskrive den omtalte samarbejdsaftale, og det lyder jo umiddelbart logisk.

	Uanset hvem der vinder præsidentvalget, ventes den nye leder at underskrive aftalen. På grund af det afghanske valgsystem vil en ny præsident næppe være på plads før til efteråret, og det ville derfor være en stor fordel for stabiliteten, hvis Karzai tog ansvaret på sig og skrev under.

	Jo længere usikkerheden med hensyn til Afghanistans fremtid varer, jo flere vil forstå at udnytte det magttomrum, der uvægerligt vil opstå efter NATO-styrken, jo lettere vil voldelige grupper som Taleban få ved at sætte sig på magten i de mest udsatte dele af landet, og jo større bliver risikoen for, at de i forvejen svage demokratiske kræfter flygter ud af landet.

	Derudover vil det være i enhver regerings interesse at underskrive aftalen. Den tilbageværende militære styrkes opgave er nemlig også at garantere Kabuls sikkerhed, hvis byen mod forventning skulle blive løbet over ende.

	Bundlinjen for USA og NATO har hele tiden været, at Kabul under ingen omstændigheder må falde i oprørernes hænder. Det er der heldigvis ikke længere den store risiko for. Samtlige vurderinger viser, at Afghanistans hær og politi har gjort store fremskrift de seneste år, og at de vil være i stand til at bevare kontrollen med størstedelen af landet – støttet af loyale lokale militser. Men de har fortsat brug for international finansiering, undervisning og ikke mindst en reservestyrke, der kan tilkaldes i en krisesituation.

	Det er imidlertid vigtigt at understrege, at selv om Taleban stadig viser kampvilje, udgør bevægelsen ikke længere en trussel mod den afghanske stat. Selv ikke i Helmand, hvor lokale magthavere ventes at udfylde tomrummet, når ISAF pakker sammen.

	Der er selvfølgelig dem, der mener, at hele Afghanistankrigen er en fejltagelse, og at det derfor vil være bedst at trække al militær bistand ud så hurtigt som muligt, men hvis det er den almindelige afghaners ve og vel, man har for øje, er det nok den ringeste løsning af alle.

	Der er meget i Afghanistan, der ikke er godt nok, og en hel del, der er rigtig skidt. Men der er også meget i Afghanistan, som er blevet voldsomt meget bedre, end det var i 2001, hvor landet hverken havde skoler, hospitaler, politi, militær, infrastruktur eller fungerende statsinstitutioner. Afghanistan er nået meget langt på kort tid, når man tager udgangspunktet i betragtning.

	Hvis verdenssamfundet trækker sin militære støtte ud nu, vil det gå ud over de fremskridt, som trods alt er nået. Meget tyder desuden på, at chancen for en forhandlingsløsning vil vokse markant, hvis USA og dets allierede er villige til at holde hånden under det skrøbelige afghanske samfund blot nogle få år endnu. Det mener i hvert fald vurderingen i en spritny rapport, fra den amerikanske kongres og fra Forsvarets Efterretningstjeneste (FE).

	Og alt andet lige må det jo være det, der er hovedmålet i dag.
",0.0,28. februar 2014,"	Der er meget i Afghanistan, der ikke er godt nok, og en hel del, der er rigtig skidt. Men der er også meget i Afghanistan, som er blevet voldsomt meget bedre, end det var i 2001, hvor landet hverken havde skoler, hospitaler, politi, militær, infrastruktur eller fungerende statsinstitutioner. Afghanistan er nået meget langt på kort tid, når man tager udgangspunktet i betragtning."
12061,/debat/leder/2011/06/graensen,Leder: Over grænsen,Christian Jensen," Én god ting har den eskalerende dansk-tyske strid om indførelse af døgnbemandet grænsekontrol medført: Vi har fået bekræftet, hvad nogen utvivlsomt betvivler, nemlig at tyskere har en veludviklet humoristisk sans.
I hvert fald er det vanskeligt at beherske en kluklatter, når man ser den nationale tyske tv-station ZDF's satiriske indslag om den danske grænseaftale. Med mottoet »Legoland for legolændere« forsøger en vindblæst reporter at passere det, der betegnes som Europas sikreste grænseovergang.
»Ingen slipper længere ind i Danmark,« fastslår reporteren, umiddelbart før en forpjusket, mørkklædt person krydser grænseovergangen, hvorefter han resolut plaffes ned. Bang, bang! Så kan de lære det, alle de langfingrede rumænere, polakker og estere, lyder moralen i indslaget, der kan ses på information.dk.
Men alvor lurer lige under overfladen af den satiriske udlægning af de seneste dages optrapning af karske politiske og diplomatiske reaktioner fra tysk side mod den grænseaftale, regeringen fredag forventes at bekræfte med Dansk Folkeparti.
I forgårs advarede den tyske viceudenrigsminister Danmark mod at »lege med nationalismens ild« og »benægte Europas centrale resultater frihed og velstand«. Det er stærke ord fra en ansvarlig politiker i et land, hvor grænsedragning og nationalisme har en ømtålelig og skæbnetung plads i både historie og selvforståelse.
I går bar den tyske ambassadør i Danmark, dr. Johann Christoph Jessen, yderligere ved til bålet, da han kaldte grænseaftalen et udtryk for »emotionel nationalisme«. Det sprogbrug er til at få kuldegysninger af.
I Berlingske undsagde han tillige den danske skatteminister, Peter Christensen, der har rejst med en historie om, at Slesvig-Holsten har 300 toldere. Det er korrekt, men de laver toldarbejde, ikke grænsekontrol, fastslog den tyske diplomat i ret så udiplomatiske vendinger.
De stærke tyske reaktioner har overrasket den danske regering. Er der grund til overraskelse? Nej. Det havde selvfølgelig været bedst, hvis protesterne havde rejst sig inden for landets egne grænser. Men Tysklands reaktion er et udtryk for sund indignation over en usund dansk politik. Tyskerne ser klart, hvad vi har stirret os blinde på efter ti års symbolpolitik på udlændingeområdet. Vi burde selv have reageret med den indignation, vi nu mødes med fra vores sydlige nabo.
For vi bør ikke finde os i, at politik reduceres til studehandel, hvor den ene pranger får afskaffet efterlønnen, hvis den anden får en grænsebom.
Her er det værd at minde om, at den permanente grænsekontrol genindføres alene til ære for Dansk Folkeparti. Det er den redningskrans, regeringen velvilligt har kastet ud for at bjærge Pia Kjærsgaard fra det vælgerbedrag, hun begik ved at stemme for en afskaffelse af efterlønnen.
I første omgang skulle grænsekontrollen være et værn mod de mange østeuropæiske hjemmerøvere. Først nu har Dansk Folkeparti langt om længe fattet, hvad Rigspolitiet har fastslået gentagne gange: Hjemmerøvere kommer fra de lokalområder, hvor røverierne begås, hvorfor de selvsagt ikke skal pågribes ved landets grænser. Det er den forkerte løsning på det forkerte problem.
Derfor hedder det sig nu, at tolderne skal pågribe nogle af de mange østeuropæiske tyveknægte, der fløjter ud og ind over landets grænser. Hvor stort et problem det måtte være, er imidlertid ikke nærmere angivet. Altså ren og skær symbolpolitik renset for enhver substans og seriøsitet.
Statsminister Lars Løkke Rasmussen må snart gribe ind. En statsminister kan ikke gemme sig bag ordførere og underordnede ministre, når landets omdømme er under pres.
Lars Løkke Rasmussen håber nok, at den tyske kritik forstummer, hvilket intet tyder på. Tværtimod har EU-Kommissionens formand, José Manuel Barroso, såvel som to af hans kommissærer, erklæret sig yderst skeptiske over for den danske grænseaftale. Danmark trækkes i øjeblikket helt fortjent igennem et internationalt søle, der koster dyrt i både agtelse og politisk indflydelse i Europa. Det gør næppe nogen forskel, om Lars Løkke Rasmussen vælger at omgøre aftalen om den permanente grænsekontrol, selv om det ville være fornuftigt. Men skaden er sket.
Man kan vælge at grine eller græde over Dansk Folkepartis nyttesløse grænsekontrol, men selve grænsekontrollen har aldrig været problemets kerne. Problemets kerne er de nationalistiske og isolationistiske signaler, Danmark sender til omverdenen. Vi sænker grænsebomme og tolerance, hvor resten af Europa åbner op.
Derfor må vi tåle at være genstand for velanbragt tysk humor, hvor Danmark udråbes som »den anti-europæiske populismes« foregangsland. Latterliggørelsen smerter, fordi den er sand. Grænseaftalen er et udtryk for den indadtil velkendte symbolpolitik, der nu er udartet til et realpolitisk og internationalt problem. Denne pris overstiger langt de 147 millioner kroner, Dansk Folkeparti har fået til sine grænsebomme.
",17.0,9. juni 2011,"»Ingen slipper længere ind i Danmark,« fastslår reporteren, umiddelbart før en forpjusket, mørkklædt person krydser grænseovergangen, hvorefter han resolut plaffes ned. Bang, bang! Så kan de lære det, alle de langfingrede rumænere, polakker og estere, lyder moralen i indslaget, der kan ses på information.dk."
10182,/debat/2012/04/laeserbreve-14,Læserbreve,Informations Webredaktion," Brug den offentlige sektor
Ole Thorbek, Vanløse
Villy Søvndal (SF) erklærer nu, at den står på smalkost for den offentlige sektor. Også når krisen er forbi, hvor gælden skal afvikles, og hvor der så skal spares op til den næste krises budgetunderskud. Men Søvndal overser, at der både under og efter krisen er rige muligheder for fuldt finansieret at udvikle velfærden.
Det forudsætter blot en øget beskatning af de velbjergede og af virksomheder, der i dag unddrager sig beskatning. En ophævelse af skattestoppet for ejerboliger, der er handlet før år 2000, kan også bidrage meget til et provenu. Især under krisen kan øgede offentlige aktiviteter bidrage til den kickstart, der kan føre Danmark ud af krisen.
Var DSB antisemitisk?
Rober Refby, Vanløse
I disse dage skal man spidse ører og pen, når omtalen gælder antisemitisme, og jeg kan ikke helt finde frem til baggrunden for at »mange jødiske monumenter blev hærget« i Århus i 1980’erne, som Anders-Peter Mathiasen skriver 7. april.
Kan vi for klarhedens skyld få navn på bare de tre af monumenterne blandt de mange?
Ingen mangel på arbejdskraft
Gorm Petersen, Hornslet
Lad os sige, at en stor generation sparer en masse penge op, og derefter trækker sig tilbage. Hvis så en lille generation efterfølgende skal udføre arbejde for den gamle generation ved at lade sig betale af de opsparede penge, så vil markedet af sig selv sikre, at der igen opstår balance imellem udbud og efterspørgsel. Prisen på arbejdskraft vil nemlig stige.
Det eneste tilsyneladende eksempel, der kendes på mangel på arbejdskraft – boligboblen 2005-2007 – hvor der var polske håndværkere overalt, var jo netop finansieret af et pyramidespil ved navn Boligboblen.
Der er aldrig udført arbejde for de penge, der betalte for håndværkerne. Det var lånte penge, som endnu ikke er betalt tilbage! Jo mere vi indretter vores politik efter en hypotetisk fremtidig mangel på arbejdskraft mens arbejdsløsheden stiger og stiger, desto værre bliver det.
Arbejdsløsheden er derimod ikke spor hypotetisk – særlig ikke for de unge.
Information skal turde gå i kirke
Mikkel Andreassen, Bramming
Informations dækning af folkekirkens anliggender, når et nyt lavpunkt i bagsidelederen d. 4. april. Med foruroligende mangel på nuancer, indledes der massivt og fordomsfyldt, med en lettere absurd opridsning af det Christian Jensen tror, er hverdagen i folkekirken: Tomme kirker og aflyste gudstjenester.
Det er plat rygmarvsjournalistik, der ikke tør udfordre læserens syn på folkekirken. For nylig dokumenterede en undersøgelse, at antallet af personer, der benytter sig af folkekirken er steget med hele 30 procent fra 1995 til 2011.
Måske var det på tide, at Information bestræbte sig på en lidt mere nøgtern journalistik på dette område? Mark Twain skrev engang: »Der tales så meget om de tomme kirker. En dag bliver en af os nødt til at gå derhen for at se, om det er rigtigt«.
Hvis Information vovede det, kunne avisen måske ligefrem få sin egen stemme i en vigtig debat. Det kunne være spændende, men det ville kræve en langt mere seriøs tilgang til emnet, end Information for nuværende magter at svinge sig op til.
Lær af de gamle
Emil Harm Sørensen, Testrup
Hvor er det dog trist at læse Lone Kühlmann og Henning Kirks afskaffelse af alderdommen i kronikken ’Bliv i de voksnes rækker’ 30. marts. Hvorfor fjerne en smuk og uundgåelig del af tilværelsen? Med udtrykket ’ældrevoksne’ bidrager de til den hetz, de ældste i vort samfund udsættes for. På mærkværdig vis forsøger vi at fornægte det faktum, at vi bliver gamle og dør.
Opvokset i en lille landsby hvor alle kender alle har det været både lærerigt og inspirerende at færdes blandt mange gamle mennesker. Senere har jeg i arbejdet som hjemmeplejer erfaret, hvilken ro og nærvær gamle mennesker ofte har at byde på.
Men når vi svækkes opstår en anledning til øget tilstedeværelse og kærlighed. Derfor er det ærgerligt, at når der endelig kommer fokus på denne eftertænksomhedens fase af livet, skal være credoet om virksomhed og aktiv livsførelse, der dominerer. Det er også muligt, at vi voksne, skal lære at blive ældre.
Institutioner giver røde unge
Michael Sandfort, Brønshøj
Hvorfor stemmer ungdommen gennemgående mere rødt end voksne? En del af forklaringen er, at børn og unge, fra vuggestue til universitet, overvejende er omgivet af voksne, som stemmer langt mere rødt end resten af befolkningen.
En senere højredrejning gennem voksenlivet sker ofte i takt med, at de unge stifter et nærmere bekendtskab med virkeligheden uden for institutionerne.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,13. april 2012,Institutioner giver røde unge
6158,/debat/2013/11/laeserbreve-2,Læserbreve,," 
	Homokampen ikke vundet

Gustav Sindberg, Slangerup

	Den 20. november i år underskrev guvernøren i den amerikanske stat Illinois en lov, der gjorde det muligt for homoseksuelle at blive gift i staten.

	Samtidig har et overvældende flertal i det skotske parlament stemt en lignende lov igennem førstebehandling og dermed banet vejen for homoseksuelle ægteskaber i landet. I kampen for bedre forhold til LGBT-personer, skal vi huske at stoppe op og glæde os over sejrene.  

	Dog må vi ikke glemme, at kampen ikke er vundet. Herhjemme vil de danske myndigheder udvise en mand til Uganda, selvom det er offentligt kendt, at manden er homoseksuel.

	Derfor vil manden kunne se frem til voldelige overgreb, fordi Uganda har forbud mod og straffer homoseksualitet. Det er uacceptabelt og viser med al tydelighed, at kampen for bedre forhold til LGBT-personer bestemt ikke er slut trods den positive udvikling.

	De studerende betaler prisen

Mette Thygesen, formand for DM Studerende, og Leif Søndergaard, formand for universitetsunderviserne i Dansk Magisterforening

	Med studiefremdriftsreformen lægger regeringen op til at stramme grebet yderligere om de studerende i håbet om at få dem til at gennemføre studierne hurtigst muligt.

	Fremover vil tilmelding til fag og prøver blive obligatorisk, og de studerende får ikke mulighed for at afmelde prøver. Dumper de, vil de automatisk blive tilmeldt omprøven.

	DM mener, at studiefremdriftsreformen indebærer et unødvendigt bureaukrati, der vil dræne et i forvejen presset administrationsapparat, og som vil stjæle tid fra kerneopgaven: undervisning. Vi frygter, at mange flere vil dumpe til eksamen og sygemelde sig, fordi kun en sygemelding gælder som lovligt afbud.

	De studerende i dag er hårdt presset til at gøre sig attraktive over for kommende arbejdsgivere, mens de er under uddannelse. Udlandsophold, praktik og relevante studiejob kan være afgørende for, om man ender på dagpenge eller i job efter endt uddannelse.

	Vi frygter, at reformen i virkeligheden kommer til at koste samfundet dyrt, fordi mange studerende vil knække nakken og ende uden en kandidatgrad.

	DM støtter de studerendes kamp og foreslår som minimum en længere indfasning af reformen.

	Et bad er en menneskeret

Mogens Elmer, København Ø

	Alle de politikere, såvel i Folketinget som i kommunerne, der lige nu diskuterer de ældres ret til to ugentlige bade, går med garanti i bad hver dag. Måske to gange dagligt, hvis de har flere møder.

	Og lige præcis den daglige pleje, den hygiejniske standard og det fysiske velvære ved at pleje sin krop er den vigtigste forudsætning for at leve sin alderdom i værdighed.

	Som praktiserende læge på Nørrebro gennem 38 år har jeg aflagt mange hundrede hjemmebesøg hos svage ældre og handicappede og oplevet, hvor afgørende den personlige pleje er for den sundhedsmæssige tilstand hos den ældre.

	Så hvorfor er det egentlig, at regeringen ikke vil garantere to ugentlige bade til vore ældre medborgere? Og hvorfor er de socialdemokratiske borgmestre (og andre) bange for, at denne fundamentale del af ældreplejen fastsættes som minimumstandard? Er de mon bange for, at ansvaret for plejen endelig bliver synligt?

	Der er nemlig ikke tale om statslig detailstyring af kommunal service politik. Det handler om en afgørende rettighed, som alle danskere ville kræve, hvis de blev spurgt. Derfor bør det sikres som netop en rettighed.

	Voksenuddannelser svækkes

Martin Locht Pedersen, forretningsudvalgsmedlem i Sygeplejestuderendes Landssammenslutning  

	Jonas Dahl (SF) skriver i sit indlæg den 22. november, at regeringen ikke tilsidesætter uddannelse og efteruddannelse ved at foreslå en ændring af voksenuddannelsesstøtten (SVU) i regeringens finanslovsudspil. Udspillet vil gøre det umuligt at søge SVU, hvis man har en mellemlang videregående uddannelse.

	Han henviser blandt andet til, at regeringen i Vækstplan DK afsætter 1 milliard kroner til voksen- og efteruddannelse, og at den dermed har fokus på området.

	I Sygeplejestuderendes Landssammenslutning mener vi, at det er vigtigt, at regeringen har fokus på uddannelse på alle niveauer, så virksomhederne har adgang til kvalificeret arbejdskraft med relevante kompetencer. Regeringens udspil rammer bare kun faglærte og ufaglærte. Derved kan vi ende i situationer, hvor sygeplejersker ikke har mulighed for at dygtiggøre sig inden for deres felt, udelukkende fordi de har taget en mellemlang videregående uddannelse.

	Det er vigtigt at få dem udenfor ind på arbejdsmarkedet, men regeringen bliver nødt til at satse på at dygtiggøre alle, hvis vi skal sikre fremtidens arbejdsmarked.

	Relevansen af et studie er vigtig

Mette Fjord Sørensen, uddannelses- og forskningspolitisk chef i Dansk Erhverv

	Morten Østergaard (S) vil nedsætte et ekspertudvalg, hvor kvalitet og relevans skal i fokus i uddannelsesdebatten. Men tør udvalget, uddannelsesinstitutionerne, de studerende og arbejdsgiverne tage de debatter, der uundgåeligt følger med?

	Vi bruger 14 milliarder kroner hvert år på taxametertilskud til uddannelse. Og der er et udtalt behov for at se på kvaliteten i uddannelserne, men relevansen af uddannelserne er så sandelig mindst lige så vigtig.

	Derfor har vi brug for at opdatere og ændre det eksisterende taxametersystem, så uddannelsesinstitutionerne uddanner kandidater og bachelorer, der matcher de kompetencebehov, der er på arbejdsmarkedet.

	Fra erhvervslivets synspunkt har institutionerne også et medansvar, når det handler om at sikre, at de kompetencer, kvalifikationer og den viden, de giver de unge, kan anvendes på arbejdsmarkedet. Alt for mange studerende ved ikke, hvad de kan bruge deres nyerhvervede viden til.  

	Hvad er det lige præcis, de kan, når de er færdiguddannede? Det er vigtigt, at de studerende under deres studier får afprøvet deres viden og bliver udfordret på, hvad de kan bidrage med. Og det er institutionernes opgave, at det sker, så vi ikke bliver ved med at uddanne et hav af mennesker, som erhvervslivet ikke har brug for.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,27. november 2013,	De studerende betaler prisen
2781,/debat/2015/04/ensomhed-social-isolation-goer-ondt-fandens-ondt,"’Ensomhed og social isolation gør ondt, fandens ondt’",Liliane Murray," KRONIK – Jeg opfylder alle parametre for at blive klassificeret som ensom og socialt isoleret. Jeg er midaldrende, single og barnløs. Min eneste forælder er død. Min søster har jeg ingen kontakt med. Hendes børn næsten heller ikke. De få venner, jeg har, bor langt væk, og jeg er førtidspensionist.
Men denne kronik handler ikke om mig som person, for selv om jeg tager udgangspunkt i min egen situation, er dette ment som et bidrag til en debat om et meget nærliggende og voksende problem i samfundet, nemlig ensomhed og eksklusion.
Ingen indrømmer frivilligt, at de er ensomme. Det er flovt; det er tabu; og det er hensynsløst over for dem, der ikke er det – for man kunne risikere at give dem en dårlig smag i munden.
Men ensomhed findes alle steder, i skoleklasser, på arbejdspladser, i ægteskaber. Det har sneget sig ind, efter at vi fik så travlt med arbejde og selvrealisering, at der ikke længere er tid til at komme hinanden ved.
Og nu vil jeg give tabu en over næsen og stå frem og sige det højt: JA, jeg er ensom. JA, jeg er socialt isoleret. NEJ, jeg vil ikke have medlidenhed.
Man mister håbet
Ensomhed og social isolation gør ondt, fandens ondt. Men hvordan opleves det?
Ensomhed er, når man ikke længere har nogen at kunne betro sine inderste tanker til, dele sine glæder med, ingen at dele sorger og bekymringer med; når der ikke længere er nogen, man ved, er der, uanset hvad der måtte ske; når der ikke længere er nogen, man har en fælles historie med, og som man kan dele fælles minder om fælles oplevelser med; ingen, der vil savne en, hvis man var borte. Når man er nået så langt, så giver livet heller ikke længere nogen mening. Man mister håbet om, at livet nogensinde vil blive bedre. Man tænker ofte på, hvorfor man overhovedet bliver ved. Nå ja, man må ikke være egoistisk, og man skal tænke på, hvad det ville gøre ved dem, man efterlader. Men man mister livslysten. Forsøger at fylde dagene, så godt som økonomien og kræfterne tillader. Man ændrer sig som person.
Den, man engang var, forsvinder og erstattes af en anden; en person, som man end ikke selv bryder sig om. Skuffelsen og sorgen spreder sig i kroppen, og den knugende fornemmelse af sorg bliver ens faste følgesvend.
Ingen ensomme ønsker medlidenhed. Man ønsker sig ligeværdige sociale kontakter, hvor begge eller alle parter har et ønske om at deltage. Men så længe folk ikke kommer ud af deres individuelle boble, lægger deres elektroniske legetøj til side og engagerer sig i det virkelige liv, så vil antallet af reelt ensomme stige.
Ja, velgørende organisationer kan gøre meget for ensomme, men de ’netværk’, man får der, er kunstige, det er ikke reelle venskaber. De er der for at fylde tiden ud for ensomme, så de har mindre tid at føle sig ensomme i. Det giver ingen reel følelse af at være en del af fællesskabet, for det er ikke andre ensomme, man har behov for at få kontakt til.
Det er ikke din personlighed, men dit miljø, der gør, at du bliver ensom – og det er ensomheden, der ændrer din personlighed. At skulle sidde i en gruppe af mennesker, hvor alles personlighed har ændret sig i en negativ retning, og være negative sammen, det kan kun gøre én endnu mere negativ, og så bliver det endnu sværere at få normale kontakter.
Man kan beskrive ensomhed som en gruppe på ti mennesker, der står skulder ved skulder i en rundkreds, mens den ensomme står udenfor og kigger på, uden mulighed for at kunne komme med i kredsen.
For en ensom kan ikke selv bryde kæden. Vi snakker om inklusion, men inklusion er ikke noget, den ensomme selv kan skabe, det kan kun fællesskabet – ved at åbne op og lade de ensomme være med. Vi skal ikke være sammen med andre ensomme, men med ligestillede, der allerede er inkluderede i samfundet.
Uden arbejde er du intet værd
Jeg blev grundlæggende født som et overoptimistisk menneske; livsglad og ubekymret, smilende, åben, imødekommende, nysgerrig, let at snakke med og komme i kontakt med. Jeg elskede at grine, gerne meget og gerne hver eneste dag. Og jeg havde let ved at finde venner. Men alt det er næsten væk i dag. Jeg kan mærke, at det stadig kan vækkes til live, men omstændighederne (læs: mit miljø) forhindrer det.
I et land, hvor de fleste sociale kontakter skabes på arbejdet, er sygdom og arbejdsløshed med til at forstærke ensomhed meget. Det har det i hvert fald gjort i mit tilfælde. Det sociale liv i Danmark foregår for en stor del via arbejdspladsen. Og uden arbejde er du intet værd.
Jeg ville meget gerne kunne besøge venner og bekendte meget mere, end jeg gør. Men her sætter økonomien sine egne grænser for en udsat, og kan man ikke holde trit med venskabskredsen, gavebytteriet, middagene og så videre, så falder den også væk, lige så stille og roligt.
Jeg har nogle fantastiske venner, intellektuelt ligestillede, men ikke mange, de bor så langt væk, og det er sjældent, vi ses. Men da jeg i dag er førtidspensionist, er der mange, som tidligere ville have glædet sig over et venskab med mig, der ikke længere vil have noget med mig at gøre – eller er det fordi min personlighed allerede har ændret sig så meget i en negativ retning, at jeg skræmmer folk væk?
Jeg vil gerne have en at dele resten af livet med. Af de samme grunde som alle andre: for ikke at være ensom, og fordi ensomhed fører til sygdom og tidlig død. Men jeg har intet at byde ind med i et forhold andet end det, jeg har mellem ørerne.
Jeg kan ikke holde hus for to, ikke være spontan, jeg kan ikke overkomme ret meget, heller ikke i relation til fysisk samvær. Så jeg har indset, at jeg med relativ stor sikkerhed aldrig vil komme til at finde en at dele resten af livet med.
Alle har et ansvar
Ensomhed i dag skyldes sjældent, at et menneske ikke kan tilpasse sig, eller er det, man i gamle dage kaldte en særling. Nej, det skyldes, at der stilles så mange og store krav til borgerne i samfundet på så mange planer, at de fleste ikke længere har tid til andet end dem selv og deres eget. De er ikke klar over, at ensomheden meget nemt kan ramme dem selv en dag.
Så, alle I inkluderede derude: Når I møder en som mig, der måske brokker sig meget over sin situation, over samfundet, over uretfærdigheden, så prøv at tænk på, at det menneske måske ikke har nogen, som det kan betro sig til, dele sine sorger og glæder med. Tænk på, at det ikke er dem, I reelt ser, men derimod et produkt af en ensomhed skabt af vores samfund og udelukkelsen fra et normalt liv, fra deltagelse i fællesskabet. Tænk på, at den eneste måde, hvorpå de kan blive ’normale’ igen, er ved at inkludere dem.
Tænk på, at den ensomme går alene dag ind og dag ud og måske ikke har råd til ferier, ikke har råd til teatre og koncerter, ikke har råd til shoppingture og ikke oplever ret meget positivt i hverdagen.
Nej, det er ikke altid sjovt at høre på, men vær klar over, at det først er, når et menneske er hentet ud af ensomheden, at det også begynder at få positive oplevelser, som det kan berette om og bidrage til en samtale med.
Ensomhed er et problem, alle bidrager til; både de inkluderede og de ekskluderede. Og skal ensomheden minimeres, skal alle gøres deres – men mest af alt de inkluderede.
Liliane Murray er såkaldt brøkførtidspensionist. Det betyder, at hun får udbetalt en begrænset førtidspension. Man skal have boet i Danmark i mindst 40 år for at kunne få fuld førtidspension




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",53.0,14. april 2015,"Og nu vil jeg give tabu en over næsen og stå frem og sige det højt: JA, jeg er ensom. JA, jeg er socialt isoleret. NEJ, jeg vil ikke have medlidenhed."
11002,/debat/2011/11/stor-dumhed-nedlaegge-teknologiraadet,En stor dumhed at nedlægge Teknologirådet,"Erling Jelsøe, Birgit Jæger, Annika Agger og Louise Phillips"," Da meddelelsen om det politiske forlig om en milliard til forskning og innovation fremkom i sidste uge, indeholdt redegørelsen for finansieringen af forliget en lille og næsten uanselig passus: Teknologirådet nedlægges.
Meddelelsens uanselighed står imidlertid i et omvendt forhold til den strøm af protester, der er indløbet gennem den seneste uge
Og for dem, der kender til Teknologirådets arbejde, forekommer beslutningen da også helt uforståelig og ganske uventet.
Teknologirådet har i sin 25-årige historie været en pioner i udviklingen af nye metoder til inddragelse af borgerne i diskussioner om videnskab og teknologi. Der er et åbenlyst behov for, at dette arbejde fortsættes i de kommende år. Trods den aktuelle krise vil den teknologiske udvikling næppe blive afsvækket, men tværtimod fortsætte og stadig påvirke livsbetingelserne for mennesker samt gribe ind over for naturen både nationalt og globalt.
Anerkendelse i verden
Der er om noget behov for en debat om bæredygtige udviklingsstrategier og for at give borgerne rum til at deltage i debatten. Det er paradoksalt, at man netop i forbindelse med et forlig, der angivelig skal styrke forskning og innovation, vil nedlægge Teknologirådet og dermed en af de instanser, der om nogen kan bidrage til debat og vurdering af, hvordan vi skal forholde os til udvikling og anvendelse af videnskab og teknologi.
Selv Enhedslisten (EL) har bakket op om nedlæggelsen, og Pernille Skipper forsvarer som folketingsmedlem for EL blandt andet beslutningen med, at Teknologirådets arbejde i dag »mere er styret af bevillingen end af behovet« (se indlægget på Facebook-siden ’Bevar Teknologirådet’).
Det efterlader os med en fornemmelse af, at politikerne har truffet deres beslutning nærmest med bind for øjnene, for det forholder sig stort set omvendt: Teknologirådet har trods reducerede bevillinger fortsat været en innovativ kraft, hvad angår nye initiativer inden for teknologivurdering.
I 2009 var Rådet således hovedkraft bag det globale initiativ World Wide Views on Global Warming, hvor borgere fra 38 lande deltog i diskussioner og var med til at vedtage indstillinger om klimaforandringerne op til klimatopmødet i København.
Teknologirådet nyder anerkendelse verden over både for dette og andre initiativer til borgerinddragelse i teknologivurdering.
Teknologirådet har for nylig fået støtte til endnu et globalt borgerinddragelsesprojekt, denne gang om biodiversitet. Et presserende emne, der måske i endnu højere grad end klimaforandringerne står i stampe, fordi de internationale institutioner mangler evne og vilje til tage udfordringerne op.
Mødt med hovedrysten
Det er en privat fond, Villum Fonden, der har givet bevillingen, og som åbenbart har lettere ved at se perspektiverne i Teknologirådets arbejde end politikerne (se om projektet på Teknologirådets hjemmeside www.tekno.dk.
Teknologirådet er en institution, der som få har gjort en forskel, hvad angår inddragelse af borgerne i vurdering af videnskab og teknologi. Hvis det nu bliver nedlagt, vil det utvivlsomt blive mødt med undren og hovedrysten blandt alle de mange rundt omkring i verden, der kender til rådets arbejde. Det er som antydet svært at se gode argumenter for nedlæggelsen blandt de politikere, der har været impliceret i Folketingets forlig.
Flere siger, at aktiviteterne kan videreføres på anden vis. Dette synspunkt fremføres også af Pernille Skipper fra EL i ovennævnte indlæg.
Men hvis aktiviteterne skal videreføres, virker det ikke logisk at nedlægge rådet. Dets status som uafhængig rådgivende institution har været med til at sikre dets unikke position som formidler af en demokratisk debat om ny teknologi.
Tværtimod er der behov for at øge bevillingen til Teknologirådet, så det får bedre rammer til at videreføre sine aktiviteter. Beslutningen om nedlæggelse ligner en stor fejltagelse.
 
 
Erling Jelsøe er lektor; Birgit Jæger professor; Annika Agger lektor og Louise Phillips er professor ved Roskilde Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",4.0,1. december 2011,Teknologirådet nyder anerkendelse verden over både for dette og andre initiativer til borgerinddragelse i teknologivurdering.
11744,/debat/2011/08/laeserbreve-22,Læserbreve,Informations Webredaktion," Unge ud af fængslet
Liv Holm Andersen, folketingskandidat (R), Aarhus
Jeg var for nylig med et projekt i Røde Kors Ungdom inde at besøge Aarhus Arrest. Her havde jeg lejlighed til at møde de indsatte og høre nogle af deres historier.
Dét, der slog mig, var, at de langt fra alle er afstumpede voldsmænd og pushere, der ønsker andre skade. Tværtimod har mange af dem begået deres livs fejltagelse og indset det!
Vi opnår intet ved at spærre disse unge mennesker inde. I mange tilfælde ville det være til langt større gavn for både dem og os som samfund, hvis de unge i stedet fik samfundstjeneste, mulighed for afsoning i hjemmet samt blev hjulpet til uddannelse og rehabilitering.
Hvis ikke disse unge hjælpes, fortsætter deres kriminelle løbebane og det er i sidste ende både dyrt og problematisk for samfundet.
Hippie- pædagogik
Niels Ove Andersen, Kolding
Nu skal det være slut med vuggestuernes hippiepædagogik, mener Socialminister Benedikte Kiær (K). Hun mener, at hverdagen på vuggestuerne er præget af »dybt forældet pædagogik fra hippietiden, som mest går ud på fri leg«.
Det får mig til at tænke på forhenværende statsminister Anders Fogh Rasmussen, da han kaldte nogle demonstranter for socialistiske ballademagere og senere gik til angreb på den rundbordspædagogik, som han mente stortrivedes i folkeskolen.
Nu er det Socialminister Benedikte Kiær, som tager børnene i vuggestuerne som gidsler i en forestående valgkamp. Nu skal børnene fra første dag i vuggestuen forberede sig på, at de efter børnehaven skal i 0. klasse og dermed være en del af 'verdens bedste folkeskole'.
Vuggestuerne skal sikkert også udstilles på nettet, så vi alle kan følge, hvor børnene frem for at lege arbejder mest målrettet mod folkeskolen og videre til højere uddannelser.
Helle hetzes
Else Toft Madsen, København
Fredag i sidste uge bragte Information i stor opsætning en artikel om empati brugt som identitetsmarkør, sådan som man f.eks. kan iagttage det hos Facebookbrugere i anledning af den norske tragedie.
Tirsdag forfægter avisen så det modsatte synspunkt. Hvad der kan tolkes som betænkelig identitetsstyrkelse hos Facebookbrugere, er til gengæld pligt for en politiker. Dette fremgår af Marchen Neel Gjertsens (MNG) såkaldte analyse Domprovsten hørte heller aldrig fra Helle, hvor hun klandrer Thorning-Schmidt for ikke at have deltaget i en mindehøjtidelighed i Københavns Domkirke. Der er, forstår man, tale om et politisk fejlskøn, som kunne være endt som en skandalesag.
At Thorning-Schmidt faktisk udtrykte sin medfølelse ved at rejse til Norge for at deltage i Arbeiterpartiets mindehøjtidelighed, forbigår MNG i tavshed eller måske ved hun det ikke. MNG's indlæg er ikke en analyse, men simpelthen uvederhæftig journalistik.
Til gengæld sætter Ejvind Larsen i Frie ord tingene i rette perspektiv ved at citere fra Bjergprædikenen (Matt. 6, 1-6) om det forfængelige i at vise sig frem. Hvis MNG ikke forstår, hvad der menes, kan hun jo spørge domprovsten.
(For god ordens skyld: Jeg er ikke medlem af socialdemokratiet og stemmer heller ikke socialdemokratisk).
Frisindede Stalin
Claus Oreskov, Helsingør
Stalin er for længst blevet overtrumfet af vor tids kontrol og overvågningspolitikere. Jeg var på loftet og rode i gamle avisudklip. Her faldt jeg over en samtale mellem Stalin, Molotov og Sjdanov om Eisenstein's Ivan den Grusomme fra Information 2. september 1988. Jeg citerer:
»Kammerat Tjerkassov tager en pakke cigaretter frem og spørger kammerat Stalin: »Må jeg ryge?«
Kammerat Stalin siger: »Rygning kan vel ikke være forbudt. Skal vi stemme om det?« og han tillader, at man ryger. Ups, den var ikke gået i dagens Danmark!
Valg mellem havregrød og yderfløj
Karen Bang Jakobsen, Frb, Edith Endsjø, København
og Charlotte Lund, København
Demokratiet er i krise, hvis politikerne, der ikke tilhører yderfløjene, ikke udtrykker deres holdninger klart og tydeligt. Hvordan kommer den ideologiske forskel mellem f.eks. S og SF egentlig til udtryk?
Hvis politikerne ikke melder klart ud, risikerer vi, at borgerne mister interessen for at stemme og for at engagere sig i politik generelt.
Den politiske debat er reduceret til en kamp om popularitet og ikke om reelle politiske holdninger. Politikerne er blevet så bange for at miste den store masse på midten, at de ender i en pærevælling med vævende udmeldinger og uklare budskaber.
For hvad betyder det f.eks. når politikerne siger, at de vil satse på uddannelse eller helse? Eller at de ønsker en 'ansvarlig' økonomi? Gør vi ikke alle det?
Vi kan ikke se den store forskel. Vi synes, vi som borgere har krav på klare valgmuligheder. Hvorfor skal vi hive os selv op af sofaen for at stemme, når alle alligevel ligner hinanden? Valget mellem yderfløj og havregrød er ikke rimeligt.
Fordummende nedskæringer
Rune Albertsen, ungdomskonsulent Dansk Metal, Michael Skov, tillidsrepræsentant, Københavns Postcenter og Morten Søndergaard, fællestillidsrepræsentant, Københavns Postcenter
Ufaglærte nægtes uddannelse, og faglærte efteruddannes ikke. Det øger risikoen for langvarig ledighed.
Baggrunden er, at der er gennemtvunget en maksimumsats på alle AMU-kurser. Prisen på kurset har den arbejdsløse ikke selv råd til at betale, og når den overstiger de magiske 3.500 kroner, må kommunen ikke betale.
Beslutningen er taget af politikerne på Christiansborg: Politikere, der tydeligvis ikke har forståelse for, hvad der har betydning for det tavse flertal af danskere.
Det sker alt for ofte, ved at folkevalgte politikere stemmer for nedskæringer, der har meget lille betydning for deres egen hverdag. Alt imens hægtes det tavse flertal af uddannelsessystemet.
Velfærdssamfundets fordummes nedefra og op.
Fristed for terrorister
Erik Boel, landsformand for Europabevægelsen
Terror skaber frygt og dermed grobund for forhastet paniklovgivning. Vi vil gerne føle os trygge, også selv om det er falsk tryghed gemt bag tyndt fernis af symbolpolitik.
Et eksempel på symbolpolitik er forslaget om at stramme reglerne for køb af kunstgødning, som er hovedingrediensen i simple, men kraftige bomber. Det eneste resultat af et sådan indgreb vil være bureaukrati for folk, der bruger kunstgødning til fredelige formål. For terrorister vil fremskaffelse af kunstgødning fortsat være et overkommeligt problem.
I stedet for den slags symbolpolitik bør vi indse nødvendigheden af et effektivt internationalt politisamarbejde. Anders Breivik var givetvis ikke medlem af noget internationalt netværk, men de fleste større sker terrorangreb via dem.
Inden for rammerne af EU findes der allerede et veludbygget politisamarbejde, og Danmark deltager aktivt i dette.
Problemet er, at Danmark risikerer at ryge ud af Europol på grund af vores retlige forbehold. Det vil have uoverskuelige følger.
Pga. Danmarks deltagelse i krigene i Irak og Afghanistan samt Muhammedtegningerne er Danmark et udsat terrormål. Vi kan ikke leve med at risikere at blive et helle for terrorister og organiseret kriminalitet.
Regeringen bør træde i karakter og hurtigst muligt udskrive en folkeafstemning om afskaffelse den retlige undtagelse.
Uafgjort!
Steen Klærke, Ø. Assels
Hvis alt det, der er kommet fra Dansk Folkeparti om muslimer og andre fremmede intet har at gøre med Breivik, så har det, der står i koranen, heller intet at gøre med den islamistiske terror.
Uden industri ingen finansiering
Gorm Petersen, Hornslet
Som bekendt har den hypotetiske afløser for industrisamfundet endnu ikke vist sig. Både i 2009 og 2010 blev de fleste nye arbejdspladser, dansk industri oprettede, placeret i udlandet.
Flytningerne i 2010 og de varslinger, der er set i 2011, har primært været udflytning af udviklingsafdelinger. Og da vi tidligere har set udflytning af produktion, er hele det uddannelsesmæssige spektrum dækket.
Så første del af spådommen om industrisamfundets forsvinden synes at være gået i opfyldelse.
Nu venter vi bare på, at anden del den om informationssamfundet skal blive bekræftet.
Hvor lang tid går der? Hvad skal vi leve af i ventetiden? Hvornår forsvinder arbejdsløsheden og erstattes af mangel på arbejdskraft?
Hvor skal de unge skaffe penge til at betale deres studiegæld fra den uddannelse, de aldrig kommer til at udnytte pga. ungdomsarbejdsløsheden?
De unge tilbydes arbejde inden for plejesektoren den eneste sektor, der stadig kan forestille sig at kunne komme til at mangle arbejdskraft men hvor skal pengene til omskoling og løn komme fra? Selv SOSU'er skal have en form for løn.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,5. august 2011,"Hvis ikke disse unge hjælpes, fortsætter deres kriminelle løbebane og det er i sidste ende både dyrt og problematisk for samfundet."
11420,/debat/2011/09/voldkoerte-by,Den voldkørte by,Georg Metz," »Det er stort, STORT«, sagde Jørgen Leth i P1 Morgen, hvor de har det med at spørge, hvor stort det er.
»Det er STORT. København kan være stolt. STOLT af det,« sagde Jørgen Leth.
»Man kan SE de største ryttere i gaderne, de STØRSTE ryttere i gaderne. Det er FANTASTISK. Intet mindre,« sagde Jørgen Leth.
Man skal nok ikke være meget mindre end Jørgen Leth for at se storheden og de største ryttere. Ifølge en undersøgelse var et flertal af københavnerne bare pishamrende irriterede over, at deres by blev omdannet til en politibevogtet tumleplads for nogle hundrede rundtosser på cykel. Halvdelen af flokken er kronisk dopet, den anden halvdel ikke dopet nok. Det har man ligesom hørt. Disse største ryttere kan en udenforstående næppe kende på størrelsen og kan helle ikke identificere dem, om man så havde kendt dem fra spædbørn. De ligner jo alle sammen hvad de er: cykelryttere med røven i vejret og næsen mellem knæene.
Og dér kommer ... og det er jo ... og hvis dét ikke er ... dav du gamle ... Og vroummm, sagde det, og så kom motorcykelbetjenten, og vrum-vrum-vrum, så var rytteren forbi, og et par forkølede tilskuere i Øster Farimagsgade klappede høfligt, mens de fleste så den anden vej og gryntede og tænkte på, hvad dét mon koster i overarbejde for det trængte politi, der jamrer over politireformens katastrofale underbemanding.
Til bistand for etaten havde arrangørerne udkommanderet et hav af emsige officials i grimme uniformer og trillefløjter. Betydningsfulde folk der til dagligt lever en stille tilværelse, men nu på den mest selvfølgelige måde som myndighederne i en politistat hersede med borgerne og råbte op og dirigerede færdslen, der var gået planløst i prop. Gamle mennesker på krykker og gangstativer måtte værsgo forcere ekstensive afspærringer langt ned ad gadehjørnerne, eller de kunne bare blive hjemme, kunne de.
Man taler så meget om gode og dårlige oplevelser, og at borgerne skal have de første. Hvordan mon det er foreneligt med den voldsudøvelse det er at forvise folk fra deres egne udemiljøer og fremmedgøre dem i deres eget hjem, som byen også er?
Nobel sportsgren?
Mange mente i deres afgrundsdybe misforståelse af betingelserne for storstadslivet, at den by, de bor og færdes i og er afhængig af, sådan set er deres revir og ikke uden videre kan pantsættes til en bande småmafiøse cykelfirmaer med medbragte pushere. Ja, hvordan erhverver rytterne ellers de stoffer, som de formelig strutter af, og som afsløres, når røgen har lagt sig gang på gang på gang? Er dette virkelig en nobel sportsgren, hovedstaden behøver at lægge asfalt til?
Og oven over alting skinnede til tider mor sol, mens flertallet af borgerne i deres stille sind gik og håbede på jordskælv og andre naturkatastrofer og gerne et ugelangt skybrud med hagl som barnehoveder og orkaner som rundt Kap Horn. Men fra himlene ned kom ikke den apokalyptiske nedbør, de velsignede styrtsøer der kunne have sendt rytterne hjem hvor de kom fra. Fra himlen kom kun helikopternes enerverende roterende vindpiskende rastløse flagren og overgearede uafviselige hvinen, en konstant satans støj fra disse næsten stationære kameraplatforme, hvorfra tv'erne sendte og sendte verdens mest uinteressante sport for folk, der ikke kan genkende storheden, når den praktiseres på to hjul gennem Københavns tvangsevakuerede gader.
Eller som alverdens minimalister - som den elskelige Jørgen Leth i klonet mængde af ham selv - åbenbart betaget af udsondringerne af sved og mælkesyre sidder med næsen i sporet og svælger i.
Og det er fint nok. Men hvorfor fanden kan de ikke dyrke deres lidenskab i mere afsides egne, hvor de ikke er til ulejlighed for så mange? Hvorfor i en plaget by, gravet op fra ende til anden i de næste ti år, møgbeskidt og på det nærmeste opgivet? Hvorfor disse byfremmede arrangementer, denne gang til nærmest parodisk gene for titusindvis af mennesker og hver dag og hele dagen og natten med og ugen ud? Er det ikke strejfet arrangørerne og det højtråbende mindretal af cykelløbsentusiaster, at de fleste er revnende ligeglade med, hvem der skal blive de første og hvem de sidste, og at cykelløb i øvrigt ikke egner sig til virkeligheden, men kun kan ses i tv, hvis man er langt nok nede på fælgene.
Store Mogens
Lige der må man være kommet, hvis man er venstremand og i den bedste af alle verdener burde udvise lidt noblesse på baggrund af en tabt regeringsmagt og til gengæld et pænt valg for ens eget parti. Men nej.
Da Mogens Lykketoft naturligt nok kom på tale som Folketingets næste formand, rullede gruppeformand Kristian Jensen sig ud og fandt Lykketoft uegnet og for temperamentsfuld. I forhold til Bertel Haarder forstås. Og i forhold til afgående Thor Pedersen, der er kendt som en, ganske vist charmerende, hidsigprop.
Om det er der sagt og skrevet meget i ugen der gik, og hvis såfremt Kristian Jensen nu går rundt og græmmer sig, fordi han har dummet sig efter noder, gør han noget forstandigt. Hvis ikke, så læs her, gruppeformand Jensen.
Klummisten har kendt Mogens Lykketoft fra begge var 12 år gamle. Allerede dengang var Mogens Lykketoft Mogens Lykketoft, hvilket mange siden har ønsket at kunne sige om sig selv.
En person som Kristian Jensen - med en målestok som vild med dans - burde, med mindre der dér er for vådt, skrive sig den ting bag øret. Jensen anfører altså Lykketofts temperament som et handicap, og temperament har Lykketoft. Men værre er det så heller ikke. Manden styrede kyndigt rigets finanser i årevis og var udenrigsminister uden at erklære nogen krig.
Komisk er det for det andet, at Jensen og Venstre på den baggrund bruger lige dette argument til mere eller mindre at drage Lykketofts integritet i tvivl. Netop temperamentet - rent bortset fra en almindelig anerkendt og bemærkelsesværdig begavelse - anbragte allerede fra nævnte alder i tidernes morgen da livet endnu var lysegrønt, Store Mogens i en kategori af menneskeheden, Kristian Jensen ikke om han så øver sig fra nu af til den sidste risengrød i fædrelandet er spist op, nogensinde vil kunne danse sig til.
Hvordan var det nu?
Man kan godt gå hen og blive deprimeret over en smålighed af Kristian Jensens dimensioner. Hvordan garderer man sig mod beskyldninger for at have uregerligt temperament efter i øvrigt at have luftet en ikke helt uberettiget mistanke om, at en given journalist har svært ved at skjule sine sympatier og det modsatte?
Kristian Jensen har her udvist et stort talent for det fnidrede nedrige oven i købet på en baggrund, hvor venstrefolk måske nok kunne have glæde af at gå lidt stille med dørene.
Hvordan var det nu med integriteten og Venstre. Hvordan var det nu med Fogh Rasmussens bogføring, Thor Pedersens sommerhuse, Claus Hjorths lovbrud, Rønn Hornbechs horrible forvaltning, Helge Sanders Penkowa, Tove Fergos mand, Svend Erik Hovmands skattegave til TDC, Hans Christian Schmidts vennetjenester, Bertel Haarders hysteri og kreative omgang med sygehusskandalen og den afgående statsministers og Søren Pinds bilag på øl og naturfilm. Hvordan var det nu?
Kristian Jensen kunne jo her have benyttet lejligheden efter valgets katarsis til at begynde på en frisk og ikke som talsmand for sit parti fra dag ét give sig til at sprede møg.
Hvor blev for resten den modige politiker af, der turde tale de belejrede københavneres sag og gå i rette med tåbelig en disposition som at gøre København til sportstossernes gidsel?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",71.0,24. september 2011,"Til bistand for etaten havde arrangørerne udkommanderet et hav af emsige officials i grimme uniformer og trillefløjter. Betydningsfulde folk der til dagligt lever en stille tilværelse, men nu på den mest selvfølgelige måde som myndighederne i en politistat hersede med borgerne og råbte op og dirigerede færdslen, der var gået planløst i prop. Gamle mennesker på krykker og gangstativer måtte værsgo forcere ekstensive afspærringer langt ned ad gadehjørnerne, eller de kunne bare blive hjemme, kunne de."
4023,/debat/2014/10/naturen-forsvinder-alarmerende-hast,Naturen forsvinder med alarmerende hast,"Ann Berit Frostholm, Jan Søndergård og Mette Blæsbjerg"," Da Sydkoreas miljøminister mandag åbnede dørene til COP 12 under FN’s biodiversitetskonvention, skete det for at øge opmærksomheden om en af vor tids allerstørste udfordringer: tabet af biologisk mangfoldighed – naturen, der forsvinder for øjnene af os.
Udfordringen er til at få øje på. I det anerkendte videnskabelige tidsskrift Science slog forskere i juli fast, at vi befinder os i det tidlige stadium af den sjette masseuddøen. Arterne uddør 100-1.000 gange hurtigere end normaltilstanden. Andelen af udryddelsestruede arter er meget tæt på niveauerne fra de fem tidligere perioder med masseuddøen, hvor 50-90 procent af klodens liv blev udslettet på kort tid. Forskellen er, at det nu er mennesker, der er skyld i arternes forsvinden. Ikke meteornedslag eller vulkanudbrud.
Forskerne er ikke i tvivl. Ødelæggelse af arternes levesteder, når vi inddrager naturarealer til landbrug, tømmerproduktion, infrastruktur og byudvikling, er den primære årsag til, at så mange arter forsvinder.
Det voldsomme tab af arter og forringelsen af økosystemer førte ved COP 10 i 2010 til, at landene vedtog en plan for bevaring og bæredygtig brug af biodiversitet.
Aftalens parter, 193 lande og EU, skal omsætte 20 såkaldte Aichi-mål til en national kontekst og inden 2015 vedtage en national strategi og handlingsplan, som skal standse tabet af biodiversitet og så vidt muligt genoprette forringede økosystemer inden udgangen af 2020.
Men her fire år senere viser en midtvejsevaluering, at der ikke er den fremdrift, som situationens alvor kræver. Trods fremskridt rundt om i verden stiger presset på naturen, og fortsat tab af biodiversitet forventes.
Havene under pres
Havenes økosystemer er både vigtige for fødevaresikkerheden og til regulering af klimaet. En rapport fra FN’s Fødevare- og landbrugsorganisation (FAO) anslår, at fisk bidrager til 17 procent af det globale menneskelige indtag af animalsk protein, og at fiskeri er levebrød for 10-12 procent af verdens befolkning.
Men omkring en tredjedel af havenes kommercielt vigtige fiskebestande er overfiskede. Den globale fiskerflåde har kapacitet til at fange 2,5 gange så mange fisk, som det er biologisk forsvarligt.
Der bør som en begynder sættes ind over for ulovligt, urapporteret og ureguleret fiskeri, som måske udgør helt op til en femtedel af de globale fangster. Og skadelige subsidier til fiskeriet må fjernes.
Skov forringes
Skove, især i troperne, er levested for mindst halvdelen af verdens kendte landlevende plante- og dyrearter og spiller en stor rolle i det globale kulstofkredsløb.
De spiller også en direkte økonomisk rolle for millioner af mennesker. For dem, der lever af de omkring 3,3 milliarder kubikmeter skov, som årligt fælles. Men også for de omkring 300 millioner overvejende fattige mennesker, der er afhængige af skovenes økosystemer. Herunder omkring 60 millioner oprindelige folk.
Mere end tre fjerdedele af det tilgængelige ferskvand kommer fra skovklædte oplande.
Det går den rigtige vej med at bremse tabet af skov. Men for langsomt. Skovrydning, som mest består i, at tropiske skove fælles og laves om til landbrugsjord, aftager i flere lande, men fortsætter i et højt tempo i andre. Og skovområder forringes og fragmenteres fortsat.
Landbrug er den bagvedliggende årsag til 70 procent af tabet af biodiversitet på land. Ikke mindst fældningen af de tropiske skove for at give plads til dyrkning af mad, dyrefoder, biobrændstoffer og til græsarealer til kvæg.
Rige lande må rette blikket indad og se på afskovningen i blandt andet Sydamerika, Afrika og Sydøstasien, der er forbundet med produktionen af varer, som vi forbruger. Et kendt eksempel er den danske import af sojabønner til svinefoder, som beslaglægger arealer i Sydamerika på størrelse med Sjælland.
Store nationale udfordringer
I Danmark er naturens krise og den utilstrækkelige indsats omtrent den samme.
Omkring 18 procent af danske havområder er udpeget som beskyttede. Men de er udpeget uden en grundig kortlægning af, hvor de biologisk vigtige områder er. Og der mangler regulering, som kan sikre bæredygtig forvaltning af arterne – fiskeri med bundslæbende redskaber er for eksempel fortsat tilladt i langt de fleste beskyttede områder.
Skovarealet er vokset. Det er godt for træproduktionen og for CO2-lagringen. Men under fem procent af det samlede skovareal har naturbevarelse for øje. Til trods for, at mere end halvdelen af de truede arter er knyttet til især gammel løvskov.
Knap 10 procent af Danmarks areal udgøres af beskyttede, lysåbne naturområder som enge, heder og moser. Vi nærmer os altså den internationale målsætning om, at 17 procent af landarealet skal beskyttes. Men områderne er for små og spredt beliggende og fungerer dårligt som levesteder for de sårbare arter.
Samlet er udfordringen med at standse tabet af biologisk mangfoldighed ikke blevet meget mindre.
Men varierede og robuste økosystemer er en del af løsningen på mange af verdens udfordringer. På forsyningssikkerhed, hungersnød, fattigdom. På klimaforandringerne.
Den ene videnskabelige rapport efter den anden viser de samfundsøkonomiske gevinster ved at bevare biologisk mangfoldighed og genoprette økosystemerne. Der peges på både politiske og praktiske løsninger.
Vanetænkningen må droppes. Vi er nødt til at minimere ressourceforbrug og stille krav om bæredygtig produktion.
Naturen skal have førsteret på langt større arealer. Det giver grønne tal på bundlinjen.
Ann Berit Frostholm er naturpolitisk medarbejder i Danmarks Naturfredningsforening og 92-gruppens repræsentant ved forhandlingerne i Sydkorea, Jan Søndergård er politisk rådgiver i Greenpeace, og Mette Blæsbjerg er hav- og fiskerimedarbejder i WWF Verdensnaturfonden




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,9. oktober 2014,"Rige lande må rette blikket indad og se på afskovningen i blandt andet Sydamerika, Afrika og Sydøstasien, der er forbundet med produktionen af varer, som vi forbruger. Et kendt eksempel er den danske import af sojabønner til svinefoder, som beslaglægger arealer i Sydamerika på størrelse med Sjælland."
9598,/debat/2012/07/roede-hue-kan-ende-symbol-paa-snyd-ugidelighed,Den røde hue kan ende som symbol på snyd og ugidelighed,Freja Schloss," Uddannelsessystemet skal levere stigende gennemførelsesprocenter. Det gælder ikke mindst gymnasierne, som spiller en stor rolle i bestræbelserne på at nå målsætningen om, at 95 pct. af en ungdomsårgang får en ungdomsuddannelse. Der er politisk prestige i det, for flere vidensarbejdere ses som nøglen til succes i den globale konkurrence.
Målsætningen blev formuleret i 1993 af den tidligere radikale undervisningsminister Ole Vig Jensen og har siden nydt bred opbakning. Problemet er bare, at den har vist sig svær at nå – også selv om man undervejs behændigt har ændret regnemetoder for at få pænere tal. Der er nemlig en hel del unge, der hverken har evner eller lyst til at blive vidensarbejdere.
Men selv om 95-procentsmålsætningen er svær at realisere, har den haft reel indflydelse på de danske gymnasier. Faktisk er den i dag så dominerende, at den er i færd med at ødelægge de gymnasiale uddannelser. For i jagten på de høje gennemførelsesprocenter, er man gradvist ved at sænke kravene, så alle kunderne (læs eleverne) bliver i butikken uanset evner og indsats.
Gymnasier korrumperes
Med gymnasiernes overgang til selveje (i 2007) og indførelsen af taxameterprincippet gjorde man i tråd med New Public Management-principperne gymnasierne til virksomheder, der fik en vis frihed til at lokke og fastholde elever på den måde, de hver især måtte finde passende. Håbet var, at man ville få mere for pengene ved at lade institutionerne finde de løsninger, der virker bedst i netop deres lokalmiljø. En smuk tanke, der desværre korrumperer gymnasierne. I kampen for taxameterpengene tolererer de alt for meget.
Med overgangen til selveje indførte man bestyrelser på gymnasierne, hvor driftige lokale erhvervsfolk præger virksomheden ’Gymnasiet A/S’. Det har f.eks. medført, at rektorerne via resultatløn årligt får en personlig bonus, hvis gennemførelsesprocenterne stiger. Så hvis gymnasierne sanktionerer en uacceptabel adfærd og smider en elev ud, går det ikke bare ud over institutionens taxameterpenge, men også over rektors egen pengepung.
På nogle gymnasier kan eleverne groft sagt opføre sig, som de vil. De kan være voldelige over for hinanden, de kan lægge sig oven på bordet midt i timen og tjekke Facebook på mobilen, de kan spille spil på deres mobil i timerne, de kan undlade at forberede sig, de kan undlade at medbringe de af skolen udleverede undervisningsmaterialer (som lærer må jeg ikke engang give dem fravær for den pågældende time), de kan ignorere lærerens instruktioner til diskussionsarbejde i par/grupper – de kan på alle mulige måder tillade sig at være komplet ligeglade med den undervisningssituation, som de er en del af, fordi læreren ikke har nogen reel sanktionsmulighed. I gymnasiet kan man naturligvis give en lav karakter, men på HF har man ikke engang den mulighed.
Snyd legitimeres
Selv når det gælder snyd, er der eksempler på, at gymnasieledelser har indført en såkaldt inkluderende politik. Argumentet er, at da der nok er mange elever, der er i tvivl om, hvor grænsen mellem snyd og ikkesnyd går, skal lærerne forklare eleverne forskellen i stedet for at ekskludere. Det er jo – når denne søde tanke står alene – en indirekte legitimering af snyd, der i fremtiden vil plage universiteterne og andre videregående uddannelsesinstitutioner.
Man har også iværksat det helt store omsorgssystem med tutor, mentor, studievejleder, psykoterapeut, telefonvækning, morgenmad etc. Og kan man fortælle, at man er et offer for negative sociale omstændigheder, tolererer skolerne endnu mere. Man burde vel kunne opretholde nogle minimumskrav, når nu gymnasierne tilbyder en så bredspektret nursing-menu à la carte? Det paradoksale er tilmed, at når man møder selvsamme elever i andre situationer – f.eks. når de passer deres erhvervsarbejde i fritiden – er det forbløffende, hvor mange krav de kan leve op til.
Alt skal være sjovt
I forhold til tilrettelæggelsen af undervisningen bliver kvantitetsdagsordenen også mere dominerende – det skal være sjovt at gå i skole, og eleverne skal ikke have lektier for. Under mottoet less is more indfører flere skoler f.eks. lektiefri HF, og eleverne skal tilbydes anvendelsesorienteret undervisning, hvilket groft sagt dækker over ikkeboglige undervisningsaktiviteter, og som reelt betyder, at man sænker det faglige niveau. For som en uddannelsesleder for et par måneder siden retorisk spurgte mig – »hvorfor være så forhippet på den faglighed?« Faglighed er ved at blive yt.
Undervisningsministeriet har båret ved til bålet ved at vise begejstring for den lektiefri skole og annoncerede 8. juni 2011 på deres hjemmeside, at »Lektiefrit HF-kursus giver gode resultater«, da man i Tønder havde opnået et højere karaktergennemsnit efter indførelse af lektiefrit HF. En smule indsigt i metodisk-kritisk tænkning om årsagsforklaringer havde været en god idé. Da Tønder lancerede det lektiefrie HF, havde de relativt få elever, der fik relativt dårlige karakterer til HF-eksamen (4,8 i gennemsnit). Men det lektiefrie HF tiltrak flere elever, muligvis også en mere heterogen elevgruppe, der måske har haft bedre forudsætninger for at klare sig godt karaktermæssigt. Hvis man lokker flere elever fra mellemgruppen over på det lektiefrie HF, så er det logisk, at karaktergennemsnittet stiger. Den slags burde man have undersøgt, inden den tidligere undervisningsminister Troels Lund Poulsen hævdede fra Tønder, at »det faglige niveau bliver hævet«.
Dertil kommer, at lærernes forventninger nok også spiller en rolle for karakterniveauet. De varierer fra person til person, men for nogle år siden havde jeg en censor, der i vurderingen af en elev til eksamen udbrød, at »man skal jo være glad, bare de der HF’ere dukker op og kan sige et eller andet.« Eleven bestod med karakteren 02, selv om præstationen var komplet utilstrækkelig.
Kan man ikke bare sige pyt og betragte niveausænkningen som den lille pris, vi som samfund må betale for at få de pæne uddannelsesstatistikker? Nej, for problemet er, at statistikkerne ikke i sig selv har en værdi – det er de positive effekter, der følger af et højere uddannelsesniveau, der tæller. Man gør en præstation (gennemførelse af en gymnasial uddannelse) til en ikkepræstation, og så mister uddannelsen sin værdi. Samfunds-økonomisk har vi altså ikke vundet noget, hvis vi fortsætter på denne måde.
Men det er ikke det eneste problem; i mellemtiden lærer vi hele mellemgruppen af elever, at offerrollen er gavnlig, og at de selvudslettende gymnasiale uddannelsesinstitutioner ikke tør at sætte grænser for disrespekt af frygt for at miste taxameterpenge. For kunden har altid ret.
Uddannelse er en gave
Jeg fortæller indimellem mine elever, at uddannelse er samfundets gave til dem. Jeg er pavestolt af at leve i et samfund, hvor uddannelse er gratis, ja, hvor vi ligefrem bliver betalt for at uddanne os. Alle, der kan og vil, kan få den uddannelse, de ønsker, uanset forældrenes indtægt. Det er et privilegium, vi skal værne om.
På mange måder er det danske uddannelsessystem også rigtig velfungerende, vi uddanner til selvstændig stillingtagen, til at vide og kunne noget. Lad os ikke ødelægge det. Lad os hjælpe de unge, men insistere på at stille krav til adfærd, faglig viden og kunnen. Så kære politikere, fjern de ødelæggende incitamenter fra gymnasierne.
Freja Schloss er gymnasielærer
",68.0,11. juli 2012,"Dertil kommer, at lærernes forventninger nok også spiller en rolle for karakterniveauet. De varierer fra person til person, men for nogle år siden havde jeg en censor, der i vurderingen af en elev til eksamen udbrød, at »man skal jo være glad, bare de der HF’ere dukker op og kan sige et eller andet.« Eleven bestod med karakteren 02, selv om præstationen var komplet utilstrækkelig."
8510,/debat/2012/12/frihed-forskellighed,Frihed er forskellighed,Simon Emil Ammitzbøll," Ægte dansk og socialdemokratisk frihed er det samme som lighed. Og når liberale taler om frihed, handler det i virkeligheden om at »styrke den stærke og fornedre den svage«.
Dét er hovedbudskabet fra Thomas Sjöberg Neergaard (DSU) i en kronik 30. november.
Angrebet på det liberale frihedsbegreb er både hårdt, mangesidet – og usædvanligt tåbeligt. For det første fremturer Neergaard med den gamle traver om, at borgerlig-liberale hader fællesskabet. Jeg orker nærmest ikke at komme med det lige så gamle, banale og indlysende rigtige modargument: At frihed og fællesskab ikke er hinandens modsætninger, så længe der er tale om frivillige fællesskaber.
For det andet formår Neergaard med nød og næppe at stable en efterhånden meget tyndslidt stråmand på benene: Ham der siger, at liberale bare vil lade folk ligge på gaden og dø, og at det kun er de riges børn, der må komme på universitetet.
Men nej, en stråmand bliver ikke levende af at blive fremmanet igen og igen: Liberale ønsker også fri og lige adgang til sundhed og uddannelse. Punktum.
For det tredje er Neergaard umanerligt nedladende over for mennesker med lave indkomster.
For eksempel skriver han, at frihed kræver uddannelse – underforstået: Har du ingen uddannelse, kan du ikke være fri. Når ufaglærte arbejdere oftere end højtuddannede vælger motionen fra og dermed bliver syge, må man forstå, at det skyldes mangel på frihed – og dermed en form for falsk bevidsthed, går jeg ud fra. De tror, at de foretrækker sofaen frem for fitnesscentret, men i virkeligheden … i virkeligheden vil de allerhelst leve præcis ligesom os højtuddannede. For det er jo ubetinget det fedeste i verden.
Skræmmende tankegang
Jeg synes, det er en både skræmmende og helt igennem urimelig tilgang til andre mennesker. Neergaard og mange af hans meningsfæller på venstrefløjen ønsker simpelthen at forme andre i deres eget billede – og så kalder de det oven i købet for frihed!
Det liberale frihedsbegreb kan i virkeligheden udtrykkes utrolig enkelt: Man skal have lov til at leve, som man selv ønsker, så længe man ikke skader andre.
Og som liberal afholder man sig helt fra at definere lykken for andre mennesker – netop af respekt for friheden og forskelligheden.
Simon Emil Ammitzbøll, politisk ordfører, Liberal Alliance
",236.0,8. december 2012,"Det liberale frihedsbegreb kan i virkeligheden udtrykkes utrolig enkelt: Man skal have lov til at leve, som man selv ønsker, så længe man ikke skader andre."
2111,/debat/2015/07/laeserbreve-4,Læserbreve,Informations Debatredaktion," Bedre inklusion med ny minister
Ingvald á Kamarinum, Holbæk
Danmark har fået en ny undervisningsminister, og det giver håb for en anden kurs end den, som Christine Antorini (S) stod i spidsen for. Her tænker jeg primært på den forfejlede inklusionsstrategi, der i virkeligheden var en slet skjult spareøvelse.
Vi har i medierne hørt, hvordan sygefraværet blandt lærerne er eksploderet. Og hvordan forældrene må blive hjemme fra arbejde for at tage sig af deres børn, som ikke magter at sidde i en almindelig folkeskoleklasse. Begge dele bidrager ikke alene til et stort spild af ressourcer, men også til store menneskelige omkostninger. Og i sidste ende er det de tvangsinkluderede børn, som betaler den højeste pris. De har ageret kastebold i et politisk spil, hvor de folkeskolelærere, der skulle gribe dem, slet ikke har været rustet til opgaven. Antorini har målt missionens succes med en lommeregner og vendt det døve øre til, når forældre og fagfolk med fokus på barnets tarv ringede med alarmklokkerne, fordi børn med forskellige diagnoser og særlige behov ikke hører til i folkeskolen.
At en minister vil spare penge, er ikke overraskende. Men jeg er overrasket over Antorinis generaliserende syn på børn og manglende forståelse for vigtigheden af de forskellige behandlings- og specialundervisningstilbud, som for mange børn er en nødvendighed og ikke en luksus. Det er derfor positivt, at den nye undervisningsminister, Ellen Trane Nørby (V), allerede har lovet en evaluering af inklusionen på skolerne.
Venstrefløjens alternativ til EU
Steen Hartmann, København
EU har udviklet sig til en fjende af folket. Formålet med EU er at beskytte erhvervslivet, og folket er, ligesom dengang EU blev stiftet, blot en irriterende forhindring. Det europæiske projekt har udviklet sig til en tysk union, fordi euroen er bygget op omkring tysk økonomisk politik. Hvis man tror, at det kan ændres, så tager man fejl. Ønsker man at ændre den førte politik, så er der kun én vej, og det er ud af euroen.
EU har været på en demokratisk prøve og dumpede med et brag. Syriza-regeringen blev valgt i Grækenland, fordi den havde en anden politisk løsning på landets problemer end partierne, som støttede EU. Men det er ikke muligt for en befolkning at vælge en mere solidarisk kriseløsning inden for rammerne af euroen. Det står i dag mere klart end nogensinde før, at der kun kan føres tysk sparepolitik. Elitens bedrag om EU som et fælles og samlende projekt er omsider afsløret. EU er og forbliver et uansvarligt politisk projekt, der kun har bidraget til at splitte Europa.
Vi er nået til et tidspunkt i EU’s historie, hvor vi må tænke i alternative løsninger. Hele det politiske spektrum i Europa, der er imod EU’s neoliberale politik, må gå sammen og skabe en social og grøn union, som er åben for alle politiske partier og lande med en solidarisk og bæredygtig dagsorden. Hændelserne i Grækenland har lært os en vigtig lektie: Vi kan ikke ændre på EU’s spilleregler, så længe dem, der har pengene, også har magten. EU tvinger befolkningerne i Europa til at konkurrere med hinanden på stadig lavere betingelser. Vores velfærd bliver privatiseret, og angrebet på vores levestandard og tryghed bliver stadig mere aggressivt. Den europæiske venstrefløj har et problem, der skal løses straks.
Et ærligt medlem
Karen Bolette-Berg, Herlev
Jeg er medlem af Dansk Ornitologisk forening. Et ret passivt medlem, som sjældent går ud og ser på fugle. Men jeg sympatiserer med foreningen og følger lidt med i deres arbejde. Jeg ved godt, at jeg ville få mere ud af at være mere aktiv – fællesskab og mulighed for at lave frivilligt arbejde – men det er ikke lige min måde at være medlem på.
Jeg er også medlem af folkekirken. Her er jeg til gengæld ret aktiv. Jeg går ofte i kirke og holder mig ajour med, hvad der foregår i mit sogn. Jeg har dog ingen interesse i at leve op til Astrid W. Buschs opfattelse af, hvad der skal til for at være et ærligt medlem, sådan som hun beskriver det i læserbrevet »Tro er en personlig sag« den 15. juli. Det ville svare til at være kristen fundamentalist, og det vil jeg gerne have mig frabedt.
Jeg får helt sikkert mindre ud af det første medlemskab end det sidste. Men jeg er ikke bare for doven til at melde mig ud af Dansk Ornitologisk Forening – det betyder faktisk meget for mig at være medlem. I folkekirken kan man også både være aktiv og passiv. Selv om man hører til den passive del, kan det godt have stor betydning at være medlem. Tro er nemlig en personlig sag.
",0.0,21. juli 2015,"Steen Hartmann, København"
7261,/debat/2013/06/laeserbreve-9,Læserbreve,," 
	Ulighed for loven

Bodil Waagensen, Dannemare

	Den 13. juni skriver Troels Heeger i forbindelse med den tyske forfatningsdomstols forestående afgørelse i sagen om Den Europæiske Centralbanks pengepolitik, at »dommerne skal balancere mellem hensynet til de labile finansmarkeder og hensynet til den tyske grundlov«.

	Tydeligere kan det vel ikke siges: Dommerne skal ikke alene dømme ud fra loven, men ’balancere’ mellem hensynet til finansmarkederne og grundloven. Lighed for loven eksisterer altså ikke, når bare pengene er store nok. En klarere dokumentation på demokratiets reelle afskaffelse kan vel ikke kræves.

	Billedkunsten er lovløst land

Gorm Spaabæk, billedkunstner

	Kulturminister Marianne Jelved (R) kommenterer i et indlæg 12. juni min kronik bragt 10. juni, hvori jeg skriver, at samfundsfinansierede udstillingssteder typisk ikke betaler udstillingsafgift til kunstnerne. Man ser simpelthen ikke kunstnernes arbejde som et reelt arbejde, og derfor opfordrede jeg Jelved til at vise samfundssind og holde sig væk fra de asociale udstillingssteder.

	Så langt vil Jelved dog ikke gå. Men ordentlig opførsel er, også på det billedkunstneriske område en forudsætning for sund udvikling. Og det er kun de udstillingssteder, hvor der sker en udnyttelse, at jeg mener, kulturministeren skal holde sig væk fra. Som det er i dag, er der ingen krav til, hvordan kommunerne skal optræde. Det er et lovløst område, og her ville en række mindstekrav med hensyn til seriøs opførsel være et meget stort skridt fremad.

	Vesten har intet lært

Geoffrey Cain, Hellerup

	Efter at Gaddafi er blevet styrtet – og derefter myrdet – med Vestens aktive medvirken, er situationen i Libyen er gået fra slemt til værre. Nu er der vold og anarki. Sådan gik det også i Somalia i 1991, da diktatoren Muhammad Siad Barré blev væltet, og resultatet var 20 års borgerkrig. Og noget lignende er sket i Tunesien og Yemen, hvor det er samme mønster, der gentager sig.

	Den første diktator, der faldt i Mellemøsten, var shahen i Iran. Og vi fik ayatollah Khomeini. Så blev det Saddam Husseins tur i Irak, hvor borgerkrigen mellem sunnitter og shiitter stadig raser med uhørt brutalitet. Egyptens Mubarak er også væk, og landet er nu islamistisk og på vej mod bankerot med syvmileskridt.

	Har det kølnet Vestens lyst til at vælte diktatorer? Svaret er nej. Ikke det ringeste. Nu vil alle progressive vælte Syriens Bashar al-Assad. Har man virkelig intet lært?

	Hunden fodres med egen hale

Rasmus Kongshøj, Odense

	Den 17. juni kan man læse, at regeringen har peget på satspuljemidlerne som et middel til at hjælpe mennesker ud af fattigdom, efter at et ekspertudvalg har foreslået en ny fattigdomsgrænse.

	Det er meget fint, hvis vi får en fattigdomsgrænse. I det mindste kan man håbe, at det kan tage livet af de idiotiske borgerlige afledningsmanøvrer og argumenter som: »Vi har ikke fattige i Danmark, for de har det meget værre i Afrika«. Når det så er sagt, så er det da påfaldende, at en regering, der bekymrer sig så meget om de fattige, at den har taget sig tid til at tælle dem, i bund og grund ikke gider gøre noget ved problemet. Ambitionsniveauet er sørgeligt lavt, når det eneste, man kan drive det til, er at sende nogle fattige børn på sommerlejr for satspuljemidler, der som bekendt kommer fra de fattige selv. At fodre hunden med dens egen hale er alt, man har fantasi til at gøre.

	Den manglende vilje til at gøre noget ved fattigdommen kan vel kun tyde på én ting, nemlig at regeringen mener, at det nuværende fattigdomsniveau er passende og acceptabelt, hvis ikke for lavt. Regeringen har jo med åbne øjne lagt op til at kaste flere borgere ud i fattigdom med sit angreb på det sociale sikkerhedsnet, så måske man ligefrem ønsker sig flere fattige?

	Under alle omstændigheder er det sjovt og let at være en hattedame, der giver almisser til de fattiges sommerlejr. Det er derimod meget sværere at gøre op med de strukturer, der gør, at nogen lever i fattigdom, mens nogle få lever i obskøn rigdom.

	Højreorienteret sportsunivers

Axel Holm, København

	Lasse Jensen analyserer 12. juni udviklingen i medierne. De bliver hurtigere, råber højere og søger stadig stærkere følelsesmæssige udtryk. Men han kommer ikke nærmere ind på, hvordan mediernes delvise overtagelse af sportens værdier påvirker samfundet. Her kunne man pege på tre områder.

	På det partipolitiske område beskrives partierne i stadig højere grad som sportsmandskaber, hvor det hele tiden bemærkes, hvem der scorer flest point og er på vej til at vinde. De fleste politiske initiativer vurderes jævnligt – støttet af meningsmålingerne – ud fra denne synsvinkel. Et konkret eksempel på sportsoptikken sås ved folketingsvalget i 2011. Her førte den daværende opposition i lang tid inden valget klart, men VKO havde aviser og tv som deres hjemmebane, idet store dele af medierne satte mange kræfter ind på at reducere oppositionens forspring. Det lykkedes så godt, at der på selve valgnatten var en ægte fodboldkampstemning om, hvem der mon skulle vinde.

	Medierne er via deres sprogbrug også med til at promovere de dårlige sider af sportens værdiunivers. Ord som kynisme, aggressivitet og opportunisme har en positiv klang i sportsverdenen og bliver i stadig ringere grad opfattet som negative begreber og fænomener i medierne og befolkningen.

	Og sidst så gælder det generelt, at sportens værdiunivers er højreorienteret. Blandt sportsstjerner, der kæmper for den blå blok, kan blandt andre nævnes Joachim B. Olsen i Liberal Alliance, Michael Laudrup i Cepos og Poul-Erik Højer og Ulrik Wilbek i Venstre.

	De svære håndtryk

Mads Munch Hansen, Slagelse

	Det er glædeligt, at ligestillingsminister Manu Sareen (R) opfordrer til, at sagen om censoren Youssef Minawi, der af religiøse årsager ikke vil give hånden til kvindelige eksaminander, bliver indbragt for ligestillingsnævnet.

	Jeg bliver så nødt til at spørge kirkeminister Manu Sareen (R) om, hvordan kvindelige præster skal forholde sig til de af deres mandige kolleger, der af religiøse årsager ikke vil give dem hånden ved deres ordination? Det råd er forhåbentligt det samme som ligestillingsministerens.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,19. juni 2013,"	Tydeligere kan det vel ikke siges: Dommerne skal ikke alene dømme ud fra loven, men ’balancere’ mellem hensynet til finansmarkederne og grundloven. Lighed for loven eksisterer altså ikke, når bare pengene er store nok. En klarere dokumentation på demokratiets reelle afskaffelse kan vel ikke kræves."
5278,/debat/2014/04/gaar,Hvad går der af os?,Ejvind Larsen," 
	Og det er søndag, og der er mere end forår i luften, og så står verden ikke længere. For hvad er det, der står? »Danskerne takker nej til forbrugsfesten!«

	Jamen, hvor står dog sådan noget? Ikke på en sms fra FBDGA, Foreningen af BioDynamiske GulerodsAvlere, men af alle steder på forsiden af Berlingske: »Virksomheder, politikere og økonomer skal ikke regne med, at danskerne vil tage del i den forbrugsfest, som skal trække Danmark endegyldigt ud af krisen. Blot hver femte dansker har lyst til at øge forbruget.«

	For at det ikke skal være løgn, henvises derefter til Business!

	Oven på de sidste tiders mange alarmerende konstateringer fra naturvidenskaben, for eksempel at menneskehedens naturmateriealeforbrug herunder drivhusgasudledninger bare stiger og stiger i takt med, at samme menneskehed holder stadig flere internationale topkonferencer om, at det hurtigst muligt må, bør og skal falde, er budskabet, at vi danskere omsider har fået nok, næsten ikke til at tro. Men det står der virkelig: »55 procent af danskerne: Vi har fået nok!« Gallup har spurgt, og 55 procent har svaret: »Jeg har ikke behov for større forbrug!« »Og det er ikke en holdning,« skriver Berlingskes Business-journalister, »der er forbeholdt økoflippere og venstredrejede. Faktisk er Konservative og Venstre-vælgere dem, der er mest tilbøjelige til at mene, at de har, hvad de skal bruge. Kun omkring hver femte regner med at bruge flere penge på f.eks. rejser, boligudstyr og restaurationsbesøg i det kommende år, mens hver tiende forventer at bruge mindre. Resten forudser et uændret forbrug.« Det kan ikke være bedre.

	Ligeglade med miljø

	Ovenpå en regering, der for godt et par år siden kom til magten ved bl.a. at love grønnere politik og økonomi end den foregående, men siden har halveret landbrugets randzoner og nedsat erhvervslivets grønne afgifter til et stykke under VK(O)-regeringens, alt sammen under henvisning til ’nødvendigheden’ af at øge DØV, Den Økonomiske Vækst, og det materielle forbrug, kommer nu folkeflertallet og erklærer sig uinteresseret. Det har simpelt hen fået nok. Nok af det, der ifølge naturvidenskaben truer naturgrundlaget for evolutionært højerestående planter og dyr og menneskelige civilisationer. Kan det være bedre?

	Ja. For dykker man ned i Berlingskes artikel, viser det sig hurtigt, at hensynet til naturvidenskabens klima- og øvrige økologi-advarsler tilsyneladende ikke spiller nogen synderlig rolle for Gallup-tallene. På spørgsmålet om danskerne bør forbruge mere for at sætte gang i væksten, er det kun 13 procent, der erklærer sig uenig. (Formentlig hovedsageligt delt mellem Enhedslistens, SF’s og Alternativets vælgere). Der er langt fra de 13 op til de 55 procent, som ikke gider mere (materiel) forbrug. Og hele 31 procent erklærer sig enig i, at danskerne bør forbruge mere for at sætte gang i væksten. Mere end halvdelen, 56 procent, er hverken enig eller uenig eller ved ikke.

	Og direkte på det økologiske klima-udsagn »Jeg mener, at danskerne bør forbruge mindre, da vi forbruger for meget,« fordeler svarene sig således: Helt uenig: 8 procent, uenig: 21 procent. Kun 3 procent er helt enig, og 10 procent er enig. Altså de samme ovennævnte 13 procent. Og endnu engang er 58 procent hverken enig eller uenig eller ved ikke.

	Mæt af forbrug

	De adspurgte er altså røvligeglad med både naturvidenskabens klima-økologi og de blå og røde regeringers DØV-økonomi.

	Dog er tallene fundamentalt opmuntrende. I går omtaltes her i avisen udkastet til rapporten fra FN’s klimapanels IPCC’s naturvidenskabelige arbejdsgruppe III. I den »hedder det, at de samlede globale udledninger af drivhusgasser fra energisektoren, transportsektoren, land- og skovbrug ifølge de fleste af de gennemregnede scenarier må reduceres med 40-70 procent i 2050, regnet fra 2010. For OECD-landene (herunder Danmark) skal væksten i udledninger stoppe allerede om ca. fem år, i 2020, og derefter begynde at falde hastigt.«

	Tænk, trods eliten, alle vores førende økonomer, politikere og øvrige forstå-sig-på’ere, er flertallet af danskere åbenbart til at tale med, når det gælder erkendelsen af, at nu er nok nok. Selv om det øjensynligt ikke udspringer af noget grønt, naturvidenskabeligt eller naturelskende engagement. Men snarere af stresset, bøvsende overmættelse. Man behøver ikke at være inkarneret biodynamisk gulerodsavler for at føle lede ved bare at skulle blive ved med at forbruge mere og mere. Når vi allerede har tilstrækkeligt af det, og det meste af det i øvrigt bare skal smides væk igen, for at noget nyt kan produceres og smides væk.

	Nu står den verden ikke længere. Nu venter vi kun på, at nogen begynder indretningen af den ny. Det er der for så vidt og ofte omtalt her i bladet også nogen, der er i gang med. Det er bare ikke gået op for den politiske, økonomiske, samfundsvidenskabelige elite.

	Endnu.
",9.0,8. april 2014,	Mæt af forbrug
10291,/debat/2012/03/intet-laert-halvfemserne,Har vi intet lært af halvfemserne?,Radwan Ziadeh," Mens det internationale samfund fortsat diskuterer de højtravende principper om national suverænitet, fortsætter Syrien sin kurs mod fuldkomment kaos. Den barske sandhed er: Jo længere den nuværende situation får lov at fortsætte, desto dybere sår og traumer vil der blive tilbage, når nationen omsider får befriet sig selv fra Bashar al-Assad. Forbrydelser mod menneskeheden begås i stigende omfang af begge sider
Er det aktuelle blodbad gruopvækkende, så er de grundlæggende principper, der står på spil i Syrien, til gengæld uimodsigeligt klare: USA og Vestens øvrige lande bør lægge sig på sinde, hvor store ligheder situationen har med de tilstande, der rådede under Jugoslaviens opløsningskrige i 1990’erne.
Hvis ikke begivenhederne i sig selv kan overbevise herom, må lighedstrækkene med fortiden kunne anskueliggøre, at det internationale samfund har et moralsk ansvar for at gribe ind. Ja, mere end det: De understreger, at den væsentligste årsag til fortrydelse i mange år fremover vil kunne blive, at det internationale samfund ikke greb ind langt før.
Flashback til Sarajevo
En første indlysende parallel kan drages mellem Bashar Al Assad og den tidligere serbiske præsident Slobodan Milosevic. Ikke blot har begge mænd gjort sig skyldige i omfattende forbrydelser mod menneskeheden – de to diktatorers militære strategier minder ret beset også en del om hinanden: Assads bombardement og belejring af Homs er den oplagte parallel til Milosevics bombardement og belejring af Sarajevo.
De to mænd har en udpræget politisk kynisme til fælles: Ideologier er rent vinduespynt, der fuldstændig underordnes deres ønske om at fastholde, sikre og udbygge deres personlige magt. De har støttet enhed, når dét var i deres interesse. For hurtigt at gå over til at støtte ondartet sekterisk nationalisme, når omstændighederne ændrer sig.
Kort sagt: Vi har i begge tilfælde at gøre med ledere, der befæster deres indflydelse på den mindst holdbare måde af alle: ved systematisk at manipulere med deres eget folk.
Iltre og med dårlig smag
Der er også mere personlige lighedspunkter mellem de to ledere. Statsledere, der mødtes med Milosevic, hæftede sig ofte ved, at han havde en ilter, impulsiv personlighed, der kunne svinge mellem kompromisløs trods og afslappede, imødekommende manerer. Opsnappede e-mails sendt til og fra Bashar Al Assads personlige e-mail-konto – og siden lækket til bl.a. The Guardian – viser, at han i samråd med sin lille kreds af rådgivere ofte vakler frem og tilbage i sine positioner uden antydning af evne til selvstændig tænkning eller beslutningstagning.
Samme e-mails viser også påfaldende ligheder i Al Assad og Milosevics kulturelle smag: Begge diktatorer afskyr finkultur. Milosevics fortrolige fortæller, at han havde en forkærlighed for Disney-tegneserier og Frank Sinatra melodier, mens det af Bashars e-mails fremgår, at han er fan af Chris Brown, elektropop-duoen LMFAO og Harry Potter.
Det Frie Syriens Arme (FSA) kan også i visse henseender minde om Kosovos Befrielseshær, UCK. Bashar forsøger at stemple FSA som en terroristgruppe, præcis som Milosevic gjorde det med UCK. I dag bør Vesten have åndsnærværelse nok til at modstå den slags propaganda.
Hermed ikke sagt, at nogen af disse grupper er rene uskyldigheder: UCK begik forkastelige handlinger i 1990’erne såsom at indrullere børn i sine styrker, og i en ny rapport beskylder Human Rights Watch FSA for at begå overgreb mod formodede regimestøtter.
Dette bør blot tjene til at indskærpe betydningen af, at der ydes international bistand til FSA med henblik på at sikre, at denne kampstyrke overholder menneskerettighedsstandarder og krigens konventioner.
USA bør gribe chancen
Til alt held har fremtrædende kongresmedlemmer i USA nu givet deres støtte til FSA, ganske som tilfældet var med UCK.
Senator John McCain går endnu længere. Han vil ikke blot bevæbne og støtte FSA logistisk, men taler også for, at USA – »på anmodning fra Det Syriske Nationale Råd, Den Frie Syriske Arme og De Lokale Koordinationskommiteer« – skal stille sig i spidsen for en international indsats til beskyttelse af de vigtigste befolkningscentre i Syrien.
Det skal ske ved at iværksætte luftangreb på Assads styrker. Der er den type lederskab, historien med rette tenderer imod at belønne.
Kan USA få held til at opbygge et strategisk partnerskab med Syriens demokratiske opposition i dennes største trængselsstund vil det have sikret sig en trofast regional allieret på langt sigt.
Syriens politiske fremtid og fremtidige alliancer er lige nu spil. Washington bør gribe chancen og bygge en bro til det syriske folk, der kan opmuntre dets demokratiske aspirationer.
Der er dog en potentiel lighed med situationen i 1990’erne, som vi må håbe, ikke gentager sig:
Præsident Bill Clintons berygtede modvilje mod at handle på Balkan kom til at koste titusinder livet. Desværre ser præsident Obama indtil videre ud til at udvise en lignende tilbageholdenhed over for Syrien.
Nu som dengang bliver undertrykte og mishandlede befolkninger bedt om at investere deres bedste håb i en FN-udsending.
Det er i tider som disse, at historiens tendens til at gentage sig selv har den perverse og rædselsvækkende effekt at tvinge os til at genopleve et mareridt.
 
Radwan Ziadeh er en talsmand for Det syriske Nationale Råd leder af Syrian Center for Political and Strategic Studies in Washington
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",21.0,26. marts 2012,"Dette bør blot tjene til at indskærpe betydningen af, at der ydes international bistand til FSA med henblik på at sikre, at denne kampstyrke overholder menneskerettighedsstandarder og krigens konventioner."
7304,/debat/2013/06/laeserbreve-14,Læserbreve,," 
	Erdogan har min støtte

Hamid El Mousti, redaktionschef, TV-Salam

	Erdogan er i færd med at slutte fred med kurderne. En krig, der koster den tyrkiske stat 15 milliarder kroner om året. Disse penge vil blive brugt til at sætte ekstra skub i industrialiseringen af Tyrkiet. Det er det eneste land i Europa, der har en produktivitetsfremgang på 5-7 procent af BNP. Erdogan har pacificeret det tyrkiske militær der har flere statskup på samvittighed.

	Det er tredje gang i træk, at Ergodan er blevet demokratisk valgt. Han har absolut flertal i det tyrkiske parlament. Mange trafikulykker i Tyrkiet og for den sags skyld også i Danmark skyldes alkohol. Derfor har det tyrkiske parlament forbudt salget af alkoholiske drikke i de sene aftentimer.

	Ingen kemi i isbjørne

Lone Mikkelsen, kemikaliefaglig medarbejder, Det Økologiske Råd

	Det er gode nyheder, at det arktiske miljømoniteringsprogram har påvist, at der er mindre af den kræftfremkaldende og hormonforstyrrende miljøgift PFOS i blodet på isbjørne og sæler end tidligere. Det er ikke kun godt for dyrene. Det viser også, at globale forbud virker. I det her tilfælde er det Stockholmkonventionen, isbjørnene kan takke. Desværre er der mange flere miljø- og sundhedsskadelige kemikalier på markedet, som stadig er fuldt lovlige, og som vi derfor alle bliver udsat for via fødevarer, tøj, computere, møbler og andre hverdagsprodukter. Endda kemikalier, som ligner PFOS utroligt meget både i kemisk opbygning og funktion. For at sikre mennesker og miljø mod de skadelige kemikalier, skal de stoppes, før de når forbrugerne og isbjørnene.

	Derfor er det afgørende, at de danske politikere bl.a. arbejder målrettet for at få opstillet klare kriterier for hormonforstyrrende stoffer i EU. Det er både bedre og billigere at forebygge med regulering end at rette op på skaderne, når de er sket. I nogle tilfælde ville det også være umuligt.

	Fremrykning af velfærd

Søren Kolstrup, Maribo

	Stauning og Helle Thorning ligner hinanden på en række parametre, skriver Peter Nedergaard nok engang 3. juni. På to af PN’s parametre, nemlig skattepolitikken og menneskesynet, ser man imidlertid en afgørende forskel. I 1930’ernes samfund tilstræbte Socialdemokratiet at udvide fællesskabets ansvar gennem en forsigtig, men også systematisk fremrykning af den fælles velfærd. Først indgik alliancen mellem Socialdemokraterne og De Radikale et klassekompromis med det borgerlige Danmark, hvor bønder fik støtte og industrien beskyttelse, mens arbejderne fik lidt mere velfærd. Dernæst, da alliancen fik flertal i begge Rigsdagens kamre, gik den på egne ben i velfærdspolitikken. Det er ganske vist. Jeg kunne ikke, som antydet af PN drømme om at hævde, at venstreorienterede partier har monopol på velfærdsstaternes udvikling.

	Komparative studier viser, at der kan opstå velfærdsstater under vidt forskellige politiske forhold, som PN skriver, men jeg vil tilføje som den afgørende pointe, at disse varierer voldsomt i omfang på grund af blandt andet arbejderbevægelsens styrke.

	Vi svigter grøn omstilling

Per Clausen, miljøordfører, EL

	Regeringen har efter min opfattelse indtil nu svigtet den grønne omstilling. Derfor er jeg utroligt glad for, at vi nu er blevet enige med regeringen om at bruge 434 millioner kroner inden for de næste fire år på at sætte gang i den grønne omstilling. Pengene skal bruges til at styrke Danmarks konkurrenceevne inden for vedvarende energiteknologier, energibesparelser og ressourceudnyttelse.

	Der er tale om en langsigtet investering målrettet mod kernen af den grønne omstilling, som der kan være masser af arbejdspladser i. Her går vi målrettet efter at udvikle samfundet i en bestemt retning samtidig med, at vi udvikler produktionsmetoder og produkter, som der vil være stor efterspørgsel efter på verdensmarkedet. Trods alt er der tale om et forholdsvis begrænset beløb, så det kan ikke i sig selv sikre den grønne omstilling, men brugt klogt og målrettet kan pengene sætte gang i en udvikling, som både kan sætte gang i den grønne omstilling og sikre flere arbejdspladser.

	En rød regering på afveje

Elvir Pelesevic, København

	Der var engang, hvor økonomi- og indenrigsminister Margrethe Vestager (R) anklagede den tidligere regering for magtarrogance grundet korte høringsfrister. Alvoren i Vestagers kritik forsvandt dog ret hurtigt, idet det viste sig, at hendes eget ministerium er mester i at udøve lidt vel hurtig sagsbehandling. I forlængelse af dette viser en undersøgelse, som Dansk Erhverv har foretaget i fem ministeriers sager fra 2011 og 2012, at regeringen kun i 39 procent af sagerne har overholdt sine egen fire ugers frist.

	Regeringens forkærlighed for hastebehandling diskvalificerer et nuanceret syn på lovforslagene, fremmer selvrådighed og bidrager til lovsjusk. Denne udvikling er en alvorlig udfordring for den demokratiske beslutningsproces, som regeringen allerede har taget stramt greb om, set i lyset af den nye amputerede offentlighedslov. Regeringen har på nuværende tidspunkt brug for en tænkepause og strategiændring, hvis den vil undgå at blive anklaget for at dyrke en totalitær og diktatorisk ledelsesstil.

	Kvindelig hævn

Judith Forbert Petersen, Ringsted

	Den norske forfatter, Erlend Loe, fortæller i et interview d. 7. juni, at han mener kvinderne fortjener en slags hævn efter tusinder af patriarkalske år. Selvom jeg slet ikke synes, at man skal snakke om hævn, har manden fat i et relevant perspektiv, selvom ordvalget er lidt uhensigtsmæssigt. Afbalancering af hvilke muligheder kvinder har i samfundet, forekommer som et bedre udtryk.

	De omdiskuterede økonomiske incitamenter til at ansætte flere kvinder samt EU’s ligestillingskommissær Viviane Redings raslen med sablen om lovbestemte kvoter for, hvor mange kvinder der procentvis skal sidde i bestyrelser, kan tolkes som en sådan afbalancering. Det kan umiddelbart forekomme som urimelig forskelsbehandling, men i lyset af mænds historiske dominans er der en vis rimelighed i det.

	Loe nævner, at mændene ikke skal sælge sig selv for billigt. Hvilket jeg også er enig i, selv om jeg snarere vil sige; heller ikke for dyrt.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,13. juni 2013,	Erdogan har min støtte
7202,/debat/2013/06/laeserbreve-2,Læserbreve,," 
	Asyllov er umenneskelig

Hamid El Mousti, redaktionschef, TV-Salam

	Kære Justitsminister Morten Bødskov (S). Som dansker skammer jeg mig over, at du vil sende den handlede nigerianske kvinde Omo Amenagawon ud af landet.

	Det gør du på trods af, at hun modigt vidnede mod sine bagmænd, og at de efterfølgende er blevet dømt for rufferi.

	Hun gjorde præcis det, du har bedt om, og nu har hun så fået afslag på asyl i Danmark. Det betyder, at hun bliver sendt ud af landet sammen med sin toårige søn.

	De risikerer begge at blive dræbt i Nigeria. Hvor umenneskelig kan man være?

	 

	Cevea vrøvler

Mette Bock, erhvervsordfører, LA

	Analysechef i tænketanken Cevea Jens Jonathan Steen, påstår den 25. juni, at det er forkert at fokusere på konkurrenceevnen, og at der fra politisk side må sadles om og fokuseres på kortsigtede løsninger for at få gang i væksten, eksempelvis ved at stoppe nedskæringerne i den offentlige sektor. Intet kunne være mere forkert.

	Den danske konkurrenceevne har det skidt. En ny rundspørge foretaget af Berlingske Research viser, at danske virksomheder i stor stil fortsætter med at outsource arbejdsområder og job til lande, hvor omkostningerne er lavere.

	Investeringer og virksomheder går ligeledes uden om Danmark, og det er der god grund til. Rammevilkårene i Danmark er for dårlige, skatten er for høj og de administrative byrder for mange.

	At skrue op for det offentlige forbrug gavner hverken virksomhederne, eksporten eller landets økonomi. Det offentlige skal tværtimod slankes og effektiviseres, og pengene skal jo tjenes i den private sektor, før de kan bruges i den offentlige.

	Væksten skal kun komme ét sted fra, og det er i den private sektor, hvilket kræver det modsatte af, hvad Cevea foreslår. Et moderne velfærdssamfund i en globaliseret verden forudsætter nytænkning og vilje til at gå nye veje.

	 

	Mindre sol på brystet tak

Lasse Georg Hammer

	I Weekendavisen kunne man 22. juni læse en grundig og inspirerende anmeldelse af Nationalmuseets nye udstilling, Viking. I Informations weekendavis har man ligeledes besøgt den samme udstilling.

	Det har man valgt at gøre i selskab med forfatter, modekommentator og designer Jim Lyngvild. Her får vi en masse ligegyldigt sludder at vide om, at Lyngvild er asatroende og bor i et selvbygget vikingeslot.

	Artiklen afsluttes med den morsomme oplysning om, at Jim Lyngvilds 80.000 følgere på Facebook nu kan se et billede af et soltegn, som Lyngvild for nylig har valgt at få tatoveret på brystet.

	 

	Nikkedukker nikker nej

Jan Simmen, chefredaktør, Euranet

	Morten Messerschmidt (DF) har for nylig kritiseret en række EU-medier, der ifølge ham er EU-begejstrede ’nikkedukker’. Blandt disse medier er Euranet nævnt. Euranet er et radioprojekt mellem nationale radioer i EU, hvor udsendelserne indgår i den almindelige daglige dækning.

	Tanken om, at velansete radioer ville ændre dækningen i en mere EU-positiv retning har jeg lidt svært ved at følge. Vi har i øvrigt 20 millioner daglige lyttere igennem 13 radioer. Men det er da sikkert rigtigt, at nogle af EU-Kommissionens ansatte gerne så en mere EU-venlig dækning.

	Danske politikere prøver også tit at blande sig i DR’s dækning. Men vi har, ligesom DR, et ’frihedsbrev’. I vores ’uafhængighedskamp’ har vi fået støtte af Morten Løkkegaard (V). Men ideen om, at alt der er finansieret af EU, automatisk er i lommen på EU, er måske nok besnærende, men ikke desto mindre en falsk mistanke.

	I så fald ville utallige forskningsprojekter om eksempelvis vejrprognoser, være i lommen på EU. Hvordan skulle det kunne lade sig gøre? Måske med en mere EU-venlig vejrudsigt? En hurtig søgning på vores database viser i øvrigt, at Messerschmidt selv har været en hyppig gæst i vores udsendelser.

	 

	Havnetunnel forurener

Jørgen Jensen Langåvej, Hvidovre

	Det er glædeligt, at de radikale og de konservative har meldt stop med hensyn til havnetunnelen. Hvis meningen med tunnelen er, at der skal ske mindre forurening i København, er det langt bedre at satse på elektriske biler i byen.

	I stedet for det enorme grave- og etableringsarbejde med store besværligheder for trafikanterne og borgere, kunne de mange milliarder kroner lettere bruges på batteriskiftestationer, så taxaer og mindre varebiler kunne køre på elektricitet i stedet for forurenende fossile brændstoffer.

	Drop tunnelen og spar københavnerne for en masse forurening.

	 

	Ubemandede tog er farlige

Ejlif A. Vrejlev, togfører, Risskov

	V og K vil have flere selskaber ind på de danske skinner. DF vil have billigere tog og Transportministeren Henrik Dam Kristensen (S) er måske positiv for ideen om flere aktører på de danske skinner. Ved et sådant udbud vil det helt sikkert blive det selskab, der kommer med det billigste tilbud, der vinder.

	Dermed kan vi sikkert se frem til flere enmandsbetjente strækninger. For omkostningerne må jo ikke blive for høje, og det er netop det argument, der er givet som begrundelse for, at der ikke skal være betjening i togene imellem København og Helsingør og imellem Aarhus og Aalborg.

	Når toget ikke er betjent, er der ingen til at tage sig af det, hvis noget skulle gå galt med toiletterne eller andet, ingen til at fortælle gamle fru Jensen om hun er på rette spor eller hjælpe lille Kurt på 10 år, der blevet sendt med toget alene til farmor i Vejle.

	Bagagen kan nu bare flyde. Alle og enhver kan sætte sig på DSB 1. Der er ingen til at give turisten information, og hvis der sker et uheld undervejs, kan passagererne bare standse toget og ringe efter hjælp. Der er flere eksempler, hvor togets personale gør en forskel og ikke bare tjekker billetter.

	Sikkert er det, at togrejsen i Danmark ikke bare bliver fattigere, men også farligere. Men der er sikkert nogle politikere, der er mere forhippede på, at der kommer en ekstra motorvej ned igennem de smukkeste dele af Jylland, end at sørge for at familien Danmark får en behagelig rejse.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,27. juni 2013,	Asyllov er umenneskelig
3966,/debat/2014/10/s-saelger-arbejdstagernes-rettigheder,S sælger ud af arbejdstagernes rettigheder,Esben R. Thomasen Baek og Pil Christensen," De seneste år har vist, at mange arbejdsgivere er villige til at bruge krisen som argument for at presse arbejdstagere og true med at flytte produktionen til steder med dårligere løn- og arbejdsvilkår. Det så vi et eksempel på i forsommeren, da Danish Crown, på trods af deres milliardoverskud, forlangte, at slagteriarbejderne på Bornholm skulle aflevere en del af deres løn i et såkaldt investeringsselskab. Ellers ville slagteriet lukke, og slagteriarbejderne miste deres levebrød.
Konstruktionen er dog ikke lovlig, så nu har regeringen, med Sass Larsen som bannerfører, fremlagt et lovforslag, der skal lovliggøre den bornholmske finesse.
Lovforslaget har over sommeren været rundsendt til de faglige organisationer, som derved er blevet taget i en slags ed. Men lovforslaget er dog fortsat dybt problematisk både ud fra et socialt og et demokratisk synspunkt.
Først og fremmest sætter forslaget ikke grænser for, i hvilke tilfælde den nye selskabsform kan tages i brug. Enhver arbejdsgiver kan – uanset om virksomheden har gigantoverskud – forlange, at arbejdstagerne afleverer en del af deres løn i et såkaldt investeringsselskab. Hermed bidrager Socialdemokraterne til, at arbejdstagernes ret til deres egen løn bliver indskrænket.
Det er absurd at åbne for, at arbejdsgiveren, uden noget krav om transparens eller beskyttelse af de ansatte via de faglige organisationer, kan tvinge arbejdstagerne til at stille deres løn til rådighed for investeringer i virksomheden. Det er derfor ikke urimeligt, at HK har talt om, at den nye lov kan betyde, at arbejdsgiverne kan »konfiskere de ansattes løn«. At investere i sin arbejdsplads bør være et positivt tilvalg fra arbejdstagernes side. Et valg, som er motiveret af både reel medindflydelse og af de potentielle afkast af investeringen.
Med indførelsen af denne nye selskabsform forærer Socialdemokraterne arbejdstagernes historisk oparbejdede rettigheder til arbejdsgiverne.
Magtblindhed
Erhvervs- og Vækstministeriet formulerer i et notat vedrørende medarbejderinvesteringsselskabet på Bornholm fra den 3. juni, at indskud fra medarbejderinvesteringsselskabet har »status som andre kapitalindskud«. Notatet viser, hvordan tænkningen bag lovforslaget ignorerer det magtforhold, som fortsat eksisterer mellem arbejdstager og arbejdsgiver. Arbejdstagere, som investerer via et medarbejderinvesteringsselskab, kan ikke trække deres investeringer ud, som det gør sig gældende for øvrige kapitalindskud. Herudover vedrører arbejdstagernes investeringer direkte deres eget levebrød, og derfor er det netop ikke en investering »som andre kapitalindskud«.
Samtidig holder lovforslaget behændigt arbejdstagerne på afstand af den reelle indflydelse. Det gøres ved at placere deres investeringer i et underordnet »investeringsselskab«. Arbejdstagerne kan her andægtigt deltage i diskussionen om, hvordan og i hvad investeringsselskabet nu skal investere eller lade være. Mens arbejdstagernes løn bliver taget op af lommen på dem, står arbejdsgivernes ret til at lede og fordele arbejdet helt og aldeles uberørt. Det virker absurd.
Hvis fagforeningerne ikke er i stand til at skyde hele lovforslaget ned, bør de som minimum sikre en form for tillidsmandsbeskyttelse af arbejdstagerne, som er repræsenteret i medarbejderinvesteringsselskabet. Ligeledes bør fagforeningerne sikre, at arbejdstagernes investeringer faktisk fører til demokratisk kontrol med eget arbejde, og at det bliver gjort klart, hvem der hæfter for underskud, og hvem der profiterer af overskud.
En bæredygtig strategi
Lovforslaget demonstrerer klart, hvor udfordret fagforeningerne faktisk er. At lovforslaget i det hele taget er kommet på bordet, er bemærkelsesværdigt, men lige så sigende er udformningen af loven, hvor de faglige organisationer – fremadrettet – er tiltænkt en minimal rolle.
Netop dette er centralt. DA og LO er enige om at arbejde for en fremtid, hvor aftaler og strategier, der virker ovenfra og ned, står helt centralt. Men det er tid til at indse denne logiks fallit og i stedet arbejde for en lov, som muliggør reelt demokrati. Et reelt og levende demokrati funderet lokalt i arbejdet. I stedet for at fratage arbejdstagerne deres ret til deres løn bør vi arbejde for en faktisk udvidelse af demokratiet til også at omfatte arbejdet. Et demokrati, hvor arbejdstagerne ikke blot er brikker i et spil, og deres stemme henlagt til et sekundært investeringsselskab. Et demokrati, hvor den enkelte har reel medbestemmelse. Ikke alene over arbejdets organisering, men over virksomhedens strategi og profittens fordeling. En bæredygtig lokalt funderet politik, der kan sikre, at lokale interesser varetages. Eksempelvis at arbejdspladser ikke pludselig nedlægges, fordi koncernen har set, at de kan øge overskuddet ved at flytte arbejdspladserne. Eller at der ses stort på miljøet, fordi ejeren tilfældigvis ikke er berørt af lokale omstændigheder.
Ideen om at udvide demokratiet til arbejdslivet er en god idé, men den kræver, at vi gør op med ideen om en økonomisk og politisk strategi, der afhænger af makroaktører fra oven. En ’fra oven’-tænkning, som kun bliver forstærket, hvis lovforslaget bliver til lov. Det er ikke for sent at afvise denne logik.
Esben R. Thomasen Baek har læst sociologi og økonomi i Danmark og USA. Pil Christensen er sociolog. De er begge medlemmer af Selskabet for Kritisk Samfundsforskning; et netværk af unge akademikere, der ønsker at bruge samfundsforskningen til at stille spørgsmål ved det aktuelle samfund og dets udvikling
",1.0,17. oktober 2014,"Først og fremmest sætter forslaget ikke grænser for, i hvilke tilfælde den nye selskabsform kan tages i brug. Enhver arbejdsgiver kan – uanset om virksomheden har gigantoverskud – forlange, at arbejdstagerne afleverer en del af deres løn i et såkaldt investeringsselskab. Hermed bidrager Socialdemokraterne til, at arbejdstagernes ret til deres egen løn bliver indskrænket."
11220,/debat/leder/2011/10/europaeiske-opsplitning,Den europæiske opsplitning,Poul Smidt," Statsminister Helle Thorning-Schmidt (S) skal allerede i dag til sit andet EU-topmøde i Bruxelles, mest fordi Danmark og ni andre EU-lande er bekymrede for, at Den Europæiske Union er på vej ind i en deling mellem dem, der bestemmer, og så de andre. Det er ikke et rigtigt topmøde, men en 4-5 kvarters uformel sammenkomst mellem de 27 landes regeringschefer, så de kan sige, at de også var med, inden de 17 eurolande sætter sig ned og forhåbentlig løser problemerne. Reelt inviterede de 10 sig selv, anført af Storbritannien og Danmark, og dermed bliver deres deltagelse en af de symbolhandlinger, som EU har rigeligt af.
Det fremgik af statsministerens redegørelse til Folketingets Europaudvalg i går, at det nu er en reel dansk bekymring, at eurolandene ser sig selv som den egentlige kerne med beslutningskraft. Det er en dansk prioritet, som hun sagde, at undgå en »unødig opsplitning«.
Inden Tysklands kristelige demokratiske forbundskansler i dag når frem til det symbolske og derefter det reelle eurozone-topmøde i Bruxelles, skal hun igen i Berlin have forbundsdagens tilslutning til tysk storsind og offervilje for at redde det europæiske hus. Flertallets politiske vilje er vigende, men fortsat til stede. Den folkelige tro på kursen eller Europa smuldrer. Også i Tyskland.
Angela Merkel fik i september 2009 efterkrigstidens dårligste valg for CDU. Hun skal således først møde de tyske vælgere om 23 måneder, og det er meget lang tid i politik. Alligevel må man konstatere, at hun uforfærdet går ind i nogle upopulære beslutninger, eller som det grønne forbundsdagsmedlem Gerhard Schick siger om kanslerens europæiske redningsprojekt: »Den, der siger, at risikoen for de tyske skatteborgere ikke stiger, lyver.«
Nogle skal kaste redningskransen ud, og Merkel har åbenbart besluttet, at hverken fællesmønten euro eller Den Europæiske Union skal gå under med hendes gode vilje. Det er flot, at hun viser mod til at gå op mod vinden og stemninger for at bruge sit mandat til ledelse og den slags holdbare løsninger, som medløbere aldrig skaber.
Krisen er uforståelig stor. Ingen regering, ingen international institution har nogensinde haft mulighed for at øve sig på mulige løsningsmodeller. Facitlisten findes ikke, og formentlig er der ikke mange, som reelt forstår, hvad det er for beløb, man taler om, hvis man ellers kan finde dem.
Og der er ikke den store tillid til, at hjælpepakkerne til Irland 2010 og Portugal 2011 er det sidste ord i den sag — eller at Grækenland nogensinde kan kaldes gældfrit. Italien og Spanien gynger, men ingen ved, om de får mulighed for at standse inden afgrundens rand.
Det er så også forklaringen på, at kansleren taler om mulige traktat- ændringer. Hun ved, at Tyskland og Frankrig løb fra den aftalte budget- disciplin i eurozonen, og nu skal det være alvor, styr på sagerne, måske også med nogle skrappe sanktioner.
Det fremgår af topmødeerklæringen fra i søndags, at euro-landene vil have deres egen topmødeformand, og euro-regeringen ligger mellem linjerne i disse linjer fra topmødeerklæringen:
»Det Europæiske Råd noterer sig euroområdets stats- og regeringschefers hensigt om at overveje at styrke den økonomiske konvergens i euro-området yderligere, at forbedre den finanspolitiske disciplin og at uddybe Den Økonomiske Union, herunder undersøge muligheden for begrænsede traktatændringer. Det Europæiske Råd erindrer om, at enhver traktat- ændring skal vedtages af de 27 medlemsstater.«
Den sidste linje indeholder demagogens risiko for pludselig at få tilbudt, hvad der er forlangt. Det er landene uden for eurosamarbejdet, der minder de andre om, at de ikke skal tro, de kan lave deres egen butik eller regering. Men både Danmark og Storbritannien løber formentlig skrigene bort, hvis de bliver bedt om at medvirke til traktatændringer.
Når ordet traktatændring går ind på den europæiske scene, som det igen gjorde søndag aften, så griber dansken ud efter Grundloven. De kraftfulde ord selvstændighed, suverænitetsafgivelse eller folkeafstemning bliver hurtigt en del af debatten, og det hørte man allerede i går fra Enhedslisten og Dansk Folkeparti i Europaudvalgets møde.
Den slags gør livet besværligt for enhver regering og specielt besværlig for en regering med halvhjertede, helhjertede og tøvende europæere, selv om traktatændringer i sig selv kan være ganske små og ganske udramatiske.
Det er helt afgørende, at EU-debatten i Danmark eller andre steder ikke igen kommer til at handle om processer, men om at hjælpe til krisens løsning, så meget det nu er muligt fra den selvvalgte sidelinje.
Det er også nødvendigt at minde om, at Danmark har lovet ikke at bremse de andres eventuelle yderligere integration. Det skete i forbindelse med aftalen i 1993 om de fire danske forbehold.
Det er et dansk valg at være tilskuer til Angela Merkels krisehåndtering i aften, men også hun bør være påpasselig for at få alle 27 med, så vi kommer sammen ud af krisen — uden unødig opsplitning.
",1.0,26. oktober 2011,"Det er også nødvendigt at minde om, at Danmark har lovet ikke at bremse de andres eventuelle yderligere integration. Det skete i forbindelse med aftalen i 1993 om de fire danske forbehold."
2409,/debat/2015/06/laeserbreve-15,Læserbreve,Informations Debatredaktion," Kildefuskeren Bent Jensen
Christian Braad Thomsen, København
Bent Jensen har nu fået Højesterets dom for, at han ikke er kildeforsker, men kildefusker. Det er vi mange, der har vidst, lige siden Bent Jensen beskyldte en lang række navngivne danskere – blandt andet undertegnede – for at »støtte terrorregimer og terrorbevægelser og drømme om selv at sprænge fabrikker, ambassader og Folketinget i luften«. Dér slog kildeforskning over i paranoia.
Men Højesterets afgørelse er også indirekte en kritik af, at Dansk Folkeparti fik Venstre og Konservative med i et forsøg på at politisere den danske historieskrivning. De tre partier var utilfredse med konklusionerne i rapporten Danmark under Den Kolde Krig og indsatte derfor Bent Jensen som leder af Center for Koldkrigsforskning med det politiske opdrag at nå frem til de modsatte konklusioner.
Den tradition for at styre historieskrivningen har partierne overtaget fra Sovjetunionen. Men Højesteret har nu markeret en grænse for, hvilke metoder man kan anvende til politisk bestillingsarbejde.
V vil et skævere Danmark
Jonas Dahl, finansordfører (SF)
Venstre vil lade huslejerne stige for dem, der bor til leje, mens boligejerne i de mest velhavende kommuner skal have en økonomisk håndsrækning. Det giver både økonomisk og geografisk øget ulighed.
Venstre vil indføre et såkaldt moderne kontanthjælpsloft. Hvad det konkret indebærer, har vi ikke hørt meget om. Kun ved vi, at de sparede udgifter skal gå til at nedsætte skatten i bunden. Så lad os gætte lidt: Hvis Venstre vil genindføre det loft, som SF var med til at afskaffe, vil de sparede udgifter kunne øge årslønnen for en lavtlønnet ufaglært med 35 kroner. Det svarer til, at timelønnen stiger med kun knap to øre. Til gengæld vil kontanthjælpsloftet betyde flere fattige i Danmark. Især flere børn, der vokser op i fattigdom uden de samme muligheder som deres kammerater. Venstre vil også have nulvækst. Det betyder færre voksne i daginstitutionerne og færre til at sætte ind over for dem, som har behov for ekstra omsorg. Taberne bliver igen børnene.
Men Venstre vil endnu mere. Dem i store villaer på Frederiksberg eller i Gentofte skal betale mindre i skat, mens lejerne skal gå en usikker fremtid i møde uden noget loft over deres huslejer. De vil afsætte penge til at nedsætte grundskylden for dem, der for øjeblikket ser store værdistigninger i deres huse og dermed højere ejendomsvurderinger. Det gælder især de største byer og nordsjællandske kommuner. Så de, hvis formuer stiger, skal altså hjælpes med skatten. Når man sammenligner det med et tidligere forslag fra Venstres Søren Pind – om at sætte huslejereguleringen fri, så lejere kan forudse store huslejestigninger især i de største byer – er der ingen tvivl om, at Danmark vil blive skævere både økonomisk og geografisk med Venstre.
Hold fast i klimamålene
Frida Frost, Formand for Ingeniørforeningen, IDA
I valgkampens hede kan man desværre opleve røster, der argumenterer for, at Danmark skal slippe de klimapolitiske ambitioner om at basere den danske energiproduktion på vedvarende energikilder. Og for eksempel nedbringe CO2-udslippet med 40 procent i 2020 og udfase al kul senest i 2030. Disse udmeldinger kan få vidtrækkende konsekvenser for den danske energiindustri.
Målsætningerne og en langsigtet energipolitik er den økonomiske grundsten for de danske energivirksomheder. Det sikrer virksomheder og borgere en stabil og sikker energiforsyning og medvirker samtidig til at sætte prop i de menneskeskabte klimaforandringer. Men omstillingen bidrager i høj grad også til udvikling af nye teknologier og kaster vækst og produktionsarbejdspladser af sig.
Sidste år eksporterede Danmark energiteknologi for 74,4 milliarder kroner, og den samlede eksport af eksempelvis vindmøller og fjernvarmeløsninger har udgjort mere end 10 pct. af den samlede danske vareeksport de seneste år. På verdensplan har vedvarende energi overhalet udbygningen af kapacitet baseret på olie, kul og naturgas. Verden over har regeringer og befolkninger taget et valg om, at vedvarende energi skal være rygraden i vores energiproduktion.
Vi skal beskytte og investere i vores unikke position på dette område. Set fra Ingeniørforeningens bord er det langt mere konstruktivt, at vi i valgkampen diskuterer, hvordan Danmark kan trække de øvrige EU-lande i samme retning og få lagt en køreplan for, hvordan vi lander en ambitiøs og globalt bindende klimaaftale ved COP 21 til december i Paris.
",0.0,9. juni 2015,"Venstre vil indføre et såkaldt moderne kontanthjælpsloft. Hvad det konkret indebærer, har vi ikke hørt meget om. Kun ved vi, at de sparede udgifter skal gå til at nedsætte skatten i bunden. Så lad os gætte lidt: Hvis Venstre vil genindføre det loft, som SF var med til at afskaffe, vil de sparede udgifter kunne øge årslønnen for en lavtlønnet ufaglært med 35 kroner. Det svarer til, at timelønnen stiger med kun knap to øre. Til gengæld vil kontanthjælpsloftet betyde flere fattige i Danmark. Især flere børn, der vokser op i fattigdom uden de samme muligheder som deres kammerater. Venstre vil også have nulvækst. Det betyder færre voksne i daginstitutionerne og færre til at sætte ind over for dem, som har behov for ekstra omsorg. Taberne bliver igen børnene."
4458,/debat/leder/2014/08/koster-bondegaard,Det koster en bondegård,David Rehling," Åh, disse sensommerstemninger i det danske landskab: Køerne gumler i engen; landbofamilien kører høsten i hus. Desværre er disse stemninger snarere at finde i Højskolesangbogen end i den nutidige verden. Den kolde statistik siger, at kun hver tredje ko nogensinde kommer på græs. Flertallet af dem bliver holdt utrygt inden døre. I øvrigt kan det være svært at finde en eng, for størstedelen af engene er drænet og pløjet op. Og familien, landbofamilien, er ved at ryge på listen over udryddelsestruede arter.
SR-regeringen har i disse uger høring om et lovforslag, som kommer til at betyde, at endnu færre familier komme til at eje og bebo danske landbrugsejendomme. Det får betydning både for det danske landskab og – når konsekvenserne for alvor indfinder sig – også for dansk selvforståelse.
Et vendepunkt i den danske folkehistorie var 1780’ernes store landboreformer. De var båret af oplysningstidens idealer og betød, at de danske bønder blev frigjort fra noget, der ikke lå langt fra slaveri, og i stedet blev selvbårne, driftige samfundsborgere. Inden der var gået 100 år efter bøndernes frigørelse, blev de den drivende politiske kraft i landet. Med systemskiftet i 1901 overtog bønderne også den formelle regeringsmagt.
Centralt for en fri dansk bondestand står selvejet: At landmanden m/k selv ejer sin gård. Det har været et krav i dansk landbrugslovgivning, at ejeren af landbrugsejendommen skulle være landbrugsuddannet og selv bo på ejendommen.
Dette krav har været sat under pres af den økonomiske udvikling i landbruget. Stadigt større krav til investeringer i maskiner og faste anlæg har favoriseret sammenlægning af ejendomme. Det har gjort bopælspligten noget illusorisk. Samtidig har prisen på landbrugsjord i en årrække været kraftigt stigende.
Samlet har udviklingen medført, at det kan være meget vanskeligt for en ung familie at rejse penge til at overtage en landbrugsbedrift. Navnlig i en tid, hvor banker er yderst tilbageholdende med at yde lån, der bare indebærer nogen risiko.
Manglen på tilgængelig kapital er begrundelsen for det lovforslag, som SR-regeringen nu har i høring frem til den 22. august. Regeringen forestiller sig, at det er muligt at få pengemidlerne frem, hvis man opgiver kravet om selveje og i stedet åbner for, at alle juridiske personer – også udenlandske fonde og aktieselskaber – kan overtage danske landbrugsejendomme. Håbet er, at de nye ejere vil sætte unge danske landbrugsuddannede til at drive ejendommene, så de unge kan få erfaring og spare penge sammen til selv – på længere sigt – at overtage en gård.
Dette håb er skrøbeligt. En del af forklaringen på, at det er så dyrt at overtage en gård, er, at jordpriserne har været udsat for en voldsom spekulation – i fremtidige stigninger og i belåningsmuligheder. Ved at åbne for, at i princippet alle og enhver i klodens finansielle markeder kan overtage danske landbrugsejendomme, øger man formentlig efterspørgslen og dermed prispresset. Det kan blive så stort, at danske landbrugsuddannede gradvist presses ud af ejerskabet.
Forståeligt, at formanden for landbrugets fællesorganisation, Landbrug & Fødevarer, Martin Merrild, til dagbladet Politiken erklærer: »Det er en kedelig udvikling, at man reelt åbner op for, at danske landmænd kan blive traktorførere for udenlandske kapitalfonde.«
Miljøpresset fra landbruget bliver ikke mindre, når ejendommene bliver større og større og ejes af en anonym investorkreds. Et argument i den danske debat om landbrug og miljø har været, at landmanden ikke er interesseret i at undergrave de økologiske kredsløb, han i det lange løb skal leve af. Erfaringerne med corporate farming, f.eks. fra USA, viser, at den bekymring gør fjerne investorer sig ikke.
Inden vi helt slipper det fortjenstfulde princip om selveje i dansk landbrug, burde regeringen lægge op til en folkelig debat: Er der andre måder at rejse den nødvendige kapital til landbruget på? Har ’størst er bedst’ vist sig at være en blindgyde i landbrugspolitikken?
",4.0,12. august 2014,"Inden vi helt slipper det fortjenstfulde princip om selveje i dansk landbrug, burde regeringen lægge op til en folkelig debat: Er der andre måder at rejse den nødvendige kapital til landbruget på? Har ’størst er bedst’ vist sig at være en blindgyde i landbrugspolitikken?"
3484,/debat/leder/2014/12/frederiksens-aar,Frederiksens år,Christian Jensen," Hun bærer Socialdemokraternes fortvivlelse og partiets håb i én person. Fra skiftende ministerposter løser Mette Frederiksen de tungeste af regeringspartiets selvskabte problemer: først dagpengereformen som beskæftigelsesminister, og lige nu rets- og udlændingepolitikken som justitsminister.
Mette Frederiksen skal på den ene side forklare og forsvare en politik, rigtig mange kernevælgere for længst har vendt ryggen. På den anden side skal hun over for de selvsamme vælgere rejse sig som en alternativ socialdemokratisk lederskikkelse.
Hun skal være den, der plejer partiets ideologiske rodnet og nærer håbet for alle dem, der har glemt, hvorfor de er socialdemokrater. Mette Frederiksen skal således på de ydre linjer være en central og loyal leder, mens hun på de indre linjer skal udgøre en lydefri opposition til den siddende leder. Hun skal være ministeriel administrator og visionær strateg på samme tid. Det er to bevægelser, der for de fleste ville gå i hver sin retning. Men ikke i tilfældet Mette Frederiksen.
Mens det socialdemokratiske re- geringsprojekt i 2014 er blevet stedse mere upopulært, bevæger Mette Frederiksens personlige troværdighed sig opad. Danskerne placerede hende således på førstepladsen i Berlingskes seneste måling over ministrenes troværdighed.
Og målingen blev vel at mærke offentliggjort midt i skandalen om omdiskuterede Eritrea-rapport, som såvel Mette Frederiksen som Helle Thorning-Schmidt nåede at omfavne, inden grundlaget for bærende dele af rapportens konklusioner blev pillet fra hinanden.
Men Mette Frederiksen viste handlekraft over Udlændingestyrelsen, der ad to omgange måtte aflevere en redegørelse, inden ministeren var tilfreds. Et tabersag blev afmonteret. Ikke nødvendigvis for regeringen og slet ikke for Udlændingestyrelsen – men for Mette Frederiksen personligt.
Akkurat som Mette Frederiksen formåede at gøre det, da hun som beskæftigelsesminister igennem det mest af 2014 skulle håndtere den dagpengereform, der til stadighed sender tusindvis af typisk socialdemokratiske kernevælgere ud af dagpengesystemet.
Utrætteligt repeterede Mette Frederiksen sit omkvæd om ’ret og pligt’, og her i avisen tilføjede hun i februar: »Jeg mener ganske enkelt ikke, at mennesker skal overlades til at ligge i hængekøjen. Det får mennesker det ikke bedre af.«
Det blev de vrede vælgere formentlig ikke mindre vrede af at høre, men igen: Vreden gik ikke nævneværdigt ud over Mette Frederiksen.
Men tænk engang, hvis de samme ord var kommet ud fra Helle Thorning-Schmidts mund? Så havde det været historien om en statsminister, der lever et dekadent overklasseliv langt fra sine vælgeres hverdag og virkelighed.
Som nyslået justitsminister betonede Mette Frederiksen en ny balance i udlændingepolitikken. På den ene side skal Danmark påtage sig et medmenneskeligt ansvar for at hjælpe de flygtninge, der kommer til Danmark. På den anden side skal der findes en realisme i forhold til, at landets kommuner kan håndtere opgaven.
Foreløbig har det været ord uden nævneværdig handling. Mette Frederiksen har placeret sig solidt i den rullende overbudspolitik, som regeringen selv har givet ny hastighed med det omdiskuterede lovforslag, der vil afskære flygtninge fra blandt andet Syrien i at blive familiesammenført med deres børn og ægtefæller før tidligst efter et års ophold.
Men heller ikke det har foreløbig kostet på troværdigheden. Noget kunne altså tyde på, at det i såvel parti som blandt vælgerne ikke synes at være, hvad der bliver sagt, men hvem der siger det.
Mette Frederiksen tænder det håb, der kan få socialdemokrater til at føle sig som en del af en fælles bevægelse baseret på et værdifællesskab. Også selv om hun reelt fører en politik, der på centrale områder går i den stik modsatte retning.
Ikke mange socialdemokrater var eksempelvis sluppet nådigt fra at implementere en dagpengereform og stadig blive betragtet som en ægte socialdemokrat. På den måde har Mette Frederiksen i 2014 vist en særligt politisk smidighed, som formentlig vil blive foldet yderligere ud i det valgår, vi står foran.
",0.0,27. december 2014,"Foreløbig har det været ord uden nævneværdig handling. Mette Frederiksen har placeret sig solidt i den rullende overbudspolitik, som regeringen selv har givet ny hastighed med det omdiskuterede lovforslag, der vil afskære flygtninge fra blandt andet Syrien i at blive familiesammenført med deres børn og ægtefæller før tidligst efter et års ophold."
1729,/debat/2015/09/smaa-pissemyrer,Små pissemyrer,Julie Top-Nørgaard," Jeg har travlt for tiden, og alligevel får jeg ordnet en masse småting oven i alt det, jeg i forvejen skal. Jeg er effektiv, det er det, jeg er. Jeg har f.eks. slået græsset i dag, det trængte allerede igen. Jeg har været oppe med flasker og dåser, vi har fået affaldssortering, og det er så dejligt, det giver en følelse af at kunne gøre noget, at begrænse skaderne. Jeg har lavet suppe til mine børn, jeg har afleveret en opgave på seminariet, jeg har skrevet på en bog, jeg har hjulpet en ven. Jeg har beundret en enlig høstviol. Man kan ikke sige, at jeg ikke gør noget. Du kan ikke sige, at jeg ikke gør noget.
Vi er bare nogle små pissemyrer, vidste du det? Det tænker jeg en del på for tiden.
Jeg tænker på kosmos. Jeg har googlet det. Kosmos er et ordnet eller harmonisk system. Kosmos er mening. Kosmos er det, der ikke er kaos. Kosmos er at zoome ud, at se det hele på lang afstand. Kosmos er, at vi er bittesmå. Kosmos er, at det er overstået, før vi ved af det. Kosmos er, at alt er okay.
Jeg tænker på de døde, på min farmor. Jeg tænker på min farmors hus. Jeg tænker på fliserne foran dørtrinnet, den matterede rude i døren, de gule mursten. Jeg tænker på, hvordan man gik om på den anden side, hvis min farmor ikke lukkede døren op, for så var hun i haven. Hvordan man åbnede havelågen og gik ind. Jeg tænker på den metalliske klang af det lille glipfald, når man åbnede lågen. Jeg tænker på, hvordan jeg elskede den lyd.
Jeg tænker på lidelse og sorg. Jeg tænker på religion og filosofi. På religioner uden guder, og religioner med.
Jeg tænker på, at lidelse findes. At lidelse er et vilkår. Jeg tænker på, at jeg kan forsøge at bære lidelsen som en god kristen. At jeg kan sætte mig ind i kirken og trøste mig ved tanken om, at smerte er en del af menneskelivet. At lidelse på sin vis er ok. At jeg kan læse i Bibelen og tænke på, at det er det, Jesus på korset handler om. At han lider med mig. At man kan tage det på sig. At alt er ok. Alligevel. At sådan er det. Sådan er livet.
Jeg tænker på barmhjertighed. På at række ud efter sin næste.
Jeg tænker på, at jeg kan betragte den mere udefra, lidelsen. Som buddhisterne. Jeg kan lade være med at identificere mig med den. Jeg kan undersøge den, observere den. Jeg kan undlade at tage den på mig. Fordi den er en illusion på samme måde, som dette liv er en illusion. Dette bedrøvelige liv. Jeg tænker på, at buddhisterne er heldige. Buddhister opererer ikke med skyld, skam og nåde. De opererer med karma. Ansvar for det, man gør. Jeg tænker, at det på den anden side også er svært at overskue.
Jeg tænker på weekenden. Jeg tænker på, at vi skal male annekset i sommerhuset. At jeg håber, vejret holder. At vi skal købe en ny lås til døren. At vi skal have ekstra dyner med.
Jeg tænker på, om det er et tegn på fare, at man er bange. Ikke nødvendigvis. Du må ikke løbe væk, min lille skat, jeg blev så bange. Jeg tænker på alle de gange, hvor vi forveksler frygt med fare. Og de gange, hvor vi ikke gør.
Jeg tænker på, hvordan vi alle sammen er drevet af frygt. Jeg tænker på de forskellige ting, frygten får os til at tænke, sige og gøre. Jeg tænker på, at jeg er lige så bange som de andre. Bange for det nye, bange for det fremmede, bange for at dø.
Jeg tænker på, at noget er ved at forandre sig, at noget bryder sammen.
Jeg tænker på, at noget andet måske er på vej. Jeg tænker på opstand og oprør og opvågnen. Jeg tænker, at jeg vil være optimistisk og åben, at det skal være min strategi, måden jeg håndterer min frygt på. Jeg tænker, at jeg vil være uforfærdet.
Alting kommer til at ændre sig.
Jeg tænker på, hvordan vi alligevel bare lever videre, uanfægtet, som om intet var hændt. Hvordan vi går på arbejde, køber opvaskemaskiner, skændes og elsker. Jeg tænker, at vi har ikke andre muligheder. Vi har ikke andre muligheder.
Jeg tænker på, hvad der er mest basalt: tillid eller angst?
Jeg tænker på kosmos. Kosmos er, at vi er pissemyrer. Det tænker jeg på. Jeg vil ikke tænke på andet.
Julie Top-Nørgaard er pædagogstuderende og journalist. 
Klummen er udtryk for skribentens egen holdning




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,18. september 2015,"Vi er bare nogle små pissemyrer, vidste du det? Det tænker jeg en del på for tiden."
9599,/debat/2012/07/laeserbreve-18,Læserbreve,Anders  Thrane," En ny dansk model
Rasmus Brygger, landsfomand for Liberal Alliances Ungdom
Claus Hjort Frederiksen (V) har med forslaget om at droppe trepartsforhandlingerne i en V-ledet regering vist, at Venstre kan være handekraftig med nye politiske forslag. Det er modigt, men også nødvendigt at tage kampen mod fagbevægelsen. Den er svækket, men fastholder stadig det danske arbejdsmarked i et rigidt og gammeldags system.
Den danske model med princippet om, at det er arbejdsmarkedets parter og ikke politikkerne, der skal styre forholdene på det danske arbejdsmarked, er et vigtigt princip. Man kan godt være tilhænger af den danske model uden at gå ind for et fagforeningsmonopol. Hvis Claus Hjort Frederiksen står ved sit forslag, tegner det ikke til at blive den danske models død – tværtimod. I stedet indretter vi det danske samfund til at indeholde et decentraliseret arbejdsmarked. Det er den nye danske model, som vi har brug for. Virksomhederne kan igen blive konkurrencedygtige. Dem, der i dag står udenfor arbejdsmarkedet, vil igen have mulighed for at bidrage til samfundet
Ynkelig skattereform
Oliver Goulin, Aarhus
I artiklen ’Rød og blå skattereform er næsten identiske’ ( 7.-8. juni) fremgår det, at en lavltlønnet får mellem 160 og 200 kroner mere om måneden. Er det det, politikerne har opført sådan et teater for?
Disse ynkelige tal viser blot, at ingen af parterne har turdet lave en seriøs skattereform, som markant nedsætter skat på arbejde. Disse småbeløb er helt patetiske. Skattereformen er alt for uambitiøs, og ikke mindst kommer den alt for sent, efter at arbejdspladser er begyndt at flytte ud af landet. Man skulle have forudset dette for 20 år siden og planlagt en skatte- og arbejdsmarkedsreform, som for alvor kunne sætte prisen på arbejdskraft ned for at beskytte danske arbejdspladser.
Vi indhentes nu af vores skæbne, og det er muligvis for sent at gøre noget ved det i denne omgang.
Brug rigtige eksperter, DR
Christen Sørensen, professor i økonomi, fhv. overvismand
Næsen til DR’s økonomiske ekspert, Karsten Engmann Jensen, hvis udlægning af den europæiske økonomi blev stemplet som ’blå’ af seernes redktør i Information 7.-8. juli, har DR-ledelsen et medansvar for. Det skyldes den måde, som DR bruger ’egne eksperter’ på. Det vil altid før eller senere gå galt, når DR-journalister bruger inhouse eksperter, som direkte medvirkende i udsendelser. Ikke mindst i politik, men også i økonomi er der vidt forskellige vurderinger. Ved direkte at bruge egne eksperter i udsendelser risikerer DR derfor også at videregive subjektive opfattelser som næsten objektive sandheder. Det er sagen om Karsten Engmann Jensen er et eksempel på.
Det er let at forstå, at journalister kan komme på glatis, og at der følgelig er behov for eksperthjælp. Men egne eksperter bør ikke medvirke direkte, men klæde journalisterne på, så såkaldte indkaldte eksperter ikke får lov at komme med ensidige og eventuelt fordrejede udlægninger uden at blive konfronteret hermed. Dette er i øvrigt også relevant for dagspressens brug af især bankøkonomer.
For meget Roskilde
Steen Flemming Jørgensen, København
Jeg er sikkert blevet en ældre mand, dog forhåbentlig ikke en sur mand. Men kan det virkeligt være korrekt, at Roskilde Festival i den grad skal fylde avisen med flere artikler og et hav af anmeldelser af rockorkestre, jeg ikke engang kan udtale. Denne massive dækning bliver foretaget over flere dage i min avis.
Gad vide, hvor mange af deltagerne på Roskilde, der læser Information. Til næste år ønsker jeg en sommerpause fra avisen i forbindelsen med Roskilde Festival.
Nye løsninger for sexarbejdere
Christian Groes-Green, adjunkt, RUC
Talsperson for 8. marts-initiativet, Hanne Helth (HH) beskriver mig i et læserbrev 8. juli som ’seksualpolitisk korsridder’. Årsagen er, at jeg mener, politikere og NGO’er bør lytte mere til sexarbejdernes selv, herunder udsatte prostituerede, samt det store flertal der arbejder på klinik eller som escort, som jeg kender fra mit arbejde.
Jeg mener, det gælder om at finde løsninger på problemer med vold og overgreb, som sexarbejderne selv kan leve med, og ikke presse en dagsorden igennem uden om dem. Hvis HH, ligesom Reden, mener, at sexkunden skal gøres kriminel, fordi al prostitution er lig med voldtægt, er det ude af trit med, hvad det store flertal af prostituerede mener. Ifølge SFI’s rapport Prostitution i Danmark fra 2011, er flertallet imod et forbud mod købesex, da de frygter, det vil tvinge handlen under jorden og gøre dem mere sårbare. Spørgsmålet om, hvordan vi involverer prostituerede i nye løsninger, optager ikke kun mig, men mange danske og internationale forskere.
Hvad er social bedrageri?
Hans Schjørmann, medlem af Landsforeningen Lediges Vilkår
Sociale klienter er blevet vor tids Loch Ness-uhyre. I agurketiden kommer de i medierne uden selv at komme til orde. Senest er en gammel nyhed kommet i reprise: At flere kommuner opfordrer deres borgere, til anonymt at meddele kommunen deres angivelige mistanke om medborgeres ’sociale bedrageri’. Men hvad ligger egentlig i udtrykket ’socialt bedrageri’? Reglerne for sociale ydelser er yderst elastiske og bruges på elastiske spørgsmål som: Hvornår bor man et sted, og hvornår er man blot tit på besøg? Kommunen er reelt den lovgivende, dømmende og udøvende magt på én gang. Demokratiet sat ud af kraft til fordel for en kortsigtet besparelse!
Socialisme som skældsord
Curt Sørensen, Beder
Med Henrik Sass Larsens (S) angreb på Enhedslisten er det ikke længere blot konservative som Brian Mikkelsen, Lars Barfoed og Rasmus Jarlov eller Dansk Folkeparti, der bruger ’socialisme’ som skældsord. Socialdemokraterne følger trop
Hvor har socialdemokratiet dog bevæget sig langt væk fra sit historiske udgangspunkt.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,21. juli 2012,"Hans Schjørmann, medlem af Landsforeningen Lediges Vilkår"
3077,/debat/2015/02/aarlige-check-onkel-sam,Den årlige check fra Onkel Sam,Jens Lohmann," Én gang om året lander en check fra Washington på den cubanske præsidents bord. I år var det check nr. 113. Den første check i 1903 var på 2.000 dollar. Fra 1938 til 1972 lød den på 3.386,25 dollar, og siden 1973 på 4.085 dollar. Siden 1960 har den cubanske regering dog ikke indløst den.
De mange checks er USA’s punktlige betaling af lejen for de 117 km2 i det sydøstlige Cuba, der huser USA’s ældste militærbase i udlandet, Guantánamo. Grunden til, at Cubas regering ikke hæver den årlige check, er, at man ikke anerkender den aftale fra 1903, som USA påtvang det militært besatte Cuba.
USA’s punktlige betaling skal øjensynlig være et bevis på, at man fra amerikansk side overholder sin del af en aftale, der for længst har overskredet den gængse maksimale løbetid for internationale aftaler, 99 år, og som i dag anvendes til en omstridt fangelejr, som USA’s præsident, Barack Obama, i strid med sine løfter i 2008-2009 ikke har lukket for længst.
Cuba har adskillige gange krævet aftalen ophævet og baseområdet leveret tilbage til Cuba. I en tale på det latinamerikanske topmøde i Costa Rica i januar hyldede Cubas præsident, Raúl Castro, den aftale, han har indgået med Obama om at normalisere forholdet mellem de to lande. Men det er nødvendigt at ophæve handelsblokaden, give Cuba kompensation for påførte skader og levere Guantánamo tilbage, sagde han, for »hvis disse problemer ikke bliver løst, giver den diplomatiske tilnærmelse ingen mening«.
Det er helt udelukket, lød det amerikanske svar.
Dyr og unyttig base
Men hvorfor skulle det dog være udelukket? Basen har mistet sin oprindelige betydning som flådebase og bunkerstation for amerikanske krigsskibe. Den har ingen reel betydning for USA’s nationale sikkerhed og er ekstremt dyr, siger bl.a. Guantánamo-kenderen Eugene Fridell fra Yale University.
Hvorfor holder man så fast i basen i strid med baseaftalen og internationale konventioner? Der ligger en lang historie bag, hvor USA i 1800-tallet med våben og dollar som et forkælet barn fik de landområder, det pegede på, i alt ca. 7,7 millioner km2. Bare ikke det mest begærede: den velstående og strategisk beliggende spanske koloni Cuba. Lidet hjalp det at byde store beløb for øen i 1809, 1843 og 1898.
I 1817 skrev Jefferson: »Hvis vi tager Cuba, bliver vi herrer over Caribien.« I 1898 greb USA ind i cubanernes frihedskrig mod Spanien, der blev tvunget til at afstå Cuba, Puerto Rico, Filippinerne og Guam.
Mens man gjorde de sidste tre til kolonier, var den cubanske uafhængighedsbevægelse så stærk, at USA foretrak et formelt uafhængigt Cuba under amerikansk kontrol. En grundlovgivende forsamling udarbejdede en forfatning, som var for vidtgående for USA. Derfor vedtog USA’s kongres i 1903 en tilføjelse til Cubas forfatning – The Platt Amendment – som bl.a. gav USA mulighed for at etablere militære baser.
I 1934 ophævede præsident Franklin Roosevelt The Platt Amendment som led i sin charmeoffensiv over for Latinamerika. Men Guantánamo-basen bestod, og betalingen blev sat op.
Lad os hjælpe USA
Cubanske protester mod basen og krav om tilbagelevering er konsekvent blevet afvist af USA. Men når basen ifølge eksperter ikke længere har militær betydning, og når den ikke længere opfylder sit oprindelige formål som bunkerhavn og flådebase, men i strid med international ret i stedet anvendes til fangelejr, er der ifølge den cubanskfødte, amerikanske folkeretsekspert og rådgiver for FN Alfred De Zayas folkeretligt grundlag for at ophæve aftalen.
Han henviser til Wienerkonventionen om Traktatretten fra 1969, artikel 60, og tilføjer, at de grove krænkelser af menneskerettighederne i behandlingen af fangerne på Guantánamo krænker den oprindelige aftale fra 1903.
USA mener, at Wienerkonventionen ikke har gyldighed for Guantánamo-aftalen, da en konvention ikke kan anvendes med tilbagevirkende kraft. De Zayas henviser til traktatens artikel 64, der fastslår, at »hvis der opstår en ny tvingende norm i almindelig mellemfolkelig ret, bliver enhver eksisterende traktat, som er i strid med denne retsregel, ugyldig og ophører«.
Blandt de forhold, der kan have betydning, er de vilkår, en traktat er indgået under, skriver De Zayas, og henviser til ophævelse eller ændringer af traktater, som blev indgået i kolonitiden og som et led i afkoloniseringen i 1950’erne og 1960’erne blev ophævet.
Panamakanal-aftalen fra 1903 er en anden vigtig præcedens. Den blev indgået under militært pres fra USA i 1903. I 1977 aftalte de to lande, at Panama skulle overtage kanalen og kanalzonen i 2000. Aftalen om Guantánamo blev indgået, mens Cuba var militært besat og under trussel om, at landet ikke ville få sin uafhængighed, hvis den kommende præsident ikke skrev under.
Der er altså juridisk dækning for, at USA under de forhandlinger med Cuba, som genoptages i disse dage, kan vise sin gode vilje over for Cuba og slippe af med den dyre base uden at tabe ansigt. Desuden skylder Obama sig selv og verden én gang for alle at fjerne den skændsel, som fangelejren er. Det er uværdigt for det land, der bryster sig af være The Land of the Free, at spærre flere hundrede mennesker fra andre lande inde under umenneskelige forhold, underkaste dem tortur og ikke stille dem for en dommer, som det bl.a. fremgår af fangen Mohamedou Ould Slahis dagbog, Dagbogen fra Guantánamo, der netop er udkommet på dansk.
Med USA’s forvredne syn på Cuba forbliver en løsning på Guantánamo desværre nok en fjern drøm, hvor Washington for at vise sin gode vilje blot fordobler beløbet på den årlige check – medmindre lande, der hævder at være USA’s venner, f.eks. EU-landene, tilbyder at følge Uruguays eksempel og indvilliger i at modtage de resterende 122 fanger på basen. Så kan der ikke være flere undskyldninger for ikke at lukke basen.
Jens Lohmann er journalist med speciale i Mellem- og Sydamerika




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,26. februar 2015,"Hvorfor holder man så fast i basen i strid med baseaftalen og internationale konventioner? Der ligger en lang historie bag, hvor USA i 1800-tallet med våben og dollar som et forkælet barn fik de landområder, det pegede på, i alt ca. 7,7 millioner km2. Bare ikke det mest begærede: den velstående og strategisk beliggende spanske koloni Cuba. Lidet hjalp det at byde store beløb for øen i 1809, 1843 og 1898."
7741,/debat/2013/04/boer-danmark-foere-selvstaendig-klimapolitik,Bør Danmark føre en selvstændig klimapolitik?,Poul Schou," Hvad kan et lille land som Danmark reelt gøre for at påvirke klimaspørgsmålet, som jo er et globalt problem?
Det er et meget vigtigt spørgsmål at være bevidst om, når man her i landet diskuterer klimapolitik. Drivhusproblemet betragtes af mange som det vigtigste forureningsproblem, vi står over for. En aktiv dansk klimapolitik er en vigtig del af skiftende regeringers indstillinger på området, og mange danskere ønsker endnu flere markante tiltag fra dansk side end de allerede vedtagne.
Samtidig er det oplagt, at Danmark er for lille et land til, at ændringer i vores udledninger af drivhusgasser kan påvirke de samlede globale udledninger mere end en ubetydelighed. De danske udledninger udgør således under 0,2 procent af de samlede globale drivhusgas-udledninger hvert år. Så er det overhovedet meningsfuldt, at et land som Danmark fører en selvstændig klimapolitik?
I hvert fald er det vigtigt, at konsekvenserne af at anvende ressourcer på ensidige tiltag bedømmes på et oplyst grundlag. I den forbindelse er det værd at gøre opmærksom på en udredning af netop denne problemstilling, som en ekspertgruppe under den svenske regering offentliggjorde sidste år. Selve udredningen er foretaget af den anerkendte norske miljøøkonom Michael Hoel, og den giver en udmærket oversigt over perspektiverne for et lille lands selvstændige klimapolitik.
Kun globale aftaler batter
Hoels udgangspunkt er, at drivhusproblemet er et meget vigtigt problem. Skal udledningerne af drivhusgas begrænses, så temperaturstigningen ikke forventes at overstige 2-3 grader, bør det ved en verdensomspændende aftale om en global afgift eller kvoteordning gøres så meget dyrere at udlede drivhusgasserne, at målet nås. Vi har imidlertid som bekendt endnu ikke nogen global, forpligtende aftale om at begrænse udledningerne. Derimod har et mindre antal lande (herunder Danmark) ensidigt valgt at foretage begrænsninger i deres egne udledninger. Lande som de skandinaviske er dog så små, at deres selvstændige begrænsninger i sig selv ikke vil påvirke klimaproblemet nævneværdigt. Så hvad er begrundelsen for, at små lande alligevel fører en relativt ambitiøs klimapolitik på egen hånd, og hvad er de sandsynlige konsekvenser for de globale udledninger?
De direkte konsekvenser af reduktionen er som nævnt ubetydelige. Hoel viser med nogle regneeksempler, at selv relativt store ensidige reduktioner i Kyotolandene, USA eller Kina kun kan forventes at påvirke temperaturstigningen meget lidt. Ja, selv en reduktion i alle tre områder på én gang på næsten 100 pct. af dagens udledninger i løbet af det kommende århundred kan ikke alene stabilisere temperaturen. En temperaturstabilisering vil i beregningerne kræve, at stort set alle andre udviklingslande også bidrager med reduktioner. En ensidig indførsel af en helt CO2-neutral økonomi i et land som Danmark vil med samme målestok ikke i sig selv kunne mærkes på den globale temperatur.
Indirekte effekter
Men der kan også tænkes forskellige indirekte effekter. En af dem går dog den gale vej, nemlig lækagen: Der er forskellige årsager til, at færre udledninger i et land vil give en automatisk tendens til forøgede udledninger i andre lande. Nogle virksomheder vil således tænkeligt flytte udenlands eller blive udkonkurreret af tilsvarende udenlandske virksomheder med samme produktion og udledninger. Er landet i forvejen underlagt et internationalt kvotesystem, som Danmark er for sine kraftværkers vedkommende, er der desuden en lækage på 100 procent, så længe kvoteloftet er bindende.
Hvis danske kraftværker holder op med at forbruge kul og derfor ikke længere køber kvoter, vil kvoterne blot blive købt af andre udenlandske virksomheder. Endelig vil den lavere efterspørgsel på fossile brændsler i landet trække i retning af en lavere pris på fossile brændsler, hvilket i sig selv giver en tendens til et større forbrug, heraf i andre lande, der ikke fører nogen klimapolitik.
Til gengæld kan man forestille sig, at en ambitiøs klimapolitik i ét land kan bidrage til udvikling af klimavenlig teknologi, som på sigt også vil formindske udledningerne i andre lande.
Virkningen af denne teknologieffekt fra et lille lands indsats er dog sandsynligvis beskeden, og det er f.eks. ikke sikkert, at den vil opveje lækage-effekterne.
Usikre konklusioner
Nogle argumenterer for, at en ambitiøs klima- eller miljøpolitik kan give en række erhvervspolitiske fordele, eksempelvis ved at danske virksomheder får et forspring i udviklingen af klimavenlige teknologier. Om dette synspunkt nøjes Hoel med at anføre, at forskningen ikke giver nogen entydig konklusion. Det samme gælder spørgsmålet om det faktum, at et bestemt land forsøger at agere som forbillede, vil påvirke den politiske proces i andre lande således, at de så også bliver parate til ensidigt at påtage sig en større byrde i klimasammenhæng. Eksperimenter med enkeltpersoner i små grupper tyder på, at individer kan blive påvirket af hinandens gavmildhed og frivillige bidrag, men der er ikke belæg for at hævde, at man kan overføre den samme tankegang til nationer.
Endelig er der effekten på internationale klimaforhandlinger af enkeltnationers ensidige tiltag på området.
Her er vores viden om de sandsynlige virkninger dog ret begrænset. Litteraturen herom peger typisk på, at de lande, der påtager sig ensidige forpligtelser inden forhandlingerne finder sted, klarer sig dårligere i forhandlingerne, end de ville have gjort uden de ensidige skridt. Hvad der sker med de samlede udledninger, kan man imidlertid ikke sige generelt.
Man kan både forestille sig, at de vil falde, og at de vil stige. En årsag til det sidstnævnte er, at det globale problem for de øvrige lande jo alt andet lige er blevet lidt mindre, når nogle lande frivilligt påtager sig reduktioner under alle omstændigheder. Det mindsker gevinsten for de øvrige lande ved at indgå en forpligtende aftale, når de ved, at problemet under alle omstændigheder vil blive formindsket, uanset om de selv foretager sig noget eller ej. Derved kan deres tilskyndelse til at påtage sig forpligtelser blive kølnet. En sådan mulig effekt er det vigtigt at være opmærksom på, når man overvejer ensidige reduktioner.
Beskedne resultater
Sammenfattende virker det tvivlsomt, at ensidige skridt fra et land som Danmark vil kunne gøre nogen mærkbar forskel for en global problemstilling som klimaspørgsmålet.
Man kan ikke udelukke, at der principielt vil være en virkning i nogle sammenhænge af ensidige tiltag, men under alle omstændigheder vil det forventede resultat dog være af yderst beskeden størrelse. Og om resultatet bliver færre samlede udledninger eller tværtimod det modsatte, kan man ikke være helt sikker på.
Det betyder ikke nødvendigvis, at ensidige skridt er irrationelle. Der findes også en rent etisk position, som går på, at rige lande har en moralsk forpligtelse til at gøre mere end andre lande – uafhængigt af konsekvenserne. Man kan mene, at dette er tilstrækkeligt til at begrunde enegangen, hvis bevidstheden om, at vi gør det, vi mener er etisk rigtigt, er en velfærdsgevinst i sig selv – uanset om handlingerne rent faktisk kan forventes at påvirke klimaet. Eller man kan mene, at problemet er så altafgørende, at selv de mest minimale muligheder for at påvirke det en anelse skal afprøves, selv hvis omkostningerne herved er store.
Eller man kan mene, at den forventede globale betydning simpelthen er større end Hoel og andre anslår – dette vil dog kræve en konkret underbygget begrundelse.
Det afgørende er dog, at beslutningerne bør træffes på et nøgternt grundlag med viden om de reelle formodede konsekvenser og ikke ud fra ønsketænkning.
 
Poul Schou er chefkonsulent i De Økonomiske Råds Sekretariat. Synspunkterne i artiklen udtrykker ikke nødvendigvis holdningen hos De Økonomiske Råds formandskab
Michael Hoels udredning kan læses her: http://www.ems.expertgrupp.se/Uploads/Documents/26-mars/EMS-2012_3.pdf




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",63.0,9. april 2013,"Til gengæld kan man forestille sig, at en ambitiøs klimapolitik i ét land kan bidrage til udvikling af klimavenlig teknologi, som på sigt også vil formindske udledningerne i andre lande."
954,/debat/2016/01/laeserbreve-11,Læserbreve,Informations Debatredaktion," Selvfølgelig er Airbnb deleøkonomi
Geert Laier Christensen, underdirektør i Dansk Erhverv
Den 15. december kunne man i et Ritzau-telegram, der blandt andet blev bragt på information.dk, læse overskriften »Organisationer: Airbnb er ikke deleøkonomi«. I telegrammet blev Dansk Erhverv interviewet om vores holdning til Airbnb. Et udmærket interview, som blev fint gengivet i artiklen. Overskriften er derimod misvisende. Den hviler på misforståelsen, at deleøkonomi er noget ikkekommercielt.
At påstå, at Airbnb ikke er deleøkonomi, er udtryk for en manglende forståelse for, hvad begrebet dækker over og for den forandringsproces, som en række brancher oplever som en konsekvens af deleøkonomiens fremvækst. Airbnb er tydeligvis en del af deleøkonomien: Tjenesten er baseret på udvekslinger imellem privatpersoner, og den er baseret på køb af adgang snarere end ændret ejerskab. Derved adskiller Airbnb sig fra det traditionelle ’B2C’-forretningskoncept, som bygger på salg mellem forbruger og virksomhed.
Danmark, jeg orker dig ikke mere
Sally Mersoumi, Aarhus
Min brune hud, mit sorte hår, mit irakiske efternavn og min religion – de fire ting gør, at jeg skal tage afstand fra terror, når medierne og politikere beder mig om det. De fire ting gør, at jeg ikke bliver kaldt dansker, men indvandrer. Der bliver snakket så meget om os ’indvandrere’, men vi bliver aldrig talt til.
For nylig var jeg til tandlægen. I venteværelset mødte jeg en syrisk flygtning, der hed Nabil. Han havde været i Danmark i to måneder. Vi faldt i snak, og han fortalte mig sin historie. Han spurgte mig, hvordan livet i Danmark var. Jeg skulle tænke mig grundigt om, før jeg svarede ham. For hvis jeg skal være ærlig, ser det ikke lyst ud for os muslimer lige nu. Jeg fortalte ham, at her er smukt; jeg fortalte ham, at her i Danmark er vi mere end villige til at hjælpe folk i nød; jeg fortalte ham, at vores politiske ledere vil gøre alt for at hjælpe ham i den rigtige retning efter alt det onde, han har oplevet som flygtning. Jeg løj. For hvis jeg føler mig hjemløs i mit eget land, hvordan må det så ikke føles at være flygtning?
Kære Nabil. Sandheden er, at det ikke ser godt ud oppefra. Men næstekærlighed og barmhjertighed forbliver i Danmark, selv om nogle vil tage det fra os. Racismen kommer nemlig fra vores politikere. Generalisering fra medierne og politikerne gør, at jeg ikke føler mig velkommen i mit eget land. Magtesløsheden rammer mig hårdt. Nogle vil undre sig over, hvorfor jeg føler mig ramt, når der bliver snakket grimt om indvandrere, for jeg er jo en velfungerende og velintegreret dansk muslim. Men alle bliver ramt. »Lad vær med at dehumanisere mig,« »lad mig være i fred,« har jeg lyst til at råbe.
Islam er en religion. Du kan tro på den, eller du kan lade være. Kampen for at fjerne en religion fra et land vil aldrig lykkes. Kampen mod muslimer i Danmark er så trættende. Jeg har givet op. Når jeg er færdig med min universitetsuddannelse, pakker jeg mine ting og flytter til et land, hvor man har accepteret, at vi nu skriver 2016. ’Skrid hjem’-kommentarerne får endelig sin effekt. Men jeg skrider ikke ’hjem’, jeg skrider hjemmefra. Jeg vil bo i et land, hvor jeg bliver behandlet som et medmenneske og ikke kommer på B-holdet. Og jeg ved, at jeg ikke er den eneste, der har det sådan. Sådan kan det gå, når politikerne ikke tænker over konsekvensen af deres udtalelser. Undskyld Danmark, jeg orker dig ikke mere. Måske kan vi blive gode venner igen en dag, og jeg vil altid elske dig, men lige nu ser det sort ud.
Videotolkning er latterlig
Elvir Peleševi?, København
Med støtte fra regeringen vil regionerne i løbet af 2016 lave fælles nationale regler for tolkeydelser, som i høj grad vil fremme video- og teletolkning. Det er bekymrende og et udtryk for, at politikerne stadig ikke forstår en dyt af, hvad god og kvalificeret tolkebistand går ud på.
Beslutningstagerne på området er i gang med at overbevise omverdenen om, at video- og teletolkning forbedrer kvaliteten af tolkningen. Det argument er direkte latterligt. Tværtimod forringer video- og teletolkningen kvaliteten og oplevelsen af tolkesituationen for alle de involverede parter. Tolken fratages indblik i parternes kropssprog, som er en af tolkens vigtigste arbejdsværktøjer, mens følelsen af utryghed hos borgeren forstærkes. En tolk oversætter ikke blot ord – han eller hun formidler også stemning og følelser. Dertil er der en række teknologiske udfordringer, der kan være med til at gøre tolkesituationen utilstrækkelig.
Tele- og videotolkning er et fint alternativ, men kun i akutte situationer og i geografiske områder, hvor adgang til tolke er begrænset. Vi skal hellere satse på tolkeuddannelse, indførelse af tolkeautorisation samt oprettelse af et landsdækkende tolkeregister.
",0.0,2. januar 2015,"Beslutningstagerne på området er i gang med at overbevise omverdenen om, at video- og teletolkning forbedrer kvaliteten af tolkningen. Det argument er direkte latterligt. Tværtimod forringer video- og teletolkningen kvaliteten og oplevelsen af tolkesituationen for alle de involverede parter. Tolken fratages indblik i parternes kropssprog, som er en af tolkens vigtigste arbejdsværktøjer, mens følelsen af utryghed hos borgeren forstærkes. En tolk oversætter ikke blot ord – han eller hun formidler også stemning og følelser. Dertil er der en række teknologiske udfordringer, der kan være med til at gøre tolkesituationen utilstrækkelig."
4577,/debat/2014/07/letfordoejelig-flink-flowradio,"Letfordøjelig, flink flowradio",Katrine Hornstrup Yde," Er du en helt?«
Det er P1’s garvede radiovært Dorte Krogsgaard, der stiller Radio24syvs kulturjournalist René Fredensborg spørgsmålet.
De to sidder i Billedsalen på Vallekilde Højskole, de er godt i gang med P1’s interviewserie ’Sommergæsten’. Intromusikken er feel good studiefunk iblandet fuglefløjt. Sommerligt. En flok radiohøjskolekursister lytter med og klapper høfligt. Snakken går på Fredensborgs kontroversielle succeser som journalistisk provokritiker af kulturelitens magt og kammerateri. Han fortæller om dengang, han med skjult kamera forsøgte at bosætte sig på Christiania og blev truet med bank. Han retfærdiggør sin kontroversielle artikel i Filmmagasinet EKKO om selvoplevet cokekammerateri i filmstøttesystemet, der fik en filmkonsulent fyret. Han kalder sig »en lonesome cowboy«, der hellere skyder sig baglæns ud af en bar end bliver del af et fællesskab. Han vogter, siger han, over skatteborgernes penge, der bliver brugt på kunst og kultur for de få (fra København).
»Jeg er nok nærmere en antihelt, fordi jeg sætter mig selv på spil og bliver frygtelig upopulær i visse kredse,« svarer han på Krogsgaards spørgsmål og tilføjer: »Og så er der andre, der tager mig til sig.«
En elitekritisk kulturjournalist taler om sig selv i en andens kulturprogram. De er begge forfængelige, de vil begge gerne elskes. Den ene er klassens såkaldt frække dreng, der hellere rækker tunge for ofte end for sjældent. Han er helt repræsentativ for den folkelige, dristige og fejlbarlige radiokanal, som han som vært og redaktør har det daglige kulturmagasin AK24syv på. Den anden er klassens dygtige duks, hun er garvet og velforberedt, hun har sine spørgsmålskort klar i skødet, hun har en tidsplan over samtaleemner og småindslag, og hun afbryder hellere samtalen, før den bliver rigtig spændende eller overraskende, frem for at overskride tidsplanen. Hun er helt repræsentativ for P1, hvis største fejl er ikke at turde noget som helst.
’Sommergæsten’ er feel good ’kløen på ryggen’-journalistik, der repræsenterer alt det, som Fredensborg siger, at han kritiserer, når han langer ud efter kolleger, der er spændt for eliteinstitutionernes ’PR-vogn’ og som er underlagt den gode smag, som ’Bermuda-firkanten’ – Louisiana, Zentropa, Politiken og Gyldendal – repræsenterer. Imens charmerer han ukritisk vært og publikum med sin jyske no bullshit-facon og lapper anerkendelsen i sig. Krogsgaard udfordrer ikke Fredensborgs (anti)heltefortælling – bortset fra hyggelig prikken til det tilsyneladende paradoks, at han kritiserer selvfedmen og rygklapperiet i den medieby på Roskilde Festival, som han selv står og drikker i. Men det paradoks indrømmer Fredensborg, hvilket er hans strategi og logik: Man skal kritisere indefra. Have magt for at kritisere magten.
Men når Radio24syvs elitekritiske kulturjournalist således bliver hyggepromoveret på elitære P1, så udstiller det begges udfordringer. Fredensborgs handler om anerkendelsessygens paradoks. Når han siger, at han er en antihelt, som vover at gøre andre vrede, så siger han det til en elite af værter, publikum og lyttere, som han snarere håber vil elske ham. Men det tager stadig brodden af hans kritiske, antielitære projekt.
P1’s endnu større udfordring er at ’slippe spørgsmålskortet’, at invitere improvisationen og blot snerten af galskab indenfor, at give rum for eksperimenter, der ikke er planlagt til døde, at slippe ideen om, at den lyd, der kommer ud af radioen, skal være én lang kagedej af letfordøjelig, flink flowradio for forandrings- og provokationsallergiske lyttere. Når de efter sommeren omlægger store dele af sendefladen og blandt andet laver et dagligt eftermiddagskulturprogram (hej, AK24syv!), så har de en chance for et nødvendigt selvopgør, som kontrasten til konkurrenten har synliggjort.
Og når en så kontroversiel og bevidst selvmodsigende mand som René Fredensborg (selv)hylder kritisk kulturjournalistik, burde han som minimum besvares af samme. Eller også burde han selv lave rav i den. Men det har alle altså måske for meget rygkløe til. Det er jo sommer. Der er ikke tid til spørgsmål fra salen, fastslår Krogsgaard. Hvis du klør min, så klør jeg din.
Katrine Hornstrup Yde er kulturskribent og anmelder.
Klummen i morgen: Julie Løntoft
",4.0,24. juli 2014,"En elitekritisk kulturjournalist taler om sig selv i en andens kulturprogram. De er begge forfængelige, de vil begge gerne elskes. Den ene er klassens såkaldt frække dreng, der hellere rækker tunge for ofte end for sjældent. Han er helt repræsentativ for den folkelige, dristige og fejlbarlige radiokanal, som han som vært og redaktør har det daglige kulturmagasin AK24syv på. Den anden er klassens dygtige duks, hun er garvet og velforberedt, hun har sine spørgsmålskort klar i skødet, hun har en tidsplan over samtaleemner og småindslag, og hun afbryder hellere samtalen, før den bliver rigtig spændende eller overraskende, frem for at overskride tidsplanen. Hun er helt repræsentativ for P1, hvis største fejl er ikke at turde noget som helst."
6498,/debat/2013/10/karrieregyseren-komedie,Karrieregyseren er en komedie,Ebbe Elhauge Kristensen," 
	Når jeg som barn så uhyggelige serier eller gyserfilm i fjernsynet, sagde mine forældre altid, at jeg skulle huske, at der stod et helt filmhold lige ved siden af skuespillerne. Med andre ord var der intet virkeligt i det, jeg så, og dermed ikke noget at være bange for.

	Mine forældres trick til at dulme angsten burde videregives til alle studerende og jobsøgende i Danmark. For det hjælper, når mindreværdet tager overhånd, mens man læser virksomhedsstrategier, LinkedIn-profiler og stillingsopslag. Det er tale om én stor forstillelse.

	Jeg er i gang med den sidste del af min kandidatuddannelse i statskundskab, og det er efterhånden gået op for mig, at arbejdslivet begynder lige om lidt. Selv om jeg igennem mit studie har tilegnet mig mange erfaringer, og vel egentlig ikke bør være alvorligt bekymret for min fremtid, er jeg det alligevel – i en grad, der nærmer sig det usunde.

	Stillingsoplag, virksomhedsstrategier og mine medstuderendes LinkedIn-profiler udbasunerer alle ideen om den perfekte medarbejder. Ham, der kan arbejde 14 timer i døgnet. Hende, der er så kompetent, at hverken statistik, ekstern kommunikation, strategisk marketing eller undervisning er den mindste udfordring.

	Avanceret kodesprog

	Jeg har løbende undret mig over, at mine medstuderende kunne oparbejde så mange relevante erfaringer. Mit studiejob i en landkommune har i hvert fald ikke kastet nogen af ovenstående erfaringer af sig – og så måske alligevel. For karriereretorikken er en art avanceret kodesprog, som man skal afkode for ikke at løbe ind i mindreværdskomplekser, selvværdsproblemer, stress, depression og overarbejde. Man skal blot, som mine forældre snusfornuftigt sagde til mig som barn, huske, at der står et filmhold lige ved siden af.

	Lad mig give et par eksempler: Hvis en af dine medstuderende på sin LinkedIn-profil skriver, at vedkommende har erfaringer med ekstern kommunikation, kan det f.eks. oversættes til, at vedkommende har 1) sendt en e-mail til nogen uden for den organisation, vedkommende er i. 2) at vedkommende har taget telefonen. Der er altså ikke noget at blive bange for her. Intern kommunikation fungerer efter samme model, her er der blot tale om, at man sender en e-mail til en kollega.

	Skal blot kunne skrive og læse

	Men hvad så med stillingsopslagene? Et er jo, at dine konkurrenter ikke er så gode, som du gik og troede. Noget andet er de krav, din fremtidige arbejdsgiver stiller. F.eks. kan man i DJØF-bladet se en stilling, der skal besættes af »en relationsstærk akademiker med drive og gennemslagskraft«. Det lyder jo umiddelbart en smule intimiderende, men hvordan ser det ud, når man tænker på det filmhold, der står lige ved siden af?

	Kompetencen relationsstærk er typisk noget, man har erhvervet i fredagsbaren. Har man talt med forskellige mennesker uden at støde dem fra sig, er man relationsstærk. Der kunne også bare have stået social, hvilket langt de fleste mennesker lever op til, da det mere eller mindre ligger i vores natur.

	Drive og gennemslagskraft? Det lyder, som om man skal kunne koste rundt med potentielle kunder i løbet af et par minutter, men det er nok ikke helt tilfældet. I stedet handler det om, at man evner at sige, hvad man mener – at man kan kommunikere et relativt simpelt budskab, uden at modtageren kløjes alt for meget i det. Samlet set går vi fra en »relationsstærk akademiker med drive og gennemslagskraft« til en »social akademiker, der kan tale og skrive«.

	Der kan være god ræson i at dechifrere – og dermed afmystificere – stillingsopslag og konkurrenter. Det giver et mere reelt billede af den arbejdsmæssige virkelighed, som vi som studerende og jobsøgende står overfor. Husk, at der står et filmhold lige ved siden af! Jeg skal understrege, at dette indlæg ikke har til hensigt at bagatellisere arbejdsløshed og dens konsekvenser. Det skal udelukkende forstås som en syrlig kommentar til den måde, hvorpå vi i det danske ’videnssamfund’ italesætter os selv som medarbejdere og arbejdsplads.

	Efter overstående devise har jeg erfaringer med intern og ekstern kommunikation, statistik, politikformulering, politisk kommunikation, konsulentbistand og meget andet. Mit CV er blevet udvidet med adskillige sider, og mine fremtidsudsigter er blevet adskillige toner lysere.

	Og sådan er karrieregyseren i virkeligheden en komedie, som man gør bedst i at grine ad.

	 

Ebbe Elhauge Kristensen studerer statskundskab
",3.0,10. oktober 2013,"	Jeg har løbende undret mig over, at mine medstuderende kunne oparbejde så mange relevante erfaringer. Mit studiejob i en landkommune har i hvert fald ikke kastet nogen af ovenstående erfaringer af sig – og så måske alligevel. For karriereretorikken er en art avanceret kodesprog, som man skal afkode for ikke at løbe ind i mindreværdskomplekser, selvværdsproblemer, stress, depression og overarbejde. Man skal blot, som mine forældre snusfornuftigt sagde til mig som barn, huske, at der står et filmhold lige ved siden af."
12542,/debat/leder/2011/03/nye-arabiske-helt,Den nye arabiske helt,Lasse Ellegaard," Uanset hvad der kommer ud af de arabiske revolter, og lige nu ser det ikke så godt ud for den libyske, så markerer de et paradigmeskifte i synet på 'det arabiske'. Ikke kun i Vesten, hvor de mere tænksomme tøver med at ordinere militær mirakelmedicin til det libyske oprør, men også - og især - i den arabisk-muslimske verden.
De fleste arabere er muslimer, men de fleste muslimer er ikke arabere - dog er islam tæt forbundet med 'det arabiske'. Koranen er på arabisk, Guds sprog, og halvanden milliard muslimer forbinder det religiøse med 'det arabiske'.
I Vesten er det anderledes som følge af historiske konflikter og en aktuel massekultur, der reducerer muslimen til Hollywood-araber: sortskægget, infam, tyvagtig, liderlig og altid med et brændende blik dækket af solbriller. Sådan har det været siden Valentino i 1921 havde hovedrollen i stumfilmen Sheiken. Den amerikanske medieforsker og mellemøstspecialist Jack G. Shaheen har i bogen Reel Bad Arabs(spoleslemme arabere) analyseret 900 film og fundet frem til, at arabere er klodens sidste etniske gruppe, der konsekvent fremstilles negativt i på film og i massemedier. Han opregner fem stereotyper: skurk, sheik, tjenestepige, egypter eller fæl palæstinenser. Selv i en film som Lawrence of Arabiafra 1961, hvor araberne er flinke (tyrkerne er de onde!), spilles den britiske agent, T.E. Lawrence, af Peter O'Toole, der er høj og blond (hvad Lawrence ikke var), og araberne fremstilles som snotforvirrede tosser, der ikke kan finde ud af at organisere sig, hvorfor briter og franskmænd må ordne deres fremtid. Der er ligefrem en betegnelse for den vestlige araberkliché, nemlig '3M-syndromet': Morder, Milliardær og Mavedans.
Det er tankevækkende, at arabiske helte op gennem det 20. århundrede har iscenesat sig selv i overenstemmelse den vestlige kliché. Gamal Abdel Nasser var en resolut soldat, der slog de muslimske brødre ihjel, Yasser Arafat var guerillahelt med afsikret automatriffel, Saddam Hussein var inkarnationen af stærk mand med moustache, Golfens emirer er et sindbillede på milliardærsyndromets limousineforfængelighed, harem-forbrug og obskøne rigdom. I Muammar Gaddafi samles alle disse tragiske og parodiske træk i én og samme person.
Den bizarre operetteoberst, der kalder sig 'broderlig vejleder og leder', var i 35 år en fæl fyr på det globale nyhedstapet: brutal diktator, våbenleverandør til IRA og PLO, meddelagtig i attentatet på Pan Am-fly 103 over Lockerbie, der dræbte 270 sagesløse, han overfaldt Tchad og var ifølge Ronald Reagan »Mellemøstens gale hund«, en morder og milliardær med 40 veldrejede og veltrænede jomfruer som personlig mavedanser-livvagt.
Han fik et nyt medieimage, da han i 2004 blev ven med Tony Blair og fik tilgivelse af George W. Bush efter nedlæggelse af et påstået kernevåbenprogram (af en libysk ekspert i eksil i London kaldet 'en bunke gammelt jern'). Morderstemplet var væk og tilbage var en lidt komisk, men stueren arabisk excentriker, der rejste rundt med sit beduintelt, vartet op af en ukrainsk sygeplejerske, som blev beskrevet i en Wikileak-lækket USA-indberetning som en 'svulmende blondine', opslog sit telt i Moskva, Rom og Paris - og i Donald Trumps have i New York forud for en 90 minutters rablende tale til FN-generalforsamlingen - han var programsat til 15. Han købte titlen som 'kongernes konge i Den Afrikanske Union, hyrede 500 italienske fotomodeller til et 'islamisk omvendelses-kursus' i Rom (flere konverterede mod et tillægshonorar) og hævdede i sin 'grønne bog' fra 1975, at William Shakespeare var araber og hed Sheik Zubayr. I 2003 kaldte Jack Straw, Storbritanniens daværende udenrigsminister, ham »statsmandsagtig«. I dag gør David Cameron og William Hague hvad de kan, for at gøre ham til en arabisk helt ved at intervernere militært i Libyen.
Men løbet er kørt- for Gaddafi som for den mere klassiske arabiske Hollywood-helt. Den sidste af slagsen, Hizbollah-chef Hassan Nasrallah i Libanon, der passer til den gængse kliché med fuldskæg, sort turban og militant retorik, er trods indlysende politiske evner og militærstrategisk talent på retur som ikon. Hans evindelige trusler mod Israel lyder stedse mere monotone og hule i unge araberes øren.
Den nye arabiske helt er en spinkel it-uddannet egypter på 30 med briller og dunet hageskæg, bevidst lavmælt i sin erklærede magt-skyhed. Wael Ghonim, Google's marketingdirektør i Mellemøsten, indkaldte til den demonstration 25. januar, der blev begyndelsen til enden for den egyptiske politistat. Fem uger før, 17. december, fik den arabiske ungdom sin første martyr uden militære akkreditiver: Den 26-årige tunesiske gadehandler Muhammad Bouazizi, der måtte droppe gymnasiet for at forsørge hele sin familie, antændte sig selv i protest mod kommunale myndigheders konfiskation af hans frugtvogn.
Uanset hvordan de igangværende arabiske revolter ender på kort sigt, er de arabiske unge mere moderne, mere bevidst og mindre tilbøjelige til at leve op til den sejlivede og vestligt kolporterede myte om, at kun stærke mænd kan styre dem. Så det er exit Gaddafi, også selv om han bliver hængende en stakket stund. De nye helte er kommet for at blive. 
",0.0,14. marts 2011,"I Vesten er det anderledes som følge af historiske konflikter og en aktuel massekultur, der reducerer muslimen til Hollywood-araber: sortskægget, infam, tyvagtig, liderlig og altid med et brændende blik dækket af solbriller. Sådan har det været siden Valentino i 1921 havde hovedrollen i stumfilmen Sheiken. Den amerikanske medieforsker og mellemøstspecialist Jack G. Shaheen har i bogen Reel Bad Arabs(spoleslemme arabere) analyseret 900 film og fundet frem til, at arabere er klodens sidste etniske gruppe, der konsekvent fremstilles negativt i på film og i massemedier. Han opregner fem stereotyper: skurk, sheik, tjenestepige, egypter eller fæl palæstinenser. Selv i en film som Lawrence of Arabiafra 1961, hvor araberne er flinke (tyrkerne er de onde!), spilles den britiske agent, T.E. Lawrence, af Peter O'Toole, der er høj og blond (hvad Lawrence ikke var), og araberne fremstilles som snotforvirrede tosser, der ikke kan finde ud af at organisere sig, hvorfor briter og franskmænd må ordne deres fremtid. Der er ligefrem en betegnelse for den vestlige araberkliché, nemlig '3M-syndromet': Morder, Milliardær og Mavedans."
3534,/debat/2014/12/klima-nej-lad-hellere-snakke-vejret,"Klima? – Nej, lad os hellere snakke om vejret",Lasse Jensen," Vi journalister lider af en kollektiv, kronisk sygdom. Symptomerne er træthed, hovedpine, rastløshed og depression. Den rammer os, når der ikke kan presses en interessevækkende nyhed ud af en meget væsentlig problemstilling.
I min vennekreds har jeg garvede Mellemøstkorrespondenter, der i en menneskealder har skrevet om Israel og palæstinenserne, men som til sidst opgav fagområdet, fordi det kun bød på en håbløs fortsættelse af den samme problemstilling. En af mange årsager til, at danske medier i stigende grad reducerer antallet af journalister med et bestemt og afgrænset fagområde, er, at mange fagområder trods deres store væsentlighed, sjældent skaber nyheder, og så ender det med at være for dyrt at bruge kræfterne der.
Men ét fagområde er i konstant vækst. Ikke mindst på tv, som bruger store summer på det. Her blomstrer mange fagjournalister dagligt – og naturen forsyner dem hver dag med nyheder, indimellem ovenikøbet med breaking news.
Vejrjournalisterne er nutidens heldigste journalister. Hvis solen skinner flere dage i træk, er der hedebølge. Hvis den skinner for længe, truer tørken. Hvis det regner for meget, er det en god historie. Hvis det regner for lidt, er høsten i fare. Hvis DMI varsler storm, for slet ikke at tale om orkan, er det en tophistorie i flere dage, før den rammer landet, hvilket årets første storm, Alexander, var et godt eksempel på. I formiddagsaviserne kunne man på et interaktivt kort følge stormens forventede rute gennem landet.
Forbrugerjournalistik af bedste skuffe, menneskeligt relevant, vidunderlig nyhedssjournalistik, fordi der var risiko for den store katastrofe, konstant og kontant opdatering til sidste pust.
Vejret er det fremherskende samtaleemne overalt. Og derfor helt ubestrideligt en god nyhedshistorie. De, der fortæller om det på tv, bliver stjerner. Peter Tanev, Anja Fonseca, Henrik Voldborg i sine hjemmestrikkede sweatre, Nina Bendixen og Mikkel Fønsskov – og ikke mindst Jesper Theilgaard, der er blevet så stort et brand, at han blev sendt til det netop overståede klimatopmøde, COP 20, i Perus hovedstad, Lima. Herfra skulle meteorologen gøre rede for den langsigtede globale vejrudsigt (som kom til at stå lidt i skyggen af ikkeorkanen Alexander) mens kollegaen fra TV 2, Svenning Dalgaard, der i årevis har dækket klimakonferencer kompetent, fik tid og plads.
Andetsteds i dagens avis kan man læse om danske mediers indimellem sporadiske dækning af topmødet. Igennem mange år har det været interessant at iagttage det forhold, at vejret er en god historie, mens klimaet tilsyneladende ikke er det.
I begyndelsen var klimadækningen generelt præget af den konflikt, der er en hovedingrediens i journalistikken.
Konflikten mellem lidt nørdede klimapessimistiske videnskabsfolk og de såkaldte klimaskeptikere, der ligesom vor lokale Bjørn Lomborg hentede en del af deres finansiering fra energisektoren.
Nu er balancen tippet, skeptikerne er mere eller mindre fejet til side af forskningsbaserede beregninger. Klimaforandringerne er et uomgængeligt faktum, konflikten er nu af global økonomisk og politisk karakter.
Mellem så store kræfter som u-lande mod nogle i-lande, vækst kontra ikke-vækst, velstand mod fattigdom med milliardstore fossilbaserede globale erhvervsinteresser som aktive aktører.
Det komplicerede spil præger konferencer, topmøder, tænketanke og globale energigiganter.
Det præger hver eneste sætning i slutdokumenter. Aldrig før i den nyere verdenshistorie har så meget stået på spil. I princippet burde forsiden ryddes gang på gang, og det største og vigtigste medie, tv, burde sætte alle sejl til. Eller bare bruge lige så mange journalistiske ressourcer på klimaet, som man bruger på vejret.
Men det er mere end svært. Vejret er lige uden for døren, klimaudviklingen har endnu ikke skabt de lokale cases, som gør sig godt i tv-nyhedsudsendelserne. Ja, det er synd for isbjørnene, men det er meget værre for ham, der så sit sommerhus styrte i Vesterhavet under den store storm sidste år. Eller dem af os i det indre København, der fik kældrene oversvømmet i sommeren 2012. Men det var jo vejrets skyld, ikke klimaets.
Lasse Jensen er mediejournalist
Klummen er udtryk for skribentens egne holdninger
",11.0,17. december 2014,Lasse Jensen er mediejournalist
9649,/debat/2012/07/eus-stoerste-problem-findes-europaeere,"EU's største problem er, at der ikke findes europæere",Göran Rosenberg," I sidste uge var jeg inviteret til at deltage i et selskab for en gruppe af højtstående EU-embedsmænd i Bruxelles. Her skulle jeg besvare spørgsmålet: Er Europa stadig en mulighed?
Det var mig selv, der havde formuleret spørgsmålet, og det var hovedsageligt tænkt som en provokation til en forsamling, der slet ikke ville have eksisteret uden Europa – eller i det mindste ikke uden det Europa, vi kalder for EU.
Men da jeg for en uge siden stod der, lige i hjertet af Europa, føltes spørgsmålet pludselig alt andet end provokerende – faktisk føltes det fuldstændig berettiget og brændende aktuelt, at spørge om Europa stadig er en mulighed.
Det enkle svar må være: Nej, det er nok ikke. I al fald ikke i sin nuværende form. I sin nuværende form har EU i bedste fald ramt en mur. Og i værste fald er det nået til en afgrund. Det er ikke længere utænkeligt at forestille sig et sammenbrud for euroen. Det vil udløse et kollaps for hele for EU, og dermed føre til et sammenbrud for et af de mest succesfulde forsøg på at opbygge et fælles Europa på tværs af landegrænser.
Ekko fra 1940’erne
Det Europa, som i sin tid blev udtænkt for at føre nationerne tættere sammen, er nu i overhængende fare for at føre nationerne stedse længere fra hinanden. Ingen ved, hvad det vil kunne føre til på længere sigt, men noget godt, skal vi næppe vente os.
Man kunne spørge: Hvordan og hvorfor er det dog kommet dertil? For bare et par år siden så alting jo helt anderledes ud. Eller for at citere en berømt europæisk forfatter:
»Overalt gik det fremad. Enhver, som vovede noget, vandt. Enhver, der købte et hus eller et maleri, kunne efterfølgende konstatere, at det bare steg og steg i værdi. Jo mere dristigt og storstilet man udfoldede sin foretagsomhed, desto mere sikkert var det, at det ville vise sig rentabelt. En vidunderlig sorgløshed opfyldte verden, for hvad skulle dog kunne stoppe denne bølge af ny fremgang og velstand? Aldrig havde Europa været stærkere, rigere, smukkere. Aldrig havde det følt en større tiltro til en bedre fremtid.«
Forfatterens navn er Stefan Zweig og det Europa, han beskriver, er et Europa på tærsklen til Første Verdenskrig.
Han skrev ordene i 1940 – året, da Hitler og hans tropper marcherede på gaderne i Paris, og Europa endnu engang var i færd med at ødelægge sig selv. To år senere valgte Stefan Zweig at tage sit eget liv, fordi han ikke kunne udholde at se sin elskede Europa gå under.
I medgang, ikke i modgang
Jeg hævder ikke, at uhyrlighederne, som skete dengang, vil gentage sig under en eller anden form. Men vi må som minimum konstatere, at Europa er og forbliver en uhyre skrøbelig bygning.
Facaden kan undertiden se gedigen ud og være smuk og stilig at se på. Og de mange værelser kan hver især være både rige og unikt møblerede. Men væggene er tynde og nemme at ødelægge, så derfor behøver vi en konstant overvågning og revision. Skridtet fra Europa som velfungerende bygning til ulmende ruin kan være rystende kort. Denne lære kan det også i den aktuelle situation være værd at indprente sig.
For bare fem eller 10 år siden kunne Europa beskrives med de samme ord, som engang flød fra Stefan Zweigs pen. Det var et Europa, hvor alle kurver pegede opad. Et Europa, som dag for dag blev stærkere, større og rigere. Et Europa, hvor europæerne dag for dag kom stadigt tættere på hinanden.
Der var bare en ulempe, viste det sig. Den sædvanlige gamle kedelige ulempe: Der findes ikke nogen europæere. I hvert fald ikke endnu. Og i hvert fald ikke den slags europæere, der er i stand til at holde sammen, når der blæser en hård modvind, og alle kurver peger nedad, og det kræves af alle, at vi deler – ikke vores medgang – men også vores modgang.
Nationerne dominerer
Først og fremmest har vi brug for, at tyskerne sætter Europas interesser over deres egne. I realiteten er de nødsaget til at sætte deres egne penge på spil for at frelse den europæiske struktur fra at kollapse.
Før de går med til det, er det helt afgørende, at Europas indbyggere igen bliver i stand til at forestille sig konsekvenserne af et europæisk kollaps.
Så hvad er svagheden i den europæiske konstruktion?
Den samme som altid: For mange rum, der er alt for overlæssede interiører. For meget historie på et for lille område. For meget nation og for lidt Europa.
Der er behov for intet mindre end en væsentlig revision og renovering af hele bygningen, så der bliver mindre nation, og mere Europa i den. Og det skal gå hurtigt, for facaden er ved at sprække.
Der er presserende behov for, at vi besinder os på De Tre Musketerers gamle kampråb: Én for alle, alle for én.
Ellers kan konklusionen meget vel blive et uafviselig: Europa ikke er muligt.
 
© Göran Rosenberg og Information
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",5.0,3. juli 2012,"Der var bare en ulempe, viste det sig. Den sædvanlige gamle kedelige ulempe: Der findes ikke nogen europæere. I hvert fald ikke endnu. Og i hvert fald ikke den slags europæere, der er i stand til at holde sammen, når der blæser en hård modvind, og alle kurver peger nedad, og det kræves af alle, at vi deler – ikke vores medgang – men også vores modgang."
4703,/debat/2014/07/kun-faar-12-god-nok,"Kun hvis jeg får 12, er jeg god nok",Anna Torp-Pedersen," Jeg vil have 12. Der er faktisk næsten ikke noget bedre i denne verden end at få 12.
Det er blevet nemmere at acceptere 10-tallerne med tiden, og jeg er yderst tilfreds med mit 7-tal i idræt. Men udover det skal jeg bare helst have 12.
Nogle piger drømmer om Louboutinsko i stakkevis og et kjoleskab fyldt med Chanel, jeg drømmer om fejlfrie opgaver og spørgsmål, jeg kender svaret på. Jeg ved ikke, hvor forbandelsen kommer fra. Men jeg ved, at når hverdagen til tider føles som et maratonløb, der aldrig ender, er det helt uforståeligt, at jeg bliver ved.
Og jeg er ikke alene. Der er mange som mig, nemlig 12-talspigerne. Gymnasiepigerne, for hvem ikke engang det bedste er godt nok. Og denne holdning har, hvis man kigger på diverse undersøgelser og kronikker, udmøntet sig i stress og psykisk pres.
Pigerne, der både skal have de bedste karakterer, det flotteste tøj og de mest benyttede medlemskaber i fitnesscentrene, bliver også kaldt stræbere på godt gammeldags dansk og i mere international sprogbrug overachievers.
Men også et andet nyt begreb er kommet ind i vores sprogbrug: supermødre. Mødre, der går på arbejde, vasker tøj, laver mad, passer børn, drikker caffelatte, vasker mere tøj, smører sunde madpakker, bager boller, går til fitness og klæder deres børn pænt på i moderigtigt tøj. Egentlig er disse kvinder vel 12-talspigerne, der er blevet ældre. Men ikke spor klogere.
Får jeg 12, er jeg god nok
Min mor var en supermor, før begrebet eksisterede. Mens min far rejste verden rundt og holdt foredrag, var hun stort set alene med to børn og fuldtidsarbejde. At vokse op i et miljø, hvor mor klarer alting og ikke brokker sig, sætter et solidt aftryk på et barns forestilling om, hvordan man lever livet. For man gør jo bare det hele og arbejder hårdt, ikke? Hvorfor skære noget fra, når man kan sove lidt mindre og nå lidt mere?
Dette er på sin vis ikke en negativ forestilling om livet at få ind med modermælken. Men når man ikke forstår at sætte grænser for sin egen kunnen og gøren, så bliver det til noget negativt.
For den eneste egenskab 12-talspigerne og supermødrene ikke besidder er vel at sætte en grænse? En grænse for, hvornår nok er nok.
Alle mennesker har grænser for, hvad de formår, og når vi krydser dem, mister vi noget helt essentielt. Vi mister det at nyde.
12-tallerne har ikke den samme glans over sig som i 9. klasse. For tiden er de faktisk bare blevet et middel til at blåstemple mig selv. Så længe jeg får 12, er jeg god nok, og så er det jo lige meget, hvad jeg har lært.
Facadeoverskud
Men får vi så hjælp, os ’stakkels’ 12-talspiger? Taler vi med vores studievejleder om, hvor hårdt det er at få alle de 12-taller?
Nej, det gør vi ikke.
Den anden dag hørte jeg en historie om en pige, der havde søgt om optagelse på et amerikansk universitet og var blevet kaldt til samtale over Skype. Her kom hun til at sige, at hun ikke havde talt med sin studievejleder. Det var ganske uforståeligt i amerikanske ører.
Men det er også centralt for forståelsen af, hvorfor pigerne ikke får hjælp – vi gør jo alting rigtigt. At indrømme at det hele godt kan blive for meget, er i bund og grund et nederlag. At bede om hjælp er et nederlag.
I de to år jeg har gået på gymnasiet, har jeg været til én personlig samtale med min studievejler. Og det er hverken, fordi hun er en dårlig studievejleder, eller fordi tilbuddet ikke har stået til rådighed. Det er, fordi jeg aldrig vil indrømme over for hende eller mig selv, at det en gang imellem bliver for meget, når jeg skal nå det hele. For det skal jo helst se nemt ud at være 12-talspige. Ligesom man skal udstråle overskud, når man er supermor.
Min lillesøster er ikke 12-talsnarkoman. Ikke fordi hun ikke vil være det, men fordi hendes talent først og fremmest ligger i musikken og ikke helt så meget i tykke skolebøger. Hun har lige været til sine afsluttende prøver i 10. klasse, og da vi snakkede om det at få 12, sagde hun den gyldne sætning, der ramte mig lige i solar plexus: »Jeg vil bare så gerne prøve det.«
Hun vil bare så gerne have lidt af tryllestøvet og være en del af det glansbillede, jeg har tegnet for hende – med mit facadeoverskud.
Hvad, hun slet ikke ved noget om, er at ligge søvnløs med bankende hjerte, fordi man føler, man ikke slår til, eller de nederlag, der føles som slag i hovedet, når der står 10. Eller også kender hun det lidt for godt, fordi hun aldrig nogensinde kan leve op til den syge standard, jeg har sat for karakterer.
Uendeligt maraton
Jeg spurgte min supermor på nogle og halvtreds, om hun havde lært at sætte grænser for sin egen formåen. Svaret var et latterudbrud og en rysten på hovedet.
Når jeg forestiller mig selv som mor, er billedet ikke meget anderledes, end det min mor malede.
Jeg skal have en superkarriere, supervelklædte børn, supermadpakker og en superglad mig. For hele min lykke afhænger jo af, at jeg kan leve op til det hele.
Men der er en tøven i dette pastelfarvede glansbillede. For jeg bliver helt træt ved tanken. Alt, hvad jeg kan se for mit indre blik, er et hamsterhjul, der fortsætter og atter fortsætter. Men jeg kan ikke rigtig se noget alternativ, ligesom så mange andre. Hvis jeg faktisk kan forsætte med 100 km i timen, hvad skulle så stoppe mig?
Det smukt malede billede af uendeligt overskud og energi, jeg voksede op i, er ved at krakelere. Det er ved at gå op for mig, hvor meget blod, sved og tårer det kostede at male det. Jeg er ikke sikker på, at jeg ønsker at være det samme eksempel for mine fremtidige børn. Det er også for min egen skyld.
Når grænserne for overskudslivet strækkes og til sidst brister, knækker filmen. Som før nævnt har livet i overhalingsbanen konsekvenser som stress og depression. Det er et udtryk for, at lykken ikke er afhængig af 12-taller, pænt tøj og ekstrem orden.
Selv om meget opnås igennem hårdt arbejde, er der også meget, der går tabt. For livet bliver ikke levet – det bliver planlagt.
Man drikker ikke en caffelatte uden at dele det på diverse sociale medier, så alle kan se, hvilket skønt liv man har. Jeg får ikke 12 i naturgeografi, fordi jeg synes, det globale vindsystem er fedt, men fordi jeg får bekræftet mig selv. Vi søger bekræftelse hos andre i alt, vi gør, men er selv vores hårdeste dommer.
Det forbillede, supermødre er for deres børn, er til tider mere sammenligneligt med en duracell-kanin end et menneske.
Betaler med glæden
Historisk set er kvinderne kommet langt i ligestillingen med mænd, især i Vesten. Men til tider kan man nu alligevel sætte spørgsmålstegn ved, hvor langt vi egentlig er kommet.
I takt med, at vi har fået flere og flere muligheder, er vi begyndt at lave mere og mere. For vi har ikke givet slip på de gamle normer, nu gør vi bare det hele. Ser godt ud, passer børn, holder hjemmet rent og har et arbejde. Og vi gør det, fordi vi kan; fordi vi ikke kan lade være. Men prisen er høj. For nydelsen og glæden og tilfredsheden løber ud i sandet for os, når vi hele tiden har så travlt med at nå og gøre det hele. Og især travlt med at føle, at vi ikke gør nok.
Så går supermødrene og 12-talspigerne rundt og er ulykkelige, fordi de ikke slår til på den ene eller den anden måde. Og alle de andre, dem der har indrømmet, at der er grænser, går også rundt og er ulykkelige, fordi de ikke kan leve op til de tårnhøje forventninger. Og her sidder jeg så og føler, at jeg har fingeren på pulsen. At jeg har fat i noget vigtigt, som jeg må gøre noget ved og forandre. Men en narkoman stopper jo ikke, selv om narkomanen er klar over sit misbrug. Og jeg skal stadig have 12.
Anna Torp-Pedersen er gymnasieelev




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",35.0,5. juli 2014,"Så går supermødrene og 12-talspigerne rundt og er ulykkelige, fordi de ikke slår til på den ene eller den anden måde. Og alle de andre, dem der har indrømmet, at der er grænser, går også rundt og er ulykkelige, fordi de ikke kan leve op til de tårnhøje forventninger. Og her sidder jeg så og føler, at jeg har fingeren på pulsen. At jeg har fat i noget vigtigt, som jeg må gøre noget ved og forandre. Men en narkoman stopper jo ikke, selv om narkomanen er klar over sit misbrug. Og jeg skal stadig have 12."
11903,/debat/2011/07/tilbage-nationen,Tilbage til nationen,Dirk Schümer," Den Europæiske Union må være det bedste, der er sket for Europa siden Romerrigets fald. Vestens kreative og ekspansionshigende nationer måtte dog først igennem den totale katastrofe, før de kunne nå frem til en tilstand, hvor de ikke længere følte sig nødsaget til at overfalde hinanden. Men efter 1945 kunne ingen europæere ved deres fulde fem søge frelse i nationalisme. Idealet om et forenet Europa var enkelt: Ved gradvis at flette nationernes økonomier sammen ville ethvert motiv til at gå i krig forsvinde. Hvem ville lægge egne marker og fabrikker øde for at hæve sværdet? Når først alle europæere betalte for de samme produkter med de samme mønter, ville 'den evige fred' bryde ud.
Kants gamle drøm er i dag gået i opfyldelse. Kontinentet er administrativt og juridisk det stærkeste økonomiske område i verden og lider hverken af interne konflikter, massefattigdom eller diktaturer.
Men i dag ser Europa ud til at være nået til vejs ende. Den fælles valuta er ved at bryde sammen, oppustet til monetært genbrugspapir af desperate bankfolk og virksomhedsledere, der udpumper nødkreditter.
Hvad indvandring angår, lader EU desperate masser spille roulette med døden på utætte plimsollere i Middelhavet.
Italienske grøntsagsdyrkere får anskuelsesundervisning i, hvad det fælles marked betyder i dag: Dødbringende bakterier i Hamburg holder italienske afgrøder ude af de russiske markeder.
Frankrig forlader sig på atomkraftværker fra den tyske grænse, mens tyskerne hellere banker vindmøller op.
Danskerne genopretter grænsekontrol inden for Schengen-zonen, for i dag kommer alle dårligdomme fra den anden side af Danmarks  ikke Europas  grænser.
Og prøv lige at forklare en slovakisk fabriksarbejder, at hans pensionsopsparing er væk, fordi græske regnskabsfuskere vil slappe af i solen fra en alder af 53.
Folket blev ikke spurgt
Er det noget under, at en rabiat politik over for EU i dag kan indbringe 20 procent af stemmerne ved et nationalt valg? Men faktisk burde De Sande Finners fraktion være større. At Europa stadig nyder stor opbakning er alene begrundet i fortiden. Med sit stadig ekspanderende reguleringssystem, der umærkeligt har vævet alle medlemsstater sammen, har EU sneget sig ind ad bagdøren overalt.
Først handlede det kun om stål og skrot, der var tilovers fra krigen. Så fulgte en aftale om kulproduktion. Derefter om produktion af strøm. Så kom også landbruget til. Derefter told. Derefter justitsvæsen. Dernæst grænsekontrol. Derpå den fælles valuta. Og i dag falder næsten alt inden for EU's portefølje.
Ingen borger er nogensinde blevet spurgt om dette. Havde man i 1960 ladet franskmændene tage stilling til, om de ønskede et fælles retsrum med de forhadte boches, eller havde man foreslået luxembourgerne en særskat, der skulle hjælpe betrængte italienske bønder  ville nejstemmerne have udgjort over 90 procent.
I dag er den slags normalt. I dag kan rumænere og bulgarere arbejde i Storbritannien, tyskere købe ejendom i Portugal på samme betingelser som portugisere, belgiske firmaer investere i Polen med irske penge og bagefter sælge deres produkter i Slovenien. I dag behøver vi ikke længere visum og pas for at tage til De Kanariske Øer eller Lapland. Og hver en flittig middelstandsborger i Schwaben har et afsætningsmarked uden for døren, der er større og mere købekraftigt end Nordamerika.
Var dette det paradis, som Europas geniale skabere såsom den franske teknokrat Jean Monnet og den musikalske Mainz-økonom Walter Hallstein engang drømte om i Europas ruiner?
I dag haler man europæeren Kohl til mikrofonen, hvor han hvisker paroler om udholdenhed: Vi må bistå grækerne i deres nød, vi må opbygge Europa og ikke forfalde til fordums nationaltænkning. Det lyder, som når en arkitekt besværger soliditeten i sit hus, efter at en tsunami har overskyllet det.
Mere ildevarslende lyder det, når centralbankpræsident Trichet lancerer en fortvivlet orwellsk vision om en centraldirigeret og fælles økonomisk politik for hele Europa: al magt til teknokraterne. Hvad er der gået galt her?
Monstret i Bruxelles
Det er ikke noget tilfælde, at den toneangivende tyske forfatter og ufejlbarlige seismograf Hans Magnus Enzensberger har valgt »det blide monster i Bruxelles« som ny yndlingsaversion. Enzensberger har intet imod EU's civiliserede resultater. Til gengæld ser han sig gal på unionens bureaukratiske hovedkvarter i Bruxelles, der med sin mani for centralisering og regulering truer med at gøre hele kontinentet til en »forbedringsanstalt« og kujonerer borgerne med vilkårligt opstillede regler. Magthaverne derimod tillades at sætte sig ud over egne lovklausuler som i tilfældet med euroen, hvis strenge adgangskriterier ingen lande ud over Luxembourg kan opfylde.
Enzensberger elsker at nedbryde tabuer, som når han  et medlem af Tysklands 'fredsgeneration'  går i direkte konfrontation med EU.
Tager han nu plads sammen med Wilders, Kaczynski og Le Pen? Selvsagt ikke. Den 'højreorienterede populisme', der i medierne altid diskuteres, som var den en kræftsvulst, er blot en halvbagt, fremmedfjendsk ideologi med én eneste solid vækstkerne: nationalisme.
Og når de europæiske vælgere instinktivt og i massevis strømmer tilbage den gamle orden, er det kun, fordi den nye fungerer så elendigt. Ingen folkeafstemning om et mere centraliseret og udvidet EU har i de senere opnået flertal. Europæerne er blevet bange for EU.
Her ligger problemets rod. Europa er, som Enzensberger udtrykker det, et fænomen af »postdemokratier«.
I de fleste medlemslande var der en sådan mangel på alternative projekter, at der aldrig blev stemt om EØF, Schengen og euroen. Så velkommen var den øgede velstand og fremgang fra åbne markeder og strukturstøtte, at selv lande, der sætter sig selv meget højt, såsom Ungarn og Polen, uddelegerede deres nyerhvervede suverænitet til Bruxelles uden at kny.
Ingen fælles offentlighed
Europa har på sin samordningsvej udviklet sig til en historisk ukendt dæmon: Hverken en forbundsstat, et statsforbund, et repræsentativt demokrati eller et diktatur, men et teknokratstyre, som ingen kan gennemskue eller kontrollere, og som ingen kan fravælge.
Selv med god vilje hos den politiske klasse har unionen aldrig kunnet fungere, for den mangler selve nøglen: Europa har ingen fælles offentlighed.
EU er beviset på, at demokratiet aldrig kan lykkes uden en fælles diskurs. Det overnationale Europa-Parlament, som under alle omstændigheder ikke har det store at skulle have sagt, bliver sammensat efter nationale valg.
Tv's politiske nyhedsdækning, kulturdebatterne og traditionerne forbliver rent nationale. Derfor stemmer folkeflertallet  uanset om det hælder mod venstre eller mod højre  gang på gang imod de etablerede partier, når det drejer sig om at afgive mere magt til Europa. Over for dette står den flersprogede og internationale netværkselite magtesløs.
Vi bliver nødt til at skære Europa ned til et format, som europæerne stadig forstår, og som de kan tage stilling til ved valgurnerne. Et Europa, som ikke skal være lobbyisternes og kompromisfabrikkernes Bruxelles, hvor 80 procent af vores love flikkes sammen i dag. Et Europa, som i sin enkelhed og renhed kan blive de demokratiske nationers Europa.
En udvej fra euroen og Schengen-rummet er næppe mulig uden at udløse et egentligt kollaps. Et ruineret Europa med nye mellemstatslige konflikter, voksende gensidigt fjendskab, voldsomme fordelingskampe, velfærdsstater under afmontering og masseflugt til dets økonomiske kernezone  et sådant Europa, hvori også politiske galninge og deres frelsefortællinger igen får en chance, er ikke en skrækvision. Det vil blive det reelle resultat af et EU, der er kuldsejlet, fordi det er blevet ukontrollabelt og uelsket.
Stop overgrebet
Europa vil være bedst tjent med, at alle rumlerier i EU's overmanipulerende maskineri bringes til ophør. Alle beslutninger må gå tilbage til at blive demokratisk vedtaget. På nationalt, regionalt og  lokalt plan. De overstatslige overgreb må have en ende.
Der eksisterer allerede én stat, der er vokset ud af sin nationale fase og har overgivet sig helt til EU. Det er ikke en tilfældighed, at den mest europæiske af alle stater i dag er Belgien. Her er demokratiet gradvis hensygnet i regionale interessers korruption og nepotisme. På papiret udnævnes der stadig regeringer, men de har ingen reel magt. Bureaukrater styrer alt efter EU's rettesnor og uden større afbrydelser. Folkets suverænitet  og med den politikken som selvstændigt felt  er borte.
Skal vi andre lide samme skæbne, er der kun én vej frem for Europa: tilbage til nationen. Tilbage til demokratiet.
Dirk Schümer er kulturredaktør ved Frankfurter Allgemeine Zeitung
© Frankfurter Allgemeine Zeitung og Information
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,7. juli 2011,De 5 artikler I har brugt mest tid på
4605,/debat/2014/07/imf-anvender-chok-doktrinen-ukraine,IMF anvender chok- doktrinen i Ukraine,Jens Malling," På vegne af EU og USA er Den Internationale Valutafond (IMF) i øjeblikket ved at indføre en økonomisk politik i Ukraine, der vil forarme og gøre befolkningen yderligere sårbar. IMF’s tiltag følger et mønster, som er kendt fra Fondens indsats i en lange række tredjeverdenslande. Regeringer i håbløst forgældede nationer – denne gang i Kijev – står over for et faustisk tilbud, når de til gengæld for et lån forpligter sig til at følge IMF’s drakoniske krav til økonomien. Som modydelser for lånene har den nye ukrainske regering forpligtet sig til at acceptere stærkt stigende energipriser, forsimple lovgivning for investorer og reducere omkostninger for at drive virksomhed. Samtidig vil sociale ydelser, herunder pensioner ikke blive pristalsreguleret i 2014. Oven i det kræver IMF meget stramme besparelser på tre procent af bruttonationalproduktet over de næste to år.
Senest har grækere, spaniere og portugisere fundet ud af, at det, IMF advokerer for, ikke er solidarisk. Organisationen har politisk slagside. Dens ideologiske fundament kan kaldes neoliberalt. Fondens aktiviteter i Ukraine foregår samtidig med, at en krig raser. De voldsomme stridigheder medfører forståeligt nok angst og chok blandt indbyggerne. At udnytte den nedsatte modstandsdygtighed i befolkningen til at indføre en upopulær økonomisk politik har den canadiske journalist Naomi Klein betegnet ’chokdoktrinen’ i bogen af samme navn.
Forrige uge talte jeg med den internationalt anerkendte økonom Mark Weisbrot fra det Washington-baserede Center for Forskning i Økonomi og Politik. Han sagde, at i lighed med landene i Sydeuropa står Ukraine nu over for voldsomme offentlige besparelser, årevis med epidemisk arbejdsløshed og voksende fattigdom blandt almindelige mennesker.
En global underklasse
I takt med at denne politik har vundet indpas – i takt med at socialstater bliver afviklet og det ene land efter det næste indrettes på investorer, bankfolk og det frie markeds præmisser – er der opstået en ny global underklasse. Den engelske sociolog Guy Standing kalder den ’prekariatet’. Prekariatet udgør en broget flok af generelt underprivilegerede mennesker: uuddannede, ansatte i korttidskontrakter, immigranter, rester af det gamle proletariat, freelancere og andre. Denne samfundsklasse er kendetegnet ved ringe faglig organisation. Den har konsekvenserne af økonomisk ulighed tæt inde på livet. Frem for alt er prekariatet defineret ved følelsen af usikkerhed: Stress over ikke at vide, hvad den helt nære fremtid bringer, og om det er muligt at opretholde tilværelsen.
Da jeg interviewede Standing tidligere på året, gjorde han opmærksom på, at prekariatets medlemmer endnu ikke har fælles fodslag. Forholdsvis spontant og løsrevet fra hinanden udtrykker de deres utilfredshed i bevægelser som Occupy, omstyrtelse af despotierne i Mellemøsten, protesterne mod nedskæringer i Spanien og Grækenland, samt revolutionen i Ukraine.
Afskrevet som fascister
At prekariatet endnu ikke har fælles fodslag, kom særlig tydeligt til udtryk i Ukraine, da dele af den traditionelle venstrefløj i Vesten i en sørgelig fejlanalyse fordømte Maidan-bevægelsen og afskrev den som ’fascistisk’. Mens unge ukrainere gav deres liv for, at deres land kunne gå en bedre fremtid i møde, skrev velansete iagttagere på venstrefløjen som John Pilger og Stephen Cohen samt aviser som danske Arbejderen, engelske The Guardian, tyske Junge Welt og franske Le Monde Diplomatique side op og ned om ’fascisterne i Kijev’. En intellektuel manøvre, der bedst kan beskrives som reaktionær.
På et tidspunkt – februar 2014 – hvor lykønskningerne over at have gennemført første fase af en vellykket revolution burde være strømmet ind fra alle progressive og venstreorienteret tænkende mennesker i verden; på et tidspunkt hvor støtteerklæringer og tilbud om hjælp til at bekæmpe den begrænsede indflydelse fra højreradikale grupperinger og – langt vigtigere – Vesten og Ruslands forudsigelige indblanding burde være flydt mod ukrainerne, skete der noget andet.
Ukrainerne blev af toneangivende udenlandske venstreintellektuelle belært om, at de i virkeligheden blot var fascister, og at de havde foretaget et kup mod en angiveligt demokratisk valgt præsident, som om Janukovitjs oligarki havde en form for legitimitet.
Denne tragedie har været med til at kvæle revolutionen i Ukraine. Den illustrerer nødvendigheden af, at prekariatet træder i karakter og begynder at tænke om sig selv som en global samfundsklasse, som det via progressiv politik gælder om at kæmpe sig ud af.
Der er behov for, at prekariatet etablerer sig som en grænseoverskridende faktor, der via en koordineret indsats kan yde modstand mod asociale og skadelige tiltag som i dette tilfælde Vesten og Ruslands forsøg på at dominere Ukraine.
Efter Maidan-bevægelsens første succeser befinder Ukraine sig nu i en meget svær situation. Siden Janukovitj-regimets fald er den blevet modarbejdet fra alle sider.
Ukrainerne synes at være længere væk end nogensinde fra selv at kunne bestemme og organisere deres land. Ud over at Rusland har invaderet og besat Krim, at en brutal krig hærger i øst og den Internationale Valutafond har introduceret chokdoktrinen, er en ny oligark kommet til magten i Kijev.
Vestens marionet, den nye præsident Petro Porosjenko, har selv betydelige økonomiske interesser i den frihandelsaftale med EU, som han satte sin signatur på den 27. juni. Denne situation gør det ikke mindre nødvendigt, at ideerne fra Maidan og den ukrainske revolution videreføres.
Prekariatet andre steder bør støtte dem af et helt hjerte.
Jens Malling er journalist
",6.0,21. juli 2014,"I takt med at denne politik har vundet indpas – i takt med at socialstater bliver afviklet og det ene land efter det næste indrettes på investorer, bankfolk og det frie markeds præmisser – er der opstået en ny global underklasse. Den engelske sociolog Guy Standing kalder den ’prekariatet’. Prekariatet udgør en broget flok af generelt underprivilegerede mennesker: uuddannede, ansatte i korttidskontrakter, immigranter, rester af det gamle proletariat, freelancere og andre. Denne samfundsklasse er kendetegnet ved ringe faglig organisation. Den har konsekvenserne af økonomisk ulighed tæt inde på livet. Frem for alt er prekariatet defineret ved følelsen af usikkerhed: Stress over ikke at vide, hvad den helt nære fremtid bringer, og om det er muligt at opretholde tilværelsen."
13221,/debat/2010/11/laeserbreve-10,Læserbreve,Informations Webredaktion," Litteraturstøtte I
Hans Henrik Schwab, forlagschef, Lindhardt og Ringhof
Der er noget råddent i den danske stats litteraturpolitik.
Det var ganske vist en glædelig overraskelse, at regeringen valgte at fastholde ekstrabevillingen til litteraturstøtten. Dermed fastholdes det indlysende rigtige grundprincip i den danske litteraturstøtte: 'at støtten fortrinsvis gives direkte til forfatteren, uden hvem ...'
Dette grundprincip hviler imidlertid på den uudtalte præmis, at staten kan overlade det til private forlag at føre landets litteraturpolitik, dvs.: I ædel kappestrid vil de private forlag tilsammen sikre den fornødne kvalitet og diversitet i udgivelsen af dansk skønlitteratur. Eller sagt på en anden måde: Et kvalificeret manuskript vil som udgangspunkt altid finde en kvalificeret udgiver. Spørgsmålet er dog, om det fortsat vil være tilfældet på fremtidens bogmarked, vi allerede nu ser aftegne sig. Min påstand er, at det ikke nødvendigvis vil være tilfældet fremover. I år er der ganske vist usædvanlig mange danske skønlitterære debutanter, men det er alt for tidligt at opgive kulturpessimismen!
Der er således flere og flere etablerede forfattere, der har svært ved at finde en udgiver. Det er ikke blot en ulykkelig situation for de pågældende forfattere, men også en potentielt farlig situation for den hjemlige litteratur, der vil blive fattigere. Litteraturhistorien - fra H.C. Andersen til Anne Lise Marstrand-Jørgensen - er således brolagt med eksempler på forfattere, hvis bog nummer to, tre, fire, fem eller sågar seks er den udgivelse, vi i dag forbinder dem med. Bøger, som måske ikke ville være udkommet på dagens bogmarked. Det er således prisværdigt at støtte de primære producenter, forfatterne, men hvis forfatterne ikke kan udkomme med deres bøger på dagens bogmarked, er det en støtte med indbyggede begrænsninger.
Hvordan er det kommet så vidt? Det skyldes først og sidst to fænomener af nyere dato: bibliotekernes ændrede indkøbspolitik og indførelsen af de frie bogpriser.
Dermed er to centrale litterære garanter bortfaldet. Det er ikke min hensigt at argumentere for eller imod disse forhold. Der er fordele og ulemper ved såvel bibliotekernes ny indkøbsmønster som de frie bogpriser. Under alle omstændigheder er begge dele en kendsgerning, og der er ingen grund til at kæmpe mod vejrmøller. Moderniseringen, kommercialiseringen og liberaliseringen af det danske bogmarked er en kendsgerning; den er en del af den generelle samfundsmæssige udvikling, som er irreversibel. Det må derfor handle om - gennem relevante litteraturpolitiske tiltag - at imødegå utilsigtede og uhensigtsmæssige bieffekter af denne proces. De ændrede markedsvilkår kræver nye typer støtte. Det er i den forbindelse ikke min hensigt at plædere for forlagsstøtte. Det vil næppe være ønskværdigt eller realistisk med en statssubsidieret branche, som man kender det inden for andre dele af kulturlivet, men den fremskredne kulturliberalisme og litterære laissez faire kalder på noget, man måske kunne betegne som 'kulturel keynesianisme'. Man kan, alt efter politisk temperament, forestille sig mange nye støtteformer: Det kunne være en direkte økonomisk støtte øremærket til den enkelte udgivelse, eller det kunne være en indirekte støtte i form af en reduceret bogmoms - den hellige ko i dansk litteraturpolitik - som i princippet ville komme alle udgivelser til gode . I hhv. Norge og Sverige har man erfaringer med begge former for støtte. Måske Danmark kunne gå en 'tredje vej'. Reelt er der formentlig behov for en helt ny litteraturlov, der i højere grad afspejler og tager højde for strukturforandringerne på det danske bogmarked. De mulige svar er mange, men spørgsmålet er enkelt og ganske alvorligt: Ønsker vi fortsat et stort og varieret litterært udbud eller ej?
Det er spørgsmålet.
Litteraturstøtte II
Jo Hermann, formand for den skønlitterære gruppe i Dansk Forfatterforening

Forrige lørdag lykkedes det forfatterne at redde 16,4 mio. kroner i litteraturstøtte, som var forsvundet ud af det første udkast til finansloven. Det har været en hård kamp, og kampen er ikke blevet nemmere af, at folk, der burde kende branchen, er gået ud med misvisende oplysninger. Pengene var ikke - som Peter Nielsen skrev i Bøger i forrige uge - et enestående løft til litteraturen, men har tværtimod baggrund i et markant fald i litteraturstøtten i den borgerlige regerings levetid.
Fra 2001 til 2003 barberede regeringen nemlig 30 millioner kroner af biblioteksafgiften. Da forfatterne protesterede, blev en del omlagt til legater i stedet, og det er disse legater, det omsider er lykkedes at gøre permanente. Men der er stadig forsvundet mange millioner fra litteraturområdet, og ugebrevet Søndag Aften har beregnet, at litteraturstøtten skulle øges med godt 12 procent bare for at komme på niveau med 2001.
Biblioteksafgiften går til de mange, legaterne til de få, og det var Brian Mikkelsens erklærede politik især at satse på støtte til eliten. Derfor er der flere legater nu end før. Men netop de legater, forfatterne har forsvaret, går også til oversættere og illustratorer og til helt nye forfattere, som kan have svært ved at få støtte fra andre puljer.
Så tak til kulturministeren, der reddede pengene, tak til de mange forfattere, der bakkede op, og til Informations redaktion en opfordring til at se på hele billedet og ikke kun den enkelte bevilling.
",0.0,19. november 2010,"Dermed er to centrale litterære garanter bortfaldet. Det er ikke min hensigt at argumentere for eller imod disse forhold. Der er fordele og ulemper ved såvel bibliotekernes ny indkøbsmønster som de frie bogpriser. Under alle omstændigheder er begge dele en kendsgerning, og der er ingen grund til at kæmpe mod vejrmøller. Moderniseringen, kommercialiseringen og liberaliseringen af det danske bogmarked er en kendsgerning; den er en del af den generelle samfundsmæssige udvikling, som er irreversibel. Det må derfor handle om - gennem relevante litteraturpolitiske tiltag - at imødegå utilsigtede og uhensigtsmæssige bieffekter af denne proces. De ændrede markedsvilkår kræver nye typer støtte. Det er i den forbindelse ikke min hensigt at plædere for forlagsstøtte. Det vil næppe være ønskværdigt eller realistisk med en statssubsidieret branche, som man kender det inden for andre dele af kulturlivet, men den fremskredne kulturliberalisme og litterære laissez faire kalder på noget, man måske kunne betegne som 'kulturel keynesianisme'. Man kan, alt efter politisk temperament, forestille sig mange nye støtteformer: Det kunne være en direkte økonomisk støtte øremærket til den enkelte udgivelse, eller det kunne være en indirekte støtte i form af en reduceret bogmoms - den hellige ko i dansk litteraturpolitik - som i princippet ville komme alle udgivelser til gode . I hhv. Norge og Sverige har man erfaringer med begge former for støtte. Måske Danmark kunne gå en 'tredje vej'. Reelt er der formentlig behov for en helt ny litteraturlov, der i højere grad afspejler og tager højde for strukturforandringerne på det danske bogmarked. De mulige svar er mange, men spørgsmålet er enkelt og ganske alvorligt: Ønsker vi fortsat et stort og varieret litterært udbud eller ej?"
1127,/debat/2015/12/vaagner-amerikanske-medier-maaske,Nu vågner de amerikanske medier – måske ,Lasse Jensen," Det er helt usædvanligt, at et amerikansk dagblad bruger hele sin forside på dagens leder. Det er nærmest sensationelt, at den ledende artikel er sat op som en kæmpeannonce med en meget stor overskrift.
»VI STÅR SAMMEN,« stod der på sidste tirsdags udgave af Detroit Free Press. Underrubrikken på lederen lød »Giftigt snævertsyn mod muslimer er et angreb på vores frihed, vores samfund og det forskelligartede stof, som Michigan er gjort af.«
Årsagen var Donald Trumps melding om, at alle muslimer burde forbydes adgang til USA. Og Michigan-avisens klare holdning kan signalere et skift i medierne over for Trump. Fra at være et salgbart underholdningsfænomen, begynder journalister og redaktører at se ham som et farligt, politisk fænomen.
Tv-kanalen NBC’s studieværtveteran Tom Brokaw sagde det i en direkte kommentar: »Trumps forslag, selv i denne overdrivelsernes tid, er farligt. Det ignorerer historien, loven og hele Amerikas grundlag.«
Grundlæggeren af Huffington Post, Ariana Huffington, mener, at Trump ikke længere er underholdende, men er blevet »en grim og farlig drivkraft i amerikansk politik«; Washington Posts Chris Cillizza siger, at Trump har overskredet den grænse, »som alle amerikanske politikere, uanset partifarve, i årevis har været enige om«; og det betyder alt sammen, at medierne nu nytænker deres dækning af Donald Trump, skriver Columbia Journalism Reviews David Uberti.
USA har tidligere oplevet politiske fænomener som Trump i valgkampens spæde start, men ingen har overlevet tilnærmelsesvist så længe som ham. De gamle medier er nærmest i chok. Måske fordi de også oplever, at den nye medievirkelighed har svækket deres indflydelse og tilstedeværelse betydeligt. Valgkampe udspiller sig ikke længere kun i aviser, radio og tv. De rækker via nettet, blogs, sociale medier og nye nyhedssites direkte ind i vælgernes hjem uden filtre.
Som David Roberts formulerer det på vox.com, er medierne vant til, at politikere lyver, men »problemet er den måde, han lyver på. Han gør medierne irrelevante. Han kysser dem ikke, han er fløjtende ligeglad med dem. Han spinner knapt nok. Mediernes kritik styrker ham. Fra at være gatekeepers er de traditionelle medier reduceret til tilskuere«.
Trump er naturligvis et ærke-amerikansk fænomen. Det bliver spændende at se, om de amerikanske medier tager fløjlshandskerne af. Og ikke mindst, om det vil få nogen betydning i en tid, hvor han fører stort i det republikanske felt – og hvor han massivt har stjålet opmærksomheden fra sine modstandere. Med sin seneste udtalelse fik han i sidste uge 25 gange så meget omtale som alle modstanderne tilsammen i de amerikanske medier, viser en opgørelse fra The New Analytics Company. Medierne er med andre ord blevet passive redskaber mere end kritiske iagttagere af ham.
Man kan hævde, at mange samfund har ændret sig fra en slags fællesskab til et rum, der indeholder millioner af enkeltindivider, der primært tænker på sig selv. Der skal helt outrerede ting til, for at man føler, at fællesskabets efterhånden fjerne moralske og etiske grundværdier trues. Måske er noget så radikalt som en Trump det, der skal til.
Men det er ikke sikkert, for grænserne for, hvordan man gebærder sig som politiker, flyttes. Mange politikere repræsenterer i mindre grad et historisk-politisk fællesskab og i langt højere grad sig selv og deres egne synspunkter (eller fordomme).
Mange trends starter i USA og vinder herefter indpas i Europa. Og man kan så småt ane de samme sygdomstegn herhjemme. Politikere taler i stigende grad i jeg-form. Tonen fra sociale medier og uredigerede blogs smitter af. Argumentation på gammeldags manér (altså med saglighed som udgangspunkt) afvises på twitter-manér med en enkelt sætning, ikke over 140 tegn, som f.eks. »Jeg er uenig«. I medierne refererer vi det pligtskyldigt. Det er underholdende, der er smæk for skillingen, masser af konflikt, og det passer perfekt til tv’s 20-sekunders klip.
Lasse Jensen er mediejournalist. Klummen er udtryk for skribentens egen holdning
",16.0,16. december 2015,Lasse Jensen er mediejournalist. Klummen er udtryk for skribentens egen holdning
3437,/debat/2015/01/investere-landomraader,Vi skal investere i landområder,Carsten Abild," Danmark er det eneste EU-land, der har en aktiv lovgivning, som skal få os borgere til at bo og arbejde i byer og ikke på landet. Det burde revurderes i det nye år.
Kommunalreformen med by- og landzoneloven, også kaldet planloven, fra 1970 var redskabet, der skulle afvikle landsbyerne og udvikle byerne. Derfor blev Danmark i 1970 opdelt i landzone, byzone og sommerhusområder. I landzonen var kun landbrug, skovbrug og fiskeri tilladt. Alle andre erhverv og al anden udvikling skulle være i byzonen.
Men for mange iværksættere, håndværkere og småindustrier er det for dyrt at etablere sig i en byzone. Først skal familien have en bolig i et parcelhuskvarter, så skal der købes en industrigrund af kommunen og installeres inventar. Og inden da har kreditforeningen ofte sagt nej. Anderledes og økonomisk overkommeligt ville det være, hvis iværksættere kunne etablere sig på landet. Eksempelvis i en nedlagt gård, med familien boende i stuehuset og med de tomme landbrugsbygninger som værksted og lager. Men får virksomheden i en landzone succes og behov for at udvide, siger planloven stop. Derfor må planloven liberaliseres.
Der er mange, der gerne ville flytte på landet og leve en blødere velværdstilværelse i rolige og overskuelige omgivelser med dyr, tryghed, medbestemmelse og et folkeligt fællesskab. Men landsbysamfundene har generelt store låneproblemer.
Et landsbysamfund, hvor der ikke kan sælges huse, ikke kan købes boliger og ikke lånes til erhverv, sygner hen. Og grunden er bankers og kreditforeningers tilbageholdenhed med at give lån til aktiviteter på landet.
Bedre internet, tak
Det er almindelig kendt, at boliger i landsbyer og landdistrikter, der har en værdi på en halv million kroner eller mindre, ikke kan få kreditforeningslån. Derfor kan statsgaranterede lån blive en nødvendighed.
Et andet aspekt, der giver problemer for landsbyer og landdistrikter, er manglen på fibernet og mobildækning. Landsbyer og landdistrikter må ikke lades i stikken og køres ud på et digitalt sidespor.
Fibernet og mobildækning på landet kan skabe ny bosætning med hjemmearbejdspladser, nye arbejdspladser for virksomheder, telemedicin og fjernundervisning. Derfor er landsbyernes nytårsønsker: flere arbejdspladser, mere bosætning, bedre lånemuligheder, fibernet og mobildækning.
Carsten Abild, formand for Landsbyerne i Danmark
",0.0,3. januar 2015,"Det er almindelig kendt, at boliger i landsbyer og landdistrikter, der har en værdi på en halv million kroner eller mindre, ikke kan få kreditforeningslån. Derfor kan statsgaranterede lån blive en nødvendighed."
6497,/debat/2013/10/laeserbreve-17,Læserbreve,," 
	Ligestil psykisk og fysisk helse

Line Bjørndal, Odense

	På Folketingets åbningsdag talte statsministeren om danskere, der rammes af psykiske lidelser. Arbejdsmiljøet skranter, og hver dag rammes lønmodtagere af stress. Ifølge Stressforeningen er 35.000 sygemeldte med stress hver dag. Det koster årligt samfundet 14 milliarder kroner.

	Politikerne bør vedtage love, som sidestiller fysisk og psykisk sygdom. Psykiske lidelser er ligeså invaliderende som fysiske. Politikerne bør forpligte arbejdspladser til at tage ansvar, når en ansat rammes af stress.

	Kritikere vil hævde, at det er en stor udgift for virksomhederne, men jeg vil påstå, at vi ikke har råd til at lade være.

	Jeg fik stress af for mange arbejdsopgaver og ringe indflydelse på arbejdsvilkår. Efter tre måneder var intet af det, der førte til min sygdom, væk. Havde jeg mistet en finger i en maskine, var arbejdet indstillet straks. 15 måneder efter kæmper jeg stadig.

	Skylder vi ikke vores børn et sikkert arbejdsliv? Skylder vi ikke lønmodtagere at arbejde uden frygt for stress?

	Pressen er på halen

Jørgen Randløv Madsen, Svebølle

	TV-Avisen meddelte tirsdag den 8. oktober, at en skrap bankpakke støttet af alle partier på nær Enhedslisten var på vej. Men mon ikke Enhedslisten står udenfor, netop fordi bankpakken ikke er skrap nok – ligesom Enhedslisten fandt, at den såkaldte grønne trafikpakke ikke var grøn nok.

	Det bemærkelsesværdige er, at det samlede danske pressekorps mere eller mindre blot overtager budbringerens tillægsord, selv om pressen burde vide, at den fordrejer det reelle indhold.

	Populistisk vås fra Cevea

Lars Qvistgaard, formand for DJØF’s Overenskomstforening for offentligt ansatte

	Kristian Birk fra Cevea foreslår i Information den 7. oktober, at en visionær modernisering af den offentlige sektor indbefatter, at man årligt skærer 5 pct. af det DJØF-lag, som dagligt opfinder afkrydsningsskemaer. I stedet skal pengene bruges på at ansætte varme hænder.

	Lad os nu få en reel debat om, hvorfor vi oplever en tiltagende bureaukratisering af den offentlige sektor. Cevea anvender den gammelkendte retorik om, at DJØF’erne er de fæle skurke, men tænketanken ser helt bort fra, at love og regler i Danmark vedtages af politikere. Hvis politikerne ønsker kontrol med det arbejde, som medarbejderne i den offentlige sektor udfører, så er det ikke op til en enkelt faggruppe at afvise den slags ønsker.

	Cevea lider under den vrangforestilling, at DJØF’erne elsker meningsløst bureaukrati. Intet kunne være mere forkert. Pr. 1. juli 2013 var cirka 6.500 DJØF’ere ansat i kommunerne – chefer og menige medarbejdere – ud af et samlet antal på 408.000 årsværk. Altså udgør DJØF’erne en forsvindende lille andel af samtlige medarbejdere. Cevea og andre tager fejl, hvis de tror, at det vil løse alle problemer bare at fyre DJØF’erne.

	I stedet for at spille forskellige faggrupper ud mod hinanden og bides om den tomme krybbe, vil det være langt mere interessant, om Cevea og ligesindede brugte tid og kræfter på reelt at bidrage med forslag til, hvordan vi får en bedre styring af den offentlige sektor. I DJØF respekterer vi andres faglighed. Og det forventer vi også af andre.

	Rejseartikel med CO2-deklaration

Thyge Jensen, Ribe

	Var det ikke en idé, at Informations rejsetillæg skilte sig lidt ud fra mængden ved at udvide rejseartiklerne med en CO2-deklaration for hver rejse?

	Flyrejser er som bekendt et af de mest CO2-belastende områder. Jeg forestiller mig, at der efter hver artikel deklareres et forventet CO2-udslip pr. deltager suppleret med en ’anbefalet’ årlig CO2-belastning af miljøet i procent. Samtidig kunne man i grafikken sammenligne den pågældende rejse med andre ferieformer: Eksempelvis at blive hjemme og køre ture til stranden eller lokale oplevelsesattraktioner.

	Brug de 15.000 tomme boliger

Rune Dybvad, København

	MetroXpress kunne tirsdag den 8. oktober dokumentere, at der i København findes cirka 15.000 boliger uden bopælspligt, som står tomme det meste af året. Det er i dag ualmindeligt svært at finde et sted at bo til en rimelig husleje, men de 15.000 lejligheder vil kunne huse tilflyttere til byen de næste mange år, da de fleste af dem kan blive hjem for store familier.

	Det øgede udbud af boliger vil desuden have en regulerende effekt på boligmarkedet, så prisniveauet rammer et mere fair leje. De boliger, der ikke er for dyre, kan med fordel omdannes til bofællesskaber for unge mennesker. Det vil løse det problem, at et stigende antal af studerende ikke kan finde bolig i København.

	Det vil kræve en lovændring at løse problemet. København skal i dialog med regeringen, for at skabe den nødvendige lovændring, som lukker det nuværende hul, der gør det muligt at besætte boliger uden at bruge dem til andet end ferieresidenser. Desuden skal man se på muligheden for at inddrage de eksisterende boliger uden bopælspligt.

	Tomme lejligheder, der er bygget uden bopælspligt, skal overtages af mennesker, der har lyst til at bo i byen. Rige udenlandsdanskere er velkomne, hvis de ønsker at flytte hjem til Danmark, men så længe de har valgt at bosætte sig udenlands, bør de ikke kunne optage en plads for andre.

	Hjælp flygtninge i lokalområdet

Claus Wøbbe, Roskilde

	Antropolog ved Københavns Universitet Hans Luch siger i Information onsdag den 9. oktober, at en øget militarisering af middelhavszonen ingen effekt har på antallet af bådflygtninge, der forsøger at finde vej fra Afrika til Europa.

	Men det virker for mig som en helt utilstrækkelig konklusion, for hvor mange flygtningen ville vi ikke have set lande i Italien, hvis det ikke var for den øgede militarisering? Det er nærliggende at tro, at antallet ville have været meget større.

	Den øgede grænsekontrol bevirker, at kun de mest risikovillige slipper igennem. Vores reaktion skal ikke være at mindske kontrollen i et misforstået forsøg på at tage hensyn til de risikovillige. I stedet skal vi hjælpe dem i deres lokalområder med øget samhandel og vækst.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,10. oktober 2013,	Skylder vi ikke vores børn et sikkert arbejdsliv? Skylder vi ikke lønmodtagere at arbejde uden frygt for stress?
11943,/debat/2011/06/laeserbreve-0,Læserbreve,Informations Webredaktion," Ørum skal tænke sig om
Finn Holten Hansen, København
Kære Per Ørum Jørgensen.
Inden du stemmer om grænsebommene på fredag, så tænk lige engang på, at du med garanti får flere stemmer til dig og dit lille parti, hvis du stemmer imod, end hvis du stemmer for Pia!
Kvinder på universitetet
Lykke Friis, klima- og energiminister, V
I Information d. 27. juni kan man læse, at min indsats for at skabe mere ligestilling indenfor forskningsverdenen, har været præget af mere snak end handling.
Jeg vedgår mig gerne at have talt meget om ligestilling på universiteterne, for hvis vi i Danmark skal klare os i den globale konkurrence, har vi ikke råd til at overse forskertalenter  hverken kvindelige eller mandlige.
Men jeg har ikke bare talt om ligestilling, jeg har også handlet. Min opgave som ligestillingsminister er på dette område at sætte fokus på behovet for at skabe mere ligestilling på universiteterne i samarbejde med videnskabsministeren og universiteterne.
For nylig holdt jeg et ligestillingsmøde med universitetsrektorerne, hvor vi diskuterede, hvilke barrierer der er, for at få flere kvinder til at vælge en forskerkarriere. Vi diskuterede bl.a., hvordan man kunne tage højde for orlovsperioder, når forskningsproduktionen skal opgøres.
Et andet emne var, hvordan det sikres, at udgifter til barsel ikke rammer nogle afdelinger uforholdsmæssigt hårdt. Her fremhævede Syddansk Universitet, at man har skabt sin egen barselsudligningsordning, der sikrer, at de enheder, der har flest barslende, ikke belastes økonomisk. Det er for mig glimrende eksempler på, at gode intentioner og frivillighedens vej virker.
Jeg har således ikke til hensigt at ophæve universiteternes selvstyre og pålægge dem kvoteordninger. Det er heldigvis heller ikke nødvendigt, for universiteterne har allerede vist, at de selv kan tage ansvaret for at skabe større ligestilling. Et godt eksempel er Københavns Universitet, som har gjort en stor indsats for at øge antallet af kvindelige forskere. De har med en målrettet indsats øget andelen af kvinder blandt de nyansatte professorer fra 15,7 pct. i 2006-2007 til 28,5 pct. i 2008-2009.
Og universiteterne er klar til at gøre endnu mere. Jens Oddershede, formand for rektorerne på universiteterne, forsikrede mig på ligestillingsmødet om, at universiteterne prioriterer ligestilling, og at de er klar over, at bolden ligger hos dem.
Jeg vil derfor også fremover sætte fokus på, hvordan universiteterne kan arbejde for at skabe øget ligestilling inden for rammen af deres selvstyre, og hvilke resultater deres indsats giver. Det er den opgave, der påhviler en liberal ligestillingsminister  ikke tvang, kvoter og central styring.
Nye anklager fra Jens  Bentsen
Carsten Rose Lundberg, København
I en endnu ikke publiceret rapport fra Center for Krigsforskning, der har som mandat at undersøge Danmarks utilgivelige krigsførelse i starten af århundredet, konkluderer Jens Bentsen, at regeringen uomtvisteligt var i lommen på det daværende USA.
Efter USA's sammenbrud og den efterfølgende befrielse og opsplitning i 52 selvstændige lande, har Jens Bentsen fået adgang til det daværende CIA's arkiver. Han udtaler, at han for en ganske ubetydelig sum, fik adgang til hele arkivet og med tanke på det tidligere USAs sørgelige forfatning og placering i bunden af verdensøkonomien, er der ikke grund til at betvivle dette.
Jens Bentsen har, efter eget udsagn, fundet adskillige beviser på, at danske politikere ukritisk agerede som versaller for USAs udenrigspolitik, da de sendte Danmark i krig gentagne gange.
Han hævder endvidere at have beviser for, at en endnu unavngiven politiker fra regeringens inderkreds indgik en studehandel, der betød, at han som modydelse fik tildelt en højtstående NATO- post.
Ingen fra den daværende regering ønsker at udtale sig, men en unavngiven repræsentant mener ikke de på nogen måde forsøgte at skjule, at Danmark frasagde sig sin frie vilje på det udenrigspolitiske område.
Med Danmarks nuværende lovgivning på området, der ulovliggør en hver form for krigsførsel, er det uvist hvilke konsekvenser rapporten vil få, for de daværende regeringsmedlemmer.
DF sender hjemmeplejen til tælling
Thomas Korsgaard, Højslev
De sidste ti år er danskernes skattekroner raslet ud af statskassen  i stedet for fremtidssikring af velfærden og et samfund i balance er de blevet brugt på skattelettelser. Nu kommer det til at gå ud over vores ældre.
Da regeringen og Dansk Folkeparti vedtog planerne om nulvæksten, forsikrede de borgerne om, at der stadig ville blive penge til kernevelfærden. Nu viser nye tal omtalt i Ugebrevet A4 nemlig, at halvdelen af kommunerne vil spare yderligere på de ældre, selv om det går ud over basale opgaver som pleje og rengøring. Dermed fortsætter hestekuren for ældreplejen på dramatisk vis ind i 2012. Regeringen og Pia Kjærsgaard har med andre ord sendt hjemmeplejen til tælling.
Nulvæksten tvinger kommunerne til at spare, og det vil betyde markante nedskæringer på ældreområdet  et område, der oven i købet oplever højere efterspørgsel.
Det er ikke i orden, at regeringen og Dansk Folkeparti straffer de medborgere, der har betalt skat igennem et helt liv. Det er ikke de ældres skyld, at vores lands økonomi er elendig.
Liberalisering vil give langt flere apoteker
Villum Christensen, erhvervsordfører, LA
Den 23. juni skriver apoteker Allan Kelbæk her i avisen, at det tynder ud blandt landets selvstændige apoteker.
Det vidner jo blot om, at der er akut behov for en liberalisering af apotekersektoren.
Heldigvis er der håb forude for alle dem, som ønsker flere apoteker. I forbindelse med regeringens konkurrencepakke lykkedes det nemlig for Liberal Alliance at gøre en undersøgelse af mulighederne for en liberalisering til en del af pakken.
Det er der god grund til at glæde sig over, for i både Sverige og Norge har man sluppet apotekerne fri med det resultat, at antallet af apoteker er steget markant  hvilket Allan Kelbæk også selv påpeger.
På den baggrund skulle man også mene, at Allan Kelbæk ville være begejstret for den kommende undersøgelse. Det virker dog ikke helt sådan, for han kritiserer Liberal Alliances tiltag for at komme den gennemregulering til livs, som hersker i apotekersektoren.
Jeg kan som sådan godt forstå, at det kan være ubehageligt at blive frataget monopolet på at sælge sine produkter. Der er jo sikkert mange erhvervsdrivende, der godt kunne tænke sig at have eneret på salg af deres produkter.
Virkeligheden er nu bare den, at monopoler ikke fremmer rigdommen og udviklingen i et samfund. Det er kunderne, der bliver taberne i denne udgave af Monopoly.
Når apotekersektoren bliver liberaliseret, vil der ikke være behov for nedrydningsmaskiner, men derimod for byggemaskiner  for det vil nemlig betyde, at antallet af apoteker vil stige.
Hvorfor skulle Kina vælge  demokratiet
Heinrich R. Jørgensen, Mårslet
Oven på Informations artikel om de kinesiske lederes mistro over for Vesten (29. juni) er det oplagt at spørge, hvorfor kineserne overhovedet skulle vælge demokrati som model?
Demokrati er ofte i direkte modsætning til meritokrati og teknokrati.
Demokrati er ofte i et modsætningsforhold til den klare analyse, den langsigtede strategi, fællesskabets tarv fremfor individets, at nødvendige (men upopulære) politiker kan formuleres, besluttes og gennemføres.
Demokrati er ofte eksponent for overfladiskhed, populisme, kortsigtethed, ansvarsforflygtigelse, symbolpolitik og andre former for uansvarlighed og dumhed.
Vestligt 'demokrati' har endnu til gode at finde en form, hvor oplyste borgere træffer kvalificerede, ansvarlige og langsigtede valg i åbenhed og uden at pleje andre end fællesskabets interesser.
Overbærende smil til Jensen
Bill Atkins, Kastrup
Stakkels Bent Jensen der ikke kan skelne interesse for verdensfreden fra femtekolonnearbejde. Men det er han absolut ikke alene om. Det er en udbredt begrebsforvirring i højreorienterede kredse.
Lad blot citater fra denne Jensens skriblerier blive mødt med overbærende smil. Jeg gætter på, at de eneste, der griber til citat vil være politikere af den lette kaliber, så som Karsten Lauritzen (V) og Søren Pind (V).
Sovjet som VKO's idol
Marie Spliid Clausen, Gråsten
Bent Jensens afsløringer af Sovjets påvirkning af socialdemokraterne er specielt morsomt, når man tager i betragtning, hvor meget VKO på blot 10 år har fået det her land til at ligne Sovjetunionen i senfirserne.
Komplet med gigantisk kafkask offentlig sektor, nationalchauvinisme og levebrøds-apparatchik'er. Sidstnævnte er desværre et problem på begge fløje.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,30. juni 2011,Kvinder på universitetet
1066,/debat/2015/12/laeserbreve-1,Læserbreve,Informations Debatredaktion," Moskeer kæmper for sameksistens
Peter Kuzmanovski, København
I debatindlægget »Moskeer skal ud af osteklokken« den 27. november kritiserede Nidal El-Jabri de danske moskeer. Han mener ikke, at de bidrager positivt til debatten. Hvis de skal overleve, skal de ud af osteklokken og blive en tillidsværdig størrelse i samfundet, skriver han.
El-Jabri er blandt andet indigneret over, at Det Islamiske Trossamfund (DIT) har haft besøg af en prædikant, hvis standpunkter tilsyneladende ikke er forenelige med demokratiske værdier. Det sjove er bare, at den pågældende prædikant går ind for, at muslimer skal stemme, ligesom han opfordrer muslimer til at komme ud af deres skal og deltage i debatten. En holdning som DIT deler, da de hvert fjerde år opfordrer muslimer til at deltage i den demokratiske proces. Jeg kan ikke se, hvordan det er uforeneligt med danske værdier.
En gennemlæsning af DIT’s hjemmeside viser, at de holder åbent hus to gange om året. Derudover tilbyder de rundvisninger, interviews og foredrag i moskeen, og de har årligt 4.300 besøgende gæster. Hvad mere skal de gøre for at opfordre til sameksistens, åbenhed og tolerance?
Da en moské blev udsat for et brandattentat i sommer, samledes 1.500 mennesker for at vise deres solidaritet i en fredsring, som Nidal El-Jabri var med til at arrangere. Men i stedet for at behandle det problem, at en minoritet netop var blevet ramt af en alvorlig hadforbrydelse, begyndte man i stedet at tale om imamer, X Factor og homoseksuelle. For at omdirigere sympatien for moskeerne, valgte man at delegitimere dem. Det er vel ikke Det Islamiske Trossamfunds skyld, at medier og politikere ved at skabe et image af moskeerne som uforenelige med det danske samfund er med til at holde dikotomien om ’os’ og ’dem’ i live.
Hvis El-Jabri er oprigtig bekymret for, hvad moskeerne mener om det ene eller det andet, ville en simpel googlesøgning og en mail eller to til det pågældende trossamfund have manet hans bekymringer til jorden.
Han kunne måske endda have fået et interview og en rundvisning, og derved få et større indsigt i trossamfundets arbejde. I stedet skriver El-Jabri sig ind i koret af de mennesker, som ønsker at opretholde et narrativ om moskeerne, der modvirker sameksistens og sammenhængskraft i dette land.
Hvor er ligestillings-ministeren?
Ditte Damsgaard, København
Siden Ellen Trane Nørby (V) blev ligestillingsminister, har hun haft travlt med at sige, at vi ikke kan lovgive os til mere ligestilling. Alt er åbenbart, som det skal være. Og den overbevisning har resulteret i, at Ellen Trane Nørby ingenting gør for at fremme ligestilling i Danmark.
I de første fem måneder af Ellen Trane Nørbys ministertid er hendes navn kun nævnt 74 gange i forbindelse med ordet ’ligestilling’ i de danske medier. Det viser en søgning på søgetjenesten Infomedia. Til sammenligning blev hendes forgænger, Manu Sareen (R), omtalt 239 gange i forbindelse med ligestilling i løbet af de første fem måneder af hans ministertid.
For mig at se er der stadig meget at tage fat på inden for ligestilling. Sidste uge måtte administratoren bag facebooksiden En Feminists Bekendelser lukke siden ned på grund af chikane og trusler om vold. Transpersoner diskrimineres fortsat på Sexologisk Klinik på Rigshospitalet, fordi systemet har en sygeliggørende diagnosetilgang til kønsidentitet. Og i november konkluderede World Economic Forums ligestillingsindeks, at Danmark ligger på fjortendepladsen. For bare et år siden lå vi på en femteplads.
Hvis Ellen Trane ikke finder ovenstående vigtigt, så lad mig tage et andet eksempel: 33.000 kvinder udsættes årligt for vold, viser tal fra Landsorganisation af Kvindekrisecentre.
Alligevel satte flere spørgsmålstegn ved omfanget af volden i Debatten på DR2 den 17. december, hvor Danmark og Sverige diskuterede ligestilling.
Som frivillig i organisationen Danner, som driver et krisecenter, kan jeg kun sige, at der ikke er nogen grund til at betvivle voldsudsattes oplevelser. Vold tager mange former, lige fra seksuel vold til fysisk, økonomisk, materiel og psykisk vold. Det er en fejlantagelse i Danmark, at vold kun handler om forslåede kroppe med synlige blå mærker.
Ministeren må indse, at manglende ligestilling er et strukturelt problem. Tag afstand fra ulighed, chikane, vold og diskrimination, Ellen Trane Nørby.
Her, hvor 100-året for kvinders stemmeret rinder ud uden mange fremskridt i vente, er en ligestillingsminister med visioner vigtigere end nogensinde.
",0.0,28. december 2015, Moskeer kæmper for sameksistens
5659,/debat/leder/2014/02/s-stedse-stiv-modvind,S: Stedse i stiv modvind,David Rehling," 
	Nu er der igen høj søgang hos Socialdemokraterne. Igen, igen. En anonym bog med titlen Den hemmelige socialdemokrat – ifølge forlaget skrevet af et medlem af den socialdemokratiske folketingsgruppe – beretter om gensidige mytterier på kommandobro og i maskinrum og kahytter.

	Som det fremgik af anmeldelsen i gårsdagens Information, røber bogen ikke hemmeligheder, der for alvor kan merbelaste statsministerpartiet. At det kniber med den indbyrdes socialdemokratiske loyalitet, kan ikke overraske nogen, der blot nødtørftigt følger med i landets offentlige liv.

	Det bedste råd, nogen kunne give statsminister Helle Thorning- Schmidt, er at le bogen bort. Men hun er ikke forvænt med gode råd. Og forargede socialdemokratiske reaktioner på bogen giver nu sagen sit eget rænkefyldte videre liv, befordret af gårsdagens BT- og Ekstra Blads-forsider:

	»Brutal kamp raser bag Thorning – Henrik Sass og Bjarne Corydon i beskidt opgør.«

	»Magtkampe, intriger og ond sladder – Morten Bødskov: Alle i S ved, hvem det er.«

Hvad plager Socialdemokraterne? Ondet fik sat ord på sig allerede i romertidens mundheld:

	»For den, der ikke ved, hvor han vil hen, er alle vinde modvinde.«

	Socialdemokraterne har ingen fælles opfattelse af partiets rette kurs. Derfor plasker de rundt – og har gjort det siden 1970’erne.

	I partiets medvindsbårne år – fra før Første Verdenskrig til slutningen af 1960’erne – var der ingen tvivl: Partiets formål var at løfte det arbejdende folk. Solidariteten indbyrdes i partiet og med fagbevægelsen var midlet. Enheden blev skabt gennem en ubestridt ledelse – Stauning, Hedtoft, H.C. Hansen, Jens Otto Krag. Vé den, der formastede sig til uro – det kunne bringe ’bevægelsen’ i uføre.

	I slutningen af Krag-årene begyndte usikkerheden. Mange af partiets store mål var indfriet allerede ved udgangen af 1960’erne. Velfærdsdanmark var blevet virkelighed. Hvad nu? Lå vejen frem i værn om nationalstaten eller i globalt udblik?

	Krag var overbevist om, at det socialdemokratiske idealsamfund kun kunne nås gennem tæt international samhandel og samarbejde. Alligevel måtte Krag bøje sig for den stærke, indre socialdemokratiske modstand mod EF – og lade kritikerne komme til orde på lige fod med partilinjen. Hans afløser i 1972 – Anker Jørgensen – havde hverken temperament eller styrke til at genskabe enheden i Socialdemokratiet – ej heller med fagbevægelsen. Under Svend Aukens efterfølgende lederskab smuldrede partiet i strid. En kort periode var det, som om magtkampvinderen Poul Nyrup Rasmussen kunne rejse en ny socialdemokratisk gejst – men så blev Nyrup slået ud af socialdemokratisk udlændingekævl og –intriger.

Nok bebudede Helle Thorning-Schmidt ved sit formandsvalg i 2005, at nu var det slut med folketingsgruppens kaffeklubber. Men det løfte har hun aldrig magtet at sætte igennem. Nu synes kaffeklubberne at fylde så meget som nogensinde i det indre socialdemokratiske liv. Pænt kan man sige, at Helle Thorning-Schmidt stager sig igennem dem. Mindre pænt, at de trækker, hiver, puffer og skubber hende igennem forløb, der må spinnes til at tage sig ud som en politisk kurs.

	Det løsslupne personfnidder er en virkning af den manglende klarhed om en overordnet kurs. Sagen kan jo ikke være vigtigere end personer, når ingen ved, hvad sagen går ud på. De konservative har tjent som et gyseligt eksempel på, hvordan idéfattigdom føder nid. SF er ej heller sluppet heldigt fra at forlade et åndligt grundlag uden at få et nyt.

	Der er ikke nogen udvej for Socialdemokraterne i at søge tilbage til fortids stærke ledertyper. Lederne var kun stærke, fordi de tjente idealer, der var det. Hvis ikke Socialdemokraterne finder idealer, der kan føre partiet videre i det 21. århundrede, vil partiet rinde ud. For 30 år siden var det svært at forestille sig Danmark uden et stærkt Socialdemokrati. Men nu er det nær virkelighed. Uanset at partiet har magten. Eller snarere: at magten har partiet.

	Mange socialdemokrater fortvivler over finansminister Corydons kurssætning mod »konkurrencestaten.« Nuvel, inden Corydon bliver sat fra roret, vil det være praktisk, at partiet når at samle sig om en anden kurs, der er – tjae – mere socialdemokratisk.
",2.0,12. februar 2014,"	Det bedste råd, nogen kunne give statsminister Helle Thorning- Schmidt, er at le bogen bort. Men hun er ikke forvænt med gode råd. Og forargede socialdemokratiske reaktioner på bogen giver nu sagen sit eget rænkefyldte videre liv, befordret af gårsdagens BT- og Ekstra Blads-forsider:"
8725,/debat/2012/11/laeserbreve-17,Læserbreve,Informations Webredaktion," Akutpakke 2 hjælper unge
Ingrid Stage, formand for Dansk Magisterforening
Den opstillede modsætning mellem de langtidsledige og de unge nyuddannede, som mange mener får det urimeligt svært som følge af Akutpakke 2, er falsk og skævvrider debatten.
Det gør den, fordi der blandt de langtidsledige netop er mange unge dimittender (1300 akademiske dimittender). Særligt for dem er, at de har afsluttet deres uddannelse under krisen, og de har derfor aldrig fået en chance for at få en fod ind på arbejdsmarkedet. Hvis de ikke skal skubbes permanent væk fra det akademiske arbejdsmarked, skal de have en særlig chance. Det får de nu, hvis de får lov at komme først i køen til et såkaldt akutpakkejob. Og vi tror på, at det faktisk vil give en reel chance for et reelt job. For de unge langtidsledige er superkvalificerede, og mange har tårnhøje gennemsnit og erhvervserfaring. De har blot været uheldige at blive færdige i nedgangstider.
Sundhedstjek er ikke skrottet
Astrid Krag, minister for sundhed og forebyggelse (SF)
Under overskriften ’Forebyggende sundhedstjek gavner ikke folkesundheden’ kunne man 3. november læse på Informations forside, at jeg har skrinlagt planer om at indføre sundhedstjek. Flere har forstået det sådan, at jeg dermed har opgivet sundhedstjek. Sådan forholder det sig nu ikke helt, for skrinlagt er som bekendt ikke det samme som skrottet.
Det er rigtigt, at jeg ikke på nuværende tidspunkt vil igangsætte generelle sundhedstjek, hvor for eksempel alle danskere i en bestemt aldersgruppe bliver tilbudt et helbredstjek. Og det skyldes rigtig nok, at der mangler videnskabeligt belæg for, at sådanne sundhedstjek har en effekt. Men jeg kan fortsat se perspektiver i forebyggende sundhedstjek, hvor man tjekker helbredet hos bestemte grupper af danskere, der eksempelvis er i særlig risiko for at udvikle sygdom.
Derfor har jeg også bedt mine embedsmænd i Sundhedsministeriet om at følge de sundhedstjekprojekter, som blandt andre fagforeninger som 3F, patientforeninger, regioner og kommuner er ved at gennemføre. For jeg er stadig meget optaget af, at vi får gjort op med den sociale ulighed i sundhed. Og jeg tror fortsat, at sundhedstjek kan være et redskab, der kan bruges til det. Så planerne om sundhedstjek er sat på standby, men de er altså ikke endegyldigt opgivet.
Overdreven amerikanisering
Sacir Camo, Hjørring
Det var direkte kvalmende at overvære den konstante og overdrevne dækning af det amerikanske valg på de landsdækkende public service-kanaler, som vi alle er tvunget til at betale til.
Det er også kvalmende at læse rosende kommentarer og lykønskninger fra folk som Villy Søvndal, manden der tidligere stod i konstant opposition til USA, vel at mærke før han selv fik en ministerbil og udenrigsministerposten. Nu kan han iklæde sig et andet standpunkt, der hedder ‘I am a great bewonder of American culture’. Endnu mere tankevækkende er det at se en næsten samlet dansk opinion og samtlige partier i Folketinget, ikke mindst dem på venstrefløjen, tilbede en politiker, der i mange sammenhænge står for en politik, som de selv samme meningsdannere ville afsky, hvis den blev praktiseret i Danmark.
Derfor en opfordring til, at DR og TV 2 næste gang sparrer os for deres overdrevne amerikanisering af det danske folk. Valget i for eksempel Frankrig, Tyskland eller Europa som helhed, er langt vigtigere for vores hverdag.
Krisen taler sit eget sprog
Leif Mentzel, København
Ifølge Danmarks Statistik stiger arbejdsløsheden fortsat. Vismændene nedjusterer deres egne tal omkring væksten med et helt procent point. Skønnet om lavvækst gælder både her og nu samt fremover.
Dong fyrer/afskediger 5-600 ansatte herhjemme, mens Danske Bank skiller sig af med yderligere tusinder ansatte og lukker endnu flere filialer. Tønder bank går konkurs. Vestas der allerede har fyret rigtig mange, fyrer nu yderligere flere tusinde. Til gengæld fastholder finansminister Bjarne Corydon og regeringen deres egne væksttal.
Skal vi tro på skønmaleriet eller på de fakta, vi ser derude?
Gjerskovs kamp mod miljøet
Claes Harvald, Brædstrup
Fødevareminister Mette Gjerskov arbejder tilsyneladende målrettet på at spolere regeringens grønne politik. I hvert fald vil NaturErhvervsstyrelsen under fødevareministeriet igen vil give tilladelse til muslingefiskeri i Vejle Fjord – og dette trods store protester fra Vejle Kommune, der for at forbedre vandkvaliteten har udsat muslinger i fjorden.
De danske fjorde har det rigtig dårligt – tænk blot på fiskedøden i Mariager Fjord for nogle år siden. Bundvegetation som ålegræs er snart ikkeeksisterende, og algevæksten om sommeren al for kraftig. Ministerens tilladelse er derfor ganske uforståelig, også set i lyset af, hvilke kampe Ida Auken fører med landbruget om vandkvaliteten i åer og bække. Måske ved hun ikke, at det er det samme vand, vi snakker om?
Tekniske skoler i identitetskrise?
Fatima Hachem, København
Vi akademikere ekskluderer de faglige unge, ved at gøre de tekniske skoler boglige. Det stiller de tekniske skoler i en identitetskrise, hvor de unges behov og interesser ikke stemmer overens med de behov, som den akademiske klasse har på de unges vegne.
Mens det i 2007 var hver femte der faldt fra, er det i dag mere end hver tredje elev, og undersøgelser viser, at det primært er de bogligt svage, der er udsat. Rapporterne peger på, at de tekniske skoler tiltrækker flere praksisorienterede unge end boglige, samtidig med at de har øget brugen af akademiske bøger, hvilket har gjort det svært for de praksisorienterede unge at fastholde motivationen på uddannelsen. Og netop denne akademiske tilgang, stiller de tekniske skoler i en identitetskrise.
Vi akademikere bliver nødt til at erkende, at diversiteten i videnssamfundet skal afspejles i uddannelsessystemet. Ellers kan vi vinke farvel til den politiske målsætning om at uddanne 95 procent af ungdomsårgangene samt ambitionerne om at gøre den kommende generation til den mest og bedst uddannede nogensinde.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,10. november 2012,"Den opstillede modsætning mellem de langtidsledige og de unge nyuddannede, som mange mener får det urimeligt svært som følge af Akutpakke 2, er falsk og skævvrider debatten."
11389,/debat/2011/09/god-tid,God tid,Karen Syberg," Ja, ja, vi ved det! De forhandler. Og hvad skal vi så snakke om imens? Rygterne går, men ak, det er kun rygter. Ryger millionærskatten? Får vi en ny, fri ungdomsuddannelse? Bliver Dansk Industri ved med at sige nej til trepartsforhandlinger? Kommer der overhovedet trepartsforhandlinger? Og hvis så, hvornår? Gæt selv, for det er alle andre også henvist til. Mens Helle, Villy og Margrethe giver sig god tid.
Det er vi slet ikke vant til! Vi er vant til, at politiske ordførere og kommentatorer skvatter over hinanden på Borgens lange gange for at byde over og komme først. Pludselig er der politikere, der tænker sig om, holder kæft og forhandler, til de er færdige. Det er da strålende! Man var lige ved at mene, at bare alle gav sig så god tid, ville vi inden længe have et helt nyt samfund. Men så kommer man til at tænke på julen. Og hvorfor gør man så det? Fordi forretningerne så gerne vil være i god tid, at man allerede nu kan købe marcipan og blød nougat, pebernødder, overtrækschokolade, mandler og nødder samt slikjulemænd i rødt sølvpapir lige til at hænge på træet. Nethandlen tilbyder julegaver til hele familien, mens det udenfor er 23 grader, og solen skinner fra en skyfri septemberhimmel.
September, sagde jeg! Selv om dette er måneden, der rimer på december, kunne handelsstanden helt ærligt godt udvise større mådehold. Faktisk kunne den med fordel gøre ligesom forhandlerne ude på Amager og holde kæft. Gerne et par måneder endnu.
Og indkomsten
Lad os vende tilbage til Helle. Det lykkedes vist aldrig Danmarks førende smudsavis, B.T., at afdække, om Helle Thorning Schmidt tjener mere end sin mand. Men hvis det er Mr. Kinnock, der tjener mest, risikerer vores kommende statsminister om nogle år at komme i mindretal på et område, de færreste politiske kommentatorer har forudset. Kvinder tjener nemlig i stigende grad mere end deres mænd. For ikke så længe siden var det kun hver fjerde kvinde, der tjente mere. Nu er det hver tredje, vi mangler kun 25 procent i ligestilling mellem kønnene, og hvis tendensen fortsætter, vil det om føje år kun være hver tredje mand, dernæst hver fjerde, der tjener mere end deres kone.
For min skyld kan vi godt standse ved hver anden. Det ser mest retfærdigt ud. Desuden har et Information nærtstående forlag netop udgivet en bog, der med bunker af dokumentation viser, at lige samfund er bedre end samfund med stor ulighed. Der er mindre kriminalitet, folk lever længere, der er mindre psykisk sygdom, spædbørnsdødeligheden er ringere, folk bliver ikke så fede, den sociale mobilitet er større, og folk har mere tillid til hinanden. Den håber vi, de er helt med på ude på Amager.
Og tv
Bogen nævner vist ikke noget om fodbold, og om den beskæftiger sig med sexlivet, må komme an på et nærmere studium, men det ser ud til, at disse to opmærksomhedskrævende områder af livet begge påvirkes af den voksende lighed mellem kvinder og mænd. De tv-stationer, der for et ukendt antal utro lioner har skaffet sig licens til danske klub- og landsholdskampe, må for første gang nogen sinde stirre lukt ind i faldende seertal.
Det er kvinderne, der svigter. Lektor, ph.d. Kirsten Frandsen, der forsker i sportsjournalistik og medier, gætter på, at kvinder nu om dage kigger på noget andet imens, eftersom de fleste hjem i dag har mere end et tv. Hvor hustruer, ifølge Kirsten Frandsen, tidligere valgte at se fodbold sammen med manden som en art styrkelse af ægteskabets sociale netværk, har de nu masser af andre sociale netværk. Om ikke andet, kan de jo kigge på deres smartphone eller computer. Der kan de stadig se Sex and the City sammen med veninderne, og de kan på 0,15 sekunder få 2.870.000.000 hits på sex, hvis det er det, de er ude på.
Og sex
Det er det, kunne noget tyde på. Kristeligt Dagblad har i den forløbne uge sat sig for at undersøge, hvordan det går, hvis ægtepar giver sig til at leve 'polyamorøst' ? det vil sige i åbne parforhold, og det ser egentlig ud til at gå helt godt. Ikke overraskende giver avisens brevkasse ordet til hende, der beder til Gud i stedet for at gøre noget ved det ? den har vi vist endnu ikke været udsat for i Informations brevkasse ? men derudover er der flere artikler med kvinder, hvis hovedpointe er, at man ikke behøver at gå fra hinanden, fordi man får lyst til at have noget kørende ved siden af. Det var dog et fremskridt!
»I det polyamorøse har man en mere pragmatisk tilgang til, at man ikke nødvendigvis kan få alle sine behov dækket hos sin partner. Det sker i åbenhed og ideelt set i nogle klart definerede rammer,« siger psykolog Rikke Pristed til avisen.
»Det er en måde, hvor vi kan passe på hinanden og fjerne noget af den skyld og skam, som er forbundet med at have lyst til andre,« siger Kristeligt Dagblads case, Sara Skaarup og tilføjer: »Vi vil hinanden og har en varm og åben forbindelse, men mit møde med et andet menneske behøver ikke at stoppe ved et godt venskab. Jeg ser andre mennesker som nøgler til mig selv. De mennesker, vi bliver tiltrukket af, har noget, som vi kan lære af, og gennem relationen med dem bliver jeg klogere på mig selv.«
Man skulle tro, at parrene også bedre kunne give sig god tid på den måde. Og få en god tid i deres ægteskab. Man kan, indrømmet, nære visse betænkeligheder ved eventuelle komplikationer, men da vi her skal være søde, skal vi helt afholde os fra at lufte dem.
Større lighed mellem kønnene er det under alle omstændigheder udtryk for, og juhuu for det! I Saudi-Arabien har en kvinde netop med nød og næppe undgået en straf på 10 piskeslag. For at køre bil! Hvad de gør ved polyamorøsitet på de kanter, forbigår vi i forbitret tavshed.
",0.0,30. september 2011,"Det er det, kunne noget tyde på. Kristeligt Dagblad har i den forløbne uge sat sig for at undersøge, hvordan det går, hvis ægtepar giver sig til at leve 'polyamorøst' ? det vil sige i åbne parforhold, og det ser egentlig ud til at gå helt godt. Ikke overraskende giver avisens brevkasse ordet til hende, der beder til Gud i stedet for at gøre noget ved det ? den har vi vist endnu ikke været udsat for i Informations brevkasse ? men derudover er der flere artikler med kvinder, hvis hovedpointe er, at man ikke behøver at gå fra hinanden, fordi man får lyst til at have noget kørende ved siden af. Det var dog et fremskridt!"
4820,/debat/2014/06/vaeksten-fuld-paradokser,Væksten er fuld af paradokser,Peter Nielsen," Regeringen forhandler i øjeblikket om en ny vækstaftale. Og meget skal gå galt, hvis det ikke lykkes at få den i hus, for der er bred enighed blandt de store partier om, at vækst er det altoverskyggende politiske mål og skal opnås gennem bedre konkurrenceevne og større privat forbrug.
Så umiddelbart er der ingen overraskelser eller sprækker i den aktuelle vækstpolitik.
Men under den politiske overflade myldrer paradokserne frem. Og de vil i de kommende år øve stigende indflydelse på den politiske debat, da de har rødder i afgørende samfundsøkonomiske tendenser. Det væsentligste vækstpolitiske paradoks er, at vækstpolitikken ikke virker, selv om stort set alle økonomer og politikere er overbeviste om, at den gør det.
Vækst uden vækst
Der tales konstant om vækst og gennemføres talrige planer, men alligevel udebliver væksten. Faktisk udebliver den i større og større grad. Det er nemlig en stiltiende antagelse bag alle planerne, at det private forbrug driver væksten og gør det af sig selv, men sådan er virkeligheden bare ikke.
Det private forbrug stagnerer, så det gør bruttonationalproduktet også.
Det er, som om, at jo mere der tales om vækst, desto lavere er den. Jo oftere der annonceres et opsving, desto mere sjældne er de. Væksten bliver i stadig højere grad diskursiv frem for virkelig. Men konsekvenserne af den svigtende vækst er omvendt meget virkelige.
Hvis vi retter blikket mod yderpunkterne i det politiske spektrum, som oplever klar fremgang i disse år, åbenbares nye paradokser. Enhedslisten er det eneste parti med en klar kritik af økonomisk vækst, og den præger delvist deres retorik og principper, men deres konkrete politiske forslag peger ofte i den helt modsatte retning.
Hvis Enhedslisten fik sin vilje, og der blev brugt mange flere penge i den offentlige sektor, samt givet et markant økonomisk løft til de fattigste i samfundet, så ville vi meget hurtigt komme til at se et økonomisk opsving.
Enhedslisten har Folketingets mest vækstfremmende økonomiske politik, idet partiets politik vil forøge både det private og offentlige forbrug betragteligt – i modsætning til skiftende regeringers beslutninger.
På den anden økonomiske yderfløj har vi Liberal Alliance, der tilsyneladende rummer de mest enøjede væksttilbedere, men i praksis taler for en politik, der er decideret økonomisk væksthæmmende. Store offentlige nedskæringer kombineret med omfordelinger til gavn for de rigeste er en sikker vej til fortsat fraværende vækst.
Det ser vi masser af eksempler på i Europa i disse år. Det er vækstkritik i nyliberale klæder.
Forskel på vækstkritik
Historisk set har vækstkritik især været fremherskende på venstrefløjen. Det er vækstkritik som kritik af kapitalismen. Vækst indebærer udbredelse af kapitalismen, hvilket er ensbetydende med større ulighed, individualisering og miljøødelæggelse. Denne type vækstkritik tegnede billedet i 1970’erne og 1980’erne. Herefter voksede en ny type vækstkritik frem.
Det var en kritik af velfærdsstaten, der fokuserer på kritik af vækst i de offentlige udgifter. I denne forståelse er velfærdsstaten præget af uhæmmet væksttrang, og den må stoppes, for i stedet at fremme en progressiv udvikling uden for velfærdsstatens rammer.
Det er denne vækstkritik, der er toneangivende i politik i dag. Det bedste aktuelle eksempel er Venstres nulvækstpolitik, men den siddende regering er i praksis fortalere for samme type politik, da der er stram udgiftsstyring i den offentlige sektor, mens vækst i den private sektor ses som ubetinget positiv og skal fremmes med alverdens planer og initiativer.
Der er umiddelbart store forskelle på indholdet i vækstkritikken som kapitalismekritik eller velfærdsstatskritik, men det nye venstre var faktisk i 1970’erne præget af begge typer vækstkritik, og de retoriske figurer i de to kritikformer er meget ens: Det er kritik af en systemlogik, der har negative konsekvenser for samfundet og reelt agerer som en hæmsko for menneskelig frigørelse.
Det nye venstres velfærdsstatskritik adskiller sig fra den nyliberale vækstkritik ved, at det progressive potentiale lokaliseres i civilsamfundet, ikke i erhvervslivet.
Først var kapitalismekritikken dominerende i vækstkritikken, så blev denne suppleret og udfordret af velfærdsstatskritikken, hvorefter kapitalismekritikken gled mere og mere i baggrunden og i dag nærmest helt er overskygget af nyliberal velfærdsstatskritik.
Det paradoksale i denne udvikling er, at fortalerne for begge de fremherskende typer vækstkritik er deres egne værste fjender.
Samfundet på hovedet
Vækst i den offentlige sektor styrker nemlig kapitalismen og modsat. Så når Enhedslisten vil åbne for sluserne i den offentlige sektor, er der i realiteten ikke tale om et projekt, der udfordrer kapitalismen, for den offentlige sektor er for længst ophørt med at være et særligt reservat for socialistiske værdier.
Staten er i dag en integreret del af kapitalismen, så mere stat indebærer mere kapitalisme.
Paradokset for den modsatte fløj og hermed for aktuel konsensuspolitik er, at den offentlige sektor faktisk er mere kapitalistisk end kapitalismen i den forstand, at vækst i det offentlige er en nødvendig forudsætning for kapitalistisk ekspansion i det hele taget.
Vækst i den offentlige sektor er den mest stabile og afgørende faktor i den økonomiske vækst. Det er en illusion at tro, at begrænsning af det offentlige forbrug blot vil blive modsvaret af en endnu større vækst i den private sektor.
Venstres nulvækstpolitik for det offentlige er egentlig en politik for nulvækst i bruttonationalproduktet. Og regeringen følger tæt i hælene på Venstre.
Situationen er altså i dag på mange måder den modsatte af den, vi var vidner til for fire årtier siden. I 1970’erne var det afgørende paradoks, at den dominerende retorik var vækstkritisk, mens den faktiske politik var vækstfremmende. En gentagelse af vækstraterne i 1970’erne ville i dag blive set som et stort opsving og en tordnende økonomisk succes.
Det essentielle paradoks i dag er til gengæld, at retorikken er helt domineret af udelt vækstbegejstring, mens politikken omvendt er udpræget væksthæmmende.
Måske er den generelle udvikling i samfundet og det flimrende vækstbillede i disse år et symptom på de dobbeltheder og tvetydigheder, der karakteriserer de fleste af os i forhold til væksten.
Man kan sige, at den skrøbelige nulvækstbalance, vi har set i de seneste år, reflekterer et samfund, der er dybt splittet mellem vækst og modvækst.
Politisk splittelse
Det er i stigende grad en splittelse mellem det officielle politiske liv og hverdagspraksis.
Vi er langt hinsides højre og venstre i officiel politik. Det politiske spil i medierne og meningsmålingerne er præget af konsensus og symbiose. Men et nyt spændingsfelt er vokset frem mellem officiel politik og hverdagens politik.
I hverdagens politik er de skabeloner og klicheer, der knytter sig til de officielle politiske ritualer fraværende. Og politikernes stillestående konsensus modsvares af nye værdier og forandringer i praksis.
Den politiske splittelse skaber behov for et nyt politisk sprog. Og et institutionelt arrangement, der kan samvirke med det. Den paradoksale vækstpolitik fører kun til større økonomiske kriser og dybere politisk desillusion.
Peter Nielsen er lektor i politisk økonomi på Roskilde Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",36.0,18. juni 2014,"Måske er den generelle udvikling i samfundet og det flimrende vækstbillede i disse år et symptom på de dobbeltheder og tvetydigheder, der karakteriserer de fleste af os i forhold til væksten."
5090,/debat/2014/05/forsvar-loegnen,Forsvar for løgnen,Arno Victor Nielsen," 
	Clinton gjorde det, Nyrup gjorde det, Auken gjorde det, Schlüter gjorde det, Bush gjorde det, Lars Løkke gjorde det, ja, selv dyrene gør det. De lyver. Vi lyver af nød, af lyst og for simpel vindings skyld. Løgnen kommer nedefra, sandheden ovenfra. Derfor beskæftiger filosofferne sig helst med sandheden, som de besynger, benægter eller dekonstruerer. Og det selv om vi sagtens kan leve uden hug- og stikfaste sandheder. Men hvis også løgnen forsvinder, bryder det sociale sammen. Er en overbevisende løgn ikke bedre end en utroværdig sandhed? Er en nødløgn ikke bedre end en sandhed, der kan misbruges af dem, der vil os ondt? Det mente i hvert fald de tre dommere, som i mandags frikendte Justitsministeriets embedsmænd i sagen om Bødskovs løgne over for Folketinget.

	Hvordan kan løgnen forsvinde? Det kan den ved at blive misbrugt. Hvis man lyver hurtigere, end en hest kan rende, og hvis man lyver åbenlyst, så resignerer vi og slår os til tåls med, at alt nok er løgn. Og hvis alt er løgn, er ingenting løgn, for så er det også løgn, at jeg lyver. Vi skal hæge om forskellen på løgn og sandhed, og vi skal især hæge om forskellen på hvide løgne og sorte løgne og alle gråzone-løgnene.

	Machiavelli skrev i Fyrsten, at enhver idiot kan fortælle sandheden. Løgnen derimod kræver kendskab til sandheden, sådan at sandheden understøtter løgnen og gør den troværdig.

	Mange slags løgne

	I begyndelsen af 1970’erne blev universiteterne hjemsøgt af en sandhedsfanatisme af middelalderlige dimensioner. Vi jagtede ikke sandheden, for den mente vi allerede at besidde. Nej, vi jagtede løgnen i skikkelse af falsk bevidsthed.

	Hvad er falsk bevidsthed? Man ser verden på en måde, som ikke er sand, og derfor taler man usandt om verden. Man lyver.

	Men nu er det at tale usandt jo ikke helt det samme som at lyve. Man har bare taget fejl. Vi mente jo heller ikke, at den falske bevidsthed skyldtes ond vilje. Der var snarere tale om en vildfarelse. Men nu findes der to slags vildfarelser: en simpel, som let kan korrigeres, og en systematisk, som er groet fast. Den systematiske vildfarelse kaldes også ideologi.

	I dag bliver man ikke længere beskyldt for at have en falsk bevidsthed. Man kan til gengæld risikere at blive beskyldt for at være vantro. Religionskrigen er genopstået som en reaktion på globaliseringen. Islamisterne fører hellig krig mod de vantro.

	Sigmund Freud kaldte religionerne for illusioner, kollektive illusioner. Han var sikker på, at videnskaberne til sidst ville befri os for alle illusioner. Det skete ikke. I stedet anklages videnskaberne nu for at lyve. Det hedder i dag, at videnskab er konstruktion af verdensbilleder.

	Vi må lære at skelne. Vi må skelne mellem konstruktioner, illusioner, ideologier, vildfarelser, falske bevidstheder, fejl, usandheder, forstillelser, hvide løgne, sorte løgne, nødløgne, barmhjertige løgne, letfærdige løgne, grove løgne og livsløgne.

	Den al-gemene løgner

	Oscar Wilde udgav i 1889 en lille pamflet, The Decay of Lying – om lyvekunstens forfald. Problemet er ikke, at vi lyver, men at vi er blevet så dårlige til det. Vi gør det så åbenlyst. Man kan i dag beskylde hinanden for at lyve, uden at det ender med en duel på pistoler. Løgnen er ikke længere gemen, den er al-gemen, almen og almindelig.

	Når man anklager en person for at være en ublu løgner, anklager man ham ikke så meget for at lyve som for at gøre det åbenlyst, ublu. Det gale er, at han ikke beskytter sin løgn.

	Det er i slutningen af 1800-tallet, at man begynder at frygte, at løgnen vil forsvinde ud af verden, fordrevet af sandheden. Begrebet livsløgn stammer fra Henrik Ibsens skuespil Vildanden fra 1884. Har man ret til at tage livsløgnen fra mennesker, som behøver den? spørger Ibsen. Han skrev også En Folkefjende om en sandhedsfanatiker, doktor Stockmann, som ville smadre et helt samfund, for sandhedens skyld.

	Doktor Stockmann var på færde igen, da Trads og Thorsen blev afsløret. De falske underskrifter kunne have gjort gavn. Vi ville være sluppet for Mærsks rædselsfulde operabygning. Trads og Thorsen var jo bare en slags falskmøntnere, som kunne have erstattet de falske penge med ægte, hvis en advokat bare havde holdt sin kæft.

	Umenneskelig sandhed

	»Gud er ikke et menneske, at han skulle lyve« (4. Mosebog). Det er menneskeligt at lyve, og derfor er sandhedsfanatikere så umenneskelige. De forbyder sig selv at lyve for at komme så nær Gud som muligt. De kunne ikke finde på at lyve af næstekærlighed. De hylder devisen: Lad sandheden ske fyldest, om så verden går til grunde.

	Kirkefaderen Augustin opstillede for 1.500 år siden et absolut forbud mod at lyve. Det samme gjorde Kant for 200 år siden, for han havde gjort fornuften til sin Gud, og den skulle adlydes ubetinget. Den, der lyver, demonstrerer, hvor langt vedkommende står fra Gud og dermed fra sandheden. Derfor kan Augustin heller ikke se den store forskel på nødløgnen og den store løgn.

	Djævelen er løgnens fader. Den, der lyver, har taget parti for djævelen.

	Kant accepterede ikke, at man løj af menneskekærlighed. End ikke hvis man kan redde et menneskeliv ved at stikke en løgn, må man gøre det. Han repræsenterer et tilbagefald til en sandhedsfanatisme, som vi ellers havde gjort os fri af, da kirken slap sit greb om os.

	At have ret til sandheden

	Et vigtigt skridt mod en liberalisering af løgnen tog man i Berlin, da man udskrev en prisopgave i 1780: »Er det gavnligt at bedrage folket«. Er en regering berettiget til, ja, forpligtet til at føre sit folk bag lyset, hvis det er til folkets bedste? Overalt i Europa diskuterede man nytten af løgnen.

	I 1797 kritiserede den franske forfatter og politiker Benjamin Constant den tyske rigorisme. Han tog afstand fra den abstrakte grundregel, at det var en ubetinget pligt at sige sandheden, for den ville umuliggøre ethvert menneskeligt samliv. Pligten til sandhed kunne derfor ikke gælde ubetinget, men kun over for dem, der havde begrundet ret til at få sandheden at vide. Pligt kan ikke skilles fra ret. At sige sandheden er altså en pligt over for dem, som har en ret til sandheden. Ingen har ret til en sandhed, som gør andre ondt. Hvis et terrorregime spørger dig, om du har skjult en eftersøgt i dit hus, har du ingen pligt til at svare, for regimet har ikke ret til sandheden.

	At lyve er ikke det samme som at bedrage. Det bliver det først, når vi lyver for at opnå noget, som vi ikke er berettiget til. Svend Auken var lidt af en lystløgner. Den slags er tit eminent gode til at lyve, sådan at det ikke får konsekvenser. Men da Auken løj om telefonopringningen fra den norske udenrigsminister, ville han jo opnå noget, og det kom han jo til at betale dyrt for.

	Løgnen skal tæmmes

	En af grundene til, at man skal hæge om løgnen, er, at den kan være adgangsvejen til sandheden. Vi tror jo fejlagtigt, at løgnen krænker den sakrosankte sandhed. At den stiller sig i vejen for sandheden. Men man skal ikke undlade at lyve af respekt for sandheden, men af respekt for de mennesker, man lyver over for.

	Modstanden mod sandheden er vejen til sandheden, mente Freud. Vi lyver for at holde sandheden borte. Løgnen er så at sige produceret af sandheden. Sandheden søger tilflugt i løgnen.

	Man skal ikke altid sige sandheden. Vi skal lære os at leve fornuftigt med løgnen, når den nu er uundgåelig. Man behøver ikke sige alt. Løgnen skal ikke udryddes, men tæmmes.

	Østrigeren Karl Krauss sagde: »Man kan altid tilgive en nødløgn. Men den, som uden at være nødt til det siger sandheden, fortjener ingen overbærenhed.«

	Løgnen kan bringe meget godt med sig. Det kan sandheden sjældent. Sandheden er ilde hørt, som bekendt. Det er løgnen ikke.

Arno Victor Nielsen er filosof




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",49.0,8. maj 2014,"	Østrigeren Karl Krauss sagde: »Man kan altid tilgive en nødløgn. Men den, som uden at være nødt til det siger sandheden, fortjener ingen overbærenhed.«"
302,/debat/2016/05/landbrugsdebatten-brug-koalition-villige,Landbrugsdebatten har brug for en koalition af villige,Felix Bekkersgaard Stark og Mette Bjørn Andersen," Siden landbrugspakken blev vedtaget i slutningen af februar, har debatten om pakken og dens effekter kørt på de høje nagler i medier og i det politiske miljø.
Men det er et stort spørgsmål, om den åbne og voldsomme debat bidrager positivt til udviklingen af en politik, der kan vinde bred opbakning i den danske befolkning. Det skyldes i al væsentlighed, at staten (Folketinget) ikke længere har samme magt til at fastlægge og udføre sin politik, som den tidligere har kunnet.
De amerikanske forskere Paul Sabatier og Hank Jenkins-Smith udviklede op gennem 1980’erne og 90’erne en teoretisk ramme til at forstå politiske processer. De kaldte teorien for Advocacy Coalition Framework (ACF), og den beskriver, hvordan staten i politik-udformningen forhandler med forskellige koalitioner af interesseorganisationer, forbrugerorganisationer, politiske partier, andre offentlige myndigheder mv.
Anvendes teorien om koalitionerne på den danske landbrugsdebat, kan der identificeres mindst tre koalitioner:
En koalition omkring landbruget som erhverv (erhvervskoalitionen). Her er aktørerne f.eks. Landbrug & Fødevarer, DI Fødevarer, NNF, Ingeniørforeningen, Dansk Detail Handel, Dansk Supermarked, Erhvervs- og Vækstministeriet samt de politiske partier Venstre, Dansk Folkeparti og Liberal Alliance.
En koalition omkring miljø-effekterne ved at drive landbrug (miljøkoalitionen). Her er aktørerne f.eks. Dyrenes Beskyttelse, Danmarks Naturfredningsforening, Verdensnaturfonden, forskere på miljø- og klimaområdet samt de politiske partier Radikale Venstre, Alternativet, Enhedslisten, Socialdemokraterne og SF. Overraskelsen er, at Konservative i denne sag placerer sig i koalitionen omkring miljøeffekterne og ikke erhvervskoalitionen.  
En koalition omkring sunde og økologiske fødevarer (sundhedskoalitionen). Her er aktørerne f.eks. Forbrugerrådet, Økologisk Landsforening samt fødevare-forskere på DTU og Science og Sund.
Ikke blot en mediestorm
De forskellige aktører i de enkelte koalitioner har fælles kerneværdier, som kan sidestilles med religiøse værdier og derfor er meget svære at ændre. For erhvervskoalitionen er kerneværdien, at landbruget er et erhverv, der skaber fødevarer, eksport og arbejdspladser. For miljøkoalitionen er kerne-værdien, at der skal værnes om miljøet. For sundhedskoalitionen er kerneværdien, at danskerne skal kunne købe sunde fødevarer.
Disse kerneværdier står altså ikke til at ændre. Ligegyldigt hvor ophedet debatten måtte blive. Men aktørerne har – ifølge AFC-teorien i hvert fald – også holdninger, som kan ændres gennem en faglig og saglig debat.
For erhvervskoalitionen er holdningen i den aktuelle debat, at landbrugspakken skal give danske landmænd mulighed for at tilføre markerne øget kvælstof, fordi det kan sikre dem en indtægt og derved fremme erhvervets mulighed for at skabe eksport og arbejdspladser.
For miljø- og sundhedskoalitionen er holdningen, at kvælstof-udledningen skal begrænses.
Disse holdninger er i så stærk kontrast til hinanden, at det må stå tydeligt for de fleste, at mulige løsninger og holdningsændringer ikke kan ske gennem ophedede og unuancerede debatter i det offentlige rum. Faglig og saglig debat kræver derimod et moderat konfliktniveau mellem koalitionerne, et højt niveau af teknisk viden (forskning) på området samt et forum, hvor koalitionerne kan udveksle viden og skabe nye fælles løsninger.
Når de tre koalitioner engagerer sig i den offentlige debat, hvor de udveksler viden og holdninger, gør de det med det formål at overbevise de andre koalitioner. Det er således ikke bare en mediestorm mod landbruget, men en mere grundlæggende politisk debat mellem forskellige interesser. 
Spørgsmålet er, om debatten reelt formår at flytte danskernes og de politiske aktørers holdninger? At kunne ændre holdninger er nemlig forudsætningen for at kunne gennemføre den politik, »der kan udvide råvaregrundlaget på en bæredygtig måde, så Danmark fortsat kan udvikle sin globale styrkeposition med at levere kvalitetsfødevarer og dermed bidrage til at løse fremtidens globale udfordringer«, som tidl. erhvervs- og vækstminister Ole Sohn (SF) beskriver som sine visioner for landbrugspolitikken i en Berlingske-kronik den 28. marts 2016.
13 konkrete anbefalinger
Ole Sohn var som erhvervs- og vækstminister i 2013 med til at oprette Vækstteam for Fødevarer som led i en offensiv erhvervspolitik. Formanden for vækst-teamet var adm. dir. Peder Tuborgh fra Arla Foods.
Øvrige medlemmer var repræsentanter fra fødevareproducenter som DuPont og Royal Greenland, men også Natur- og Landbrugskommissionen, Dansk Supermarked, Det Strategiske Forskningsråd samt Friland, der er en andelsforening for økobrug var repræsenteret. Forummet var bredt sammensat af de mange forskellige interesser.
De 13 konkrete anbefalinger fra vækstteamet dækker også bredt. Der er anbefalinger om, at forskningen skal være mere erhvervsrettet, at fødevareproduktionen skal være mere bæredygtig og ressourceeffektiv, og at miljøreguleringen ikke må hæmme investeringer i den grønne omstilling.
Selv om Natur- og Landbrugskommissionen var bredt repræsenteret, skinner det tydeligt igennem, at formålet med vækstteamet var at »styrke vækst og beskæftigelse i fødevareerhvervet«. Formålet var ikke at beskytte miljøet eller udvikle sunde fødevarer til forbrugerne. Det forklarer, hvorfor det ellers grundige arbejde med vækstteamet ikke førte til et fælles kompromis mellem ’landbrug som erhverv’-koalitionen og ’miljø’-koalitionen.
Flere fortrolige rum
For at aktørerne kan komme op af skyttegraven, kræver det for det første, at konfliktniveauet modereres til et niveau, hvor parterne lytter til hinanden. Parterne skal ønske et fælles kompromis. Lige nu synes parterne at være trængt op i hver sin krog, hvilket gør det vanskeligt at finde fælles løsninger.
For det andet kræver det, at den tekniske og faglige viden er til stede og bliver anvendt i den politiske debat på en neutral måde.
For det tredje kræver en faglig og saglig debat, at der er et forum, hvor koalitionerne kan udveksle holdninger og skabe nye fælles løsninger. Koalitionerne har i hvert fald medierummet, såvel analogt som digitalt. Spørgsmålet er, om der er behov for et mere fortroligt forum i stil med vækstteamet eller som f.eks. Partnerskabet for Ny Nordisk Skole?
Og hvem skal gøre det? Hvordan skal de gøre det? Og hvorfor?
Det første spørgsmål er enkelt at besvare. Det skal de dele af koalitionerne, der reelt har et ønske om at indgå i et samarbejde om at trække samfundet i en retning, der tilgodeser flere af aktørernes kerneværdier på samme tid. En koalition af villige, om man vil.
Hvordan det skal gøres, er vanskeligere at sige, da det formentlig vil kræve indtil flere møder i fortrolige rum at oparbejde tilliden omkring en reel løsningsorienteret formel. Der er næppe tvivl om, at de enkelte koalitioner ofte mødes i fortrolige rum, men der kan herske tvivl om, hvorvidt deltagerne i disse møder har tilstrækkelig tyngde til at overbevise deres bagland om at gå helhjertet ind i processen.
Hvorfor de skal gøre det, er til gengæld soleklart. De skal gøre det, fordi en fortsat polarisering af debatten vil udvande mulighederne for at finde nationale kompromiser, der styrker dansk sammenhængskraft og mulighederne for at skabe løsninger, der tilgodeser det brede flertals behov og ønsker.
Felix Bekkersgaard Stark er journalist og initiativtager til græsrodsorganisationen Verdens Rigeste Landmænd. 
Mette Bjørn Andersen er rådgiver




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",20.0,2. maj 2016,Mette Bjørn Andersen er rådgiver
8381,/debat/2013/01/2012-annus-horribilis-naturen,2012 blev et annus horribilis for naturen,George Monbiot," Det blev et år, hvor vi levede farligt. I 2012 vendte vores regeringer ryggen til den levende planet og demonstrerede således, at intet kronisk problem, uanset hvor alvorligt, vejer tungere end umiddelbare bekymringer, uanset hvor trivielle. Jeg tror næppe, at der i det seneste halve århundrede har været et værre år for den naturlige verden.
Allerede tre uger før den nåede sit minimum, slog afsmeltningen for den arktisk havis alle tidligere rekorder. Rester af den globale megafauna såsom næsehornet og den blåfinnede tun blev skubbet voldsomt længere mod udryddelse. Fugle og insektbestande formindskedes drastisk. Koralrev trak sig tilbage, det marine liv svandt ind. Og de, som har vi betroet ansvaret for at beskytte os og den verden, hvori vi lever, lod blot, som om intet af dette skete.
Idéforladte ledere
Deres ligegyldighed blev destilleret som et kæmpe kollektivt skuldertræk ved Jord-topmødet i Rio i juni. Det første topmøde, 20 år tidligere, skulle have indvarslet en ny æra med globalt miljøansvar. Men i den mellemliggende tid er der – i vidt omfang takket være de store koncerner og de ultrarige – blevet opnået kvadratroden af ingenting. I stedet for at gå sammen om at råde bod på forsømmelserne gad lederne fra nogle af verdens mest magtfulde regeringer – USA, Storbritannien, Tyskland og Rusland – ikke engang at møde op.
Dog sendte de deres repræsentanter af sted for at sabotere det. Obama-regeringen forsøgte sig endog med et tilbagetog fra de tilsagn, som George Bush senior kom med i 1992. Sluterklæringen var som en parodi på handlingslammelse. Skønt de 190 lande, som underskrev den, udtrykte »dyb bekymring« over verdens eskalerende krise, kunne de ikke nå til enighed, hverken om nye målsætninger eller forpligtende bindinger, med en enkelt undtagelse: 16 gange forpligtede de sig til »vedvarende vækst«, en formulering, de anvendte synonymt med dens polære modsætning, »bæredygtighed«.
Klimatopmødet i Doha sidst på året frembragte en lignende kombination af idéforladthed og selvmodsigelser. Verdens regeringer er nu begyndt at indrømme, uden at udvise nogen særlig foruroligelse, at de ikke vil kunne indfri målet om at holde den globale temperaturstigning på under to grader i indeværende århundrede. Skal vi forhindre et klimasammenbrud, burde afbrændingen af kul allerede i dag være på hastig retur. Det stik modsatte er tilfældet: Det Internationale Energiagentur rapporterer, at den globale brug vokser med omkring 200 millioner tons om året. Her finder vi også en væsentlig del af forklaringen på, hvorfor de globale emissioner stiger så kraftigt.
Vores ledere tier nu om klimaforandringer som skyldige om deres forbrydelse. Selv efter orkanen Sandys ødelæggelser og USA’s værste tørke og skovbrande i mands minde afstod de to præsidentkandidater fra overhovedet at bringe emnet på bane, hvis man ser bort fra nogle sjældne fraser. Var noget politisk emne lavere prioriteret i sidste års præsidentvalgkamp?
Samme falliterklæringer så vi i forhold til andre destruktionskræfter. I 2012 skrottede de europæiske regeringer deres forslag til reform af Den Fælles Landbrugspolitik – et oplagt skridt til at sikre maksimering af miljøødelæggelser. De landbrugssubsidier, som unionen yder, er betinget af, at landbrugene ødelægger vegetation (og dermed levesteder for dyreliv) på deres jorde. Vi betaler 55 milliarder euro om året for at smadre den naturlige verden.
Dette bidrager til den brede globale tendens til nedbrydning af økosystemer og naturlige strukturer igennem et stadig mere intensivt landbrug, fiskeri, minedrift og andre industrier. Når vi om få årtier ser tilbage på vores egen tid, vil omfanget af disse ødelæggelser fremstå som noget langt mere betydningsfuldt end nogen anden af de historier, vores medier var fulde af i 2012. På samme måde som regeringerne har medievirksomheder opgivet den levende verden.
Massemobilisering er svaret
Hvis der er noget håb, er det i befolkningen. Opinionsundersøgelser viser, at vælgerne ikke støtter deres regeringers handlingslammelse. Selv et flertal af konservative vælgere støtter målet om, at Storbritannien skal have omstillet sig til at få det meste af sin elektricitet fra vedvarende energi i 2030. I USA er 80 procent af befolkningen nu enige i, at klimaforandringer kan blive et alvorligt problem for landet, hvis der ikke gøres noget imod dem. Det er en enorm fremgang siden 2009. Problemet er, at kun de færreste er parate til at handle ud fra dette. Borgere såvel som regeringer og medier har vendt blikket væk fra menneskehedens største problem.
Skal vi undgå endnu et frygteligt år som 2012, må vi omsætte disse passive bekymringer til massemobilisering. Hvis dette annus horribilis fortæller os noget, så er det, at i fraværet af en sådan mobilisering, bliver nødvendige handlinger ganske enkelt ikke foretaget. Regeringerne prioriterer kun spørgsmålet, hvis borgerne tvinger dem til det. Intet vil forandre sig, før vi forandrer os.
 
© The Guardian og Information
Oversat af Niels Ivar Larsen
",27.0,3. januar 2013,"Allerede tre uger før den nåede sit minimum, slog afsmeltningen for den arktisk havis alle tidligere rekorder. Rester af den globale megafauna såsom næsehornet og den blåfinnede tun blev skubbet voldsomt længere mod udryddelse. Fugle og insektbestande formindskedes drastisk. Koralrev trak sig tilbage, det marine liv svandt ind. Og de, som har vi betroet ansvaret for at beskytte os og den verden, hvori vi lever, lod blot, som om intet af dette skete."
11334,/debat/2011/10/laeserbreve-17,Læserbreve,Informations Webredaktion," Når fugle flyver i flok
Claus Cornelius Hansen, Hørsholm
Hverken S eller SF har holdt deres valgløfter. Det kan man så kritisere eller hovere over alt efter, om man er rød eller blå inden i hovedet. Men anskuet som politisk debat synes det uden nævneværdig klangbund i virkeligheden. Det ligner mest en festlig pudekamp i børneværelset, og man mindes to herlige strofer i Svantes vise:
Og fuglene flyver i flok, 
Når de er mange nok
Det var S og SF altså bare ikke, og sådan er dét. Nu holder Folketinget så systemskiftet i hævd, altså det rigtige fra 1901: En regering er regering, så længe den ikke har et flertal imod sig. Og derfor forekommer det mere interessant, om SRSF med EL på fløjen evner at flyve i flok og magter at lede dronningeriget gennem krisen på en økonomisk ansvarlig og anstændig facon.
Og så må vi ellers håbe på, at nogle forståeligt skuffede baglande også er klar over, at det bedste stadig er det godes fjende.
Politisk pølsesnak
Ole Kløcker, Frederiksberg
Hvor bliver man dog frustreret over at høre den gang pølsesnak, som dominerede åbningsdebatten i stedet for en konstruktiv ordveksling. Det burde indfinde sig med den kendsgerning, at vi nu står med en ny regering og dermed en mulighed for at tegne nye linjer i dansk politik. Der kan tages nye tiltag og Danmark kan føres ud af det egocentriske mørke, der har hvilet over dansk politik.
Men nej, hos alt for mange af de genvalgte spøgelsespolitikere var der tale om en forstærkelse af, hvad der det sidste tiår har været dominerende og det er ganske initiativødelæggende for politisk nyskabelse og nytænkning.
Alt for mange af de i Folketinget genvalgte politikere, der repræsenterer det tidligere regeringsflertal, har lukket øjnene fast i og intet nyt er sket, udover at floskelbatteriet er stærkt opskruet og fyldt med samme mangel på vilje til at skabe et nyt og slagkraftigt Danmark. Søren Pind dominerede som sædvanlig med nedbrydende forslag, uden kontakt med den igangværende folketingsdebat.
Hvis ikke diverse politikere i oppositionen tager sig alvorligt sammen og giver køb på det mistillidsvotum, som er det eneste, de kan arbejde sammen om, er vi så langt ude, at man kan betvivle demokratiets overlevelsesmuligheder i det danske folketingsarbejde. Men det er måske, hvad oppositionen ser som sin endegyldige opgave?
Ulovlige fangetransporter
Magnus Falko, Vanløse
R, S, EL, SF, Amnesty International og FN-forbundet har krævet en uvildig undersøgelse af CIA's fangetransporter i dansk luftrum. Jeg er rystet over, at den nye regering nu pludselig kopierer højrefløjens uvilje mod en undersøgelse.
Menneskeretsforkæmpere undrer sig. Selv i EU-landet Polen har CIA brugt hemmelige torturfængsler. Information bragte 10. december 2004 artiklen 'SF: Stem nej til Amerika'. SF støttede EU-forfatningen, den senere Lissabontraktat, for at danne modvægt til USA.
Villy Søvndal udtalte dengang: »Det helt afgørende argument for mig er, at EU styrker det udenrigspolitiske arbejde. Hvis det skal lykkes at skabe en modvægt til den nuværende amerikanske konfrontatoriske udenrigspolitik, er det helt nødvendigt, at lande, der respekterer international ret, danner den modvægt«.
Kære SRSF, hvilket signal synes I selv, I sender nu? Hvordan vil I kræve, at andre skal overholde basale retsprincipper, når I selv dækker over forbrydelser mod dem?
Faktum er, at EU aldrig bliver USA's modvægt. Såvel talrige EU-regeringer som EU's antiterrorkoordinator Gijs de Vries og sikkerhedschef Solana modarbejdede blandt andet Europarådets undersøgelse af CIA-flyene.
Fy for Fanden!
Stop udsalget, Villy Søvndal
Jack Eg Nielsen, Bagsværd
Kære Villy: Europarådet anbefaler en uvildig undersøgelse af CIA's ulovlige fangeflyvninger over dansk territorium, men nu afviser du det. Nu må udsalget stoppe Villy; vi kan ikke klare mere.
Jeg sad 12 år i byrådet for SF, heraf de otte år som ordfører hvor SF havde borgmesterposten i et samarbejde med de borgerlige, så jeg er vant til at samarbejde. Jeg er vant til at gå på kompromis. Jeg kan samarbejde med Fanden selv, men det handler om, hvad man samarbejder om.
Og det handler om, hvad man ikke giver køb på, og det handler om at stå fast, når man presses — og det handler om troværdighed. Det sidste skal vi nok bruge en rum tid til at genopbygge.
Vi er mange, for hvem SF ikke bare er en forening, hvor man betaler kontingent. For os er det et politisk og socialt fællesskab og en politisk bevægelse, som kan samle store dele af befolkningen. Men kun hvis vi står fast på vores troværdighed. Og den er godt på vej til at blive sat over styr.
Villy, please ...
Danskerne mener meget
Helen Staffeldt, Roskilde
På baggrund af en meningsmåling, som jeg har foretaget, kan jeg konkludere, at danskerne er vældig trætte af smarte overskrifter om, hvad danskerne mener.
Fredag 7. oktober læste jeg igen i Information under overskriften Danskerne er med på regeringens grønne visioner — en 'Danskerne mener'-artikel. Selve indholdet var jo en herlig ting, og mit ærinde her er absolut ikke at kritisere konklusionen af den meningsmåling, som Eurobarometer ifølge artiklen har foretaget i EU- landene.
Det, jeg savner, er at blive oplyst om, på hvilket grundlag konklusionen er nået — altså hvor stort et udsnit af befolkningen i de forskellige lande er blevet adspurgt? Det, finder jeg, er en meget væsentlig oplysning, som Informations læsere naturligvis bør have, hver gang denne avis sender massive overskrifter ud i hovedet på sine læsere.
For nu ikke at begå den samme fejl, som jeg kritiserer Information — samt faktisk også andre medier — for, skynder jeg mig at redegøre for min egen meningsmåling:
Jeg har spurgt i den nærmeste familie — i alt fem personer — og da fire erklærer sig enige i udsagnet »Danskerne er utilfredse med 'Danskerne mener' artikler, hvor baggrunden for konklusionen er uklar« — konkluderer jeg, at danskerne er enige i udsagnet.
Politisk karteldannelse
Gorm Petersen, Hornslet
Når politiske partier indgår forlig før et valg, svarer det til ulovlige prisaftaler mellem private firmaer. Hvis partier kan gå sammen om at sige til vælgerne: »Uanset hvor I sætter krydset, får i samme politik«, skal for eksempel luftfartsselskaber også have lov at sige til forbrugerne: »Uanset hvem i vælger, koster billetten det samme«.
Venstres samarbejdsiver
Thomas Frisendal, København
Det ser ud som om Venstre mener, at samarbejdende folkestyre betyder, at man skal samarbejde med Venstre, når Venstre vel at mærke har regeringsmagten. I alle andre situationer får man åbenbart tæsk.
Kan Information afsløre hvem den ligefremme venstremand er, der 7. oktober vil give tæsk til regeringen?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,10. oktober 2011,De 5 artikler I har brugt mest tid på
2922,/debat/2015/03/farvel-big-brother,Farvel Big Brother,Peter Lauritsen," Danskerne bliver overvåget som aldrig før. Overvågningskameraer følger enhver bevægelse. Oplysninger om, hvor vi er, og hvem vi ringer til, bliver opsamlet og gemt. Hver gang vi køber ind, bliver det registreret. Og det offentlige holder styr på vores sundhed, sociale forhold, økonomi, kriminelle løbebane og meget mere. Men selv om overvågningen er massiv, venter Big Brother ikke lige om hjørnet. Tværtimod indebærer overvågning i lige så høj grad omsorg og service – og så er den i øvrigt ikke nær så effektiv, som vi ofte forestiller os.
George Orwells roman 1984 bliver muligvis ikke læst i samme omfang, som den gjorde engang. Alligevel ligger dens pessimistiske tone som et baggrundstæppe for vores forståelse af overvågning. Orwell beskriver således et samfund, hvor den allestedsnærværende overvågning har ødelæggende konsekvenser. Overvågningen er hos Orwell den totalitære stats fornemste redskab, den er kærlighedens antistof.
Big Brother ser alt. Der er ingen steder, man kan gemme sig. Alt registreres, og Big Brother omsætter effektivt den enorme informationsmængde til et køligt overblik og derefter til arrestationer og tortur. Big Brother har tydeligvis ikke oplevet at drukne i data, og han kender ikke til underbelyste, ubrugelige overvågningsbilleder.
Orwells spøgelse
Selv om Big Brother er fiktion, kan man nemt genfinde Orwells overvågningsforståelse i den nuværende debat. Tydeligst selvfølgelig hos dem, der per definition er modstandere af overvågning. Det er dem, der er sikre på, at overvågning i sig selv fører til totalitarisme, og det er dem, der skatter deres privatliv højere end alt andet. Hvad privatliv så egentlig er for noget, må stå hen i det uvisse. Det defineres næsten aldrig, men bruges som trumf mod alle andre argumenter.
Men det er ikke kun hos modstanderne, at den orwellske overvågningsforståelse dominerer. Paradoksalt nok findes den også hos mange fortalere. De synes også at mene, at overvågningen er effektiv, og netop denne effektivitet vil de udnytte til at bekæmpe terrorisme, knivdrab, graffiti og forkert affaldssortering. Der er ikke det problem, som overvågningen ikke kan løse, hvis blot vi vil. Og det vil fortalerne, men hele tiden med opmærksomhed på, at for meget overvågning er farligt. Også fortalerne mener, at Big Brother er en risiko – bare ikke lige nu. Det er derfor, at overvågningen kan anvendes symbolpolitisk. Ved at pege på overvågning som en løsning viser man, at man er villig til at tage skrappe midler i brug. Overvågning giver potens.
Så i virkeligheden diskuterer fortalere og modstandere med samme udgangspunkt, og de benytter samme skala. Overvågning er effektiv, men hvis vi får for meget af den, bliver den farlig og totalitær.
Problemet er imidlertid, at så længe vi bevæger os på denne akse, får vi aldrig en nuanceret forståelse af, hvad overvågning er, og derfor bliver debatten steril, og de politiske beslutninger derefter.
Overser fordelene
Vejen frem er for det første at droppe den automatiske sammenhæng mellem overvågning og totalitarisme. Der er ikke noget, der tyder på, at jo mere overvågning, vi får, des mere udemokratisk et samfund kommer vi til at leve i. Hvis det var tilfældet, ville vi for længst have overskredet demokratiets grænser. Vi har ekstremt meget overvågning allerede i dag, men ingen kan med nogen rimelighed sige, at vi lever under Big Brothers diktatur.
Dertil kommer, at frygten for totalitarisme og det nogle gange maniske fokus på privatliv får os til at overse de positive konsekvenser, som overvågning kan have. Der er overvågning, der giver os et ordentligt sundhedsvæsen, rimelig skatteindbetaling og retfærdig udbetaling af sociale ydelser. Overvågning medvirker også til at fange kriminelle, og den gør, at vi kan passe bedre på vores børn.
Dette er muligheder, som vi allerede udnytter, og det skal vi blive ved med. Og vi skal ikke altid møde nye tiltag med en automatreaktion om, at overvågningen truer vores privatliv. Hvis det virkelig var tilfældet, at overvågning altid tager privatliv fra os, må man tro, at vi for blot få generationer tilbage var så private, at vi har været alene i verden. Men måske er overvågningen ikke altid en trussel mod det private, og i de situationer, hvor den faktisk fremmer fællesskabets interesse, er det måske ok, at privatlivet afgiver suverænitet?
Høstak, måske uden nål
For det andet må vi gøre op med forestillingen om overvågningens effektivitet. Faktisk er overvågning i mange situationer imponerende ineffektivt. Det er f.eks. ikke særlig effektivt, at politiet skal ud på gaderne og kigge op og ned ad husmurene for at se, om der skulle hænge overvågningskameraer, som måske kan have filmet noget, de kan bruge. Og hvis eftersøgningen giver pote, skal de finde ud af, hvem der kan give dem adgang til materialet og håbe på, at han er hjemme.
Først når denne proces er overstået, kan de gå i gang med at kigge på billederne. Og hvad ser de så? Måske slet ingenting, måske nogle mennesker, de ikke aner, hvem er. Og hvis de vil identificere disse mennesker, må de spørge andre politifolk, sætte billederne i avisen og gå rundt i opgange med små portrætfotografier for at lede efter en, der måske ved noget. Det gør politiet gerne, når det drejer sig om terror eller mord. Men de gør det ikke, når det drejer sig om graffiti, en bortkommen cykel eller tyveri fra en tankstation. Derfor er der alt andet lige større sandsynlighed for, at overvågning virker ved mord og terror end ved benzintyveri og knallertkørsel.
Den generelle pointe er, at overvågningen ikke virker, medmindre nogen får den til at virke. Og selv med en stor indsats, er det ikke sikkert, det lykkes. Jeg har talt med politifolk, som lang tid efter et drab stadig sad og så overvågningsmateriale igennem, men de vidste ikke præcis, hvad de kiggede efter, nogle af billederne var dårlige og måtte forbedres, andre måtte kasseres. Det var mere udfordrende end at finde en nål i en høstak, for politiet vidste ikke en gang, om der virkelig var en nål.
Disse erfaringer betyder ikke, at overvågning er virkningsløst. Den kan være virksom, men vi skal være varsomme med at tillægge den en effektivitet, der fører os lige lukt i Big Brothers åbne arme eller til et samfund med minimal kriminalitet og maksimal tryghed. Begge dele er forkert. Overvågning er ofte langt mere mudret, arbejdskrævende og bøvlet, end vi tror.
Big Brother er fiktion
Derfor kan vi ikke bruge Big Brother som generel model. Big Brother blev født i fiktionens verden, og den fastholder en fiktiv forståelse af, hvad overvågning er. Den fører til forfejlet overvågningskritik, som fokuserer på totalitarisme, undertrykkelse og individets ødelæggelse, men som i virkeligheden burde fokusere på langt mere jordnære problemer. Hvad skal der f.eks. til, for at et overvågningssystem hejser det røde flag og beder om en nærmere undersøgelse. Er hudfarve, køn, alder, oprindelsessted, seksuel orientering og andre almindeligheder tilstrækkeligt til at udløse alarm? Hvad gør man, hvis man uretmæssigt kommer i klemme i systemerne? Og hvordan sikrer man sig, at varmemesteren i en boligforening ikke selv begynder at lege politimand, når nu det rigtige politi ikke mener, at problemerne er store nok til, at de skal tage sig af dem?
Overvågning kan bestemt have udfordrende implikationer, som vi skal tage hånd om. Men det centrale spørgsmål er ikke, om vi skal have mere eller mindre overvågning, men hvordan vi får den rigtige overvågning. At svare på det spørgsmål kræver en nuanceret diskussion, der ikke har Big Brother som præmis. Så lad os sige farvel til ham.
Peter Lauritsen er lektor i informationsvidenskab på Aarhus Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",56.0,20. marts 2015,Orwells spøgelse
9956,/debat/2012/05/skaebnestund-europaeiske-projekt,Skæbnestund for det europæiske projekt,Richard Swartz," Når franskmændene skal vælge præsident, bliver Europa knap nok nævnt. Man skulle tro, der var tale om en slægtning fra landet, man skammede sig over.
Når Grækenlands politikere henvender sig til vælgerne, taler de rigtig meget om Europa. Men for dem spiller Europa hovedsageligt rollen som prygelknabe, dvs. den egentlige skyldige i deres nations aktuelle elendighed.
Den tid er forbi, hvor der var stemmefremgang at høste ved at tale om Europa som horisonten for vor fælles fremtid.
Nu har Europa i skikkelse af EU ret beset altid været svær at elske. Det europæiske projekts charme er diskret. Europæerne har ofte svært ved at gennemskue dets succeshistorier. Og endnu sværere ved at værdsætte dem.
Yngre generationer forstår knap nok projektets eksistensberettigelse. De kender kun til krig som computerspil eller i bedste fald som noget, der foregår i fjerne lande, man dårligt nok har hørt om – selv Jugoslaviens opløsningskrige er for længst et gulnet minde.
Det europæiske projekt har ofte haft problemer med sit ’varemærke’ og mangler som bekendt stadig et telefonnummer. Og en mailadresse. Twitte kan Europa slet ikke.
Intet af dette er nyt. Mere ildevarslende er det, at det, som Europa trods alt har kunnet levere af konkret hardware i dag, bliver udsat for direkte angreb: Det drejer sig om den fælles valuta, euroen, og om Schengenaftalen, europæernes ret til frit at bevæge sig frit over grænserne uden kontrol. Både euroen og Schengen står for ’mere Europa’, og er nu ved at blive hastigt undermineret af en udvikling imod et stadig mindre Europa. Med europæernes voksende forkærlighed for navlebeskuelse og renationalisering som drivkraft.
Født i smerte
Det europæiske projekt kan ses som et stort moderniseringsprogram, der blev født af kontinentets smerter. Det var ikke det første af sin art i den europæiske historie. Også Napoleon tvang med sværd i hånd, de feudale, kurfyrstelige og provinsielle småstater i Europas midte til at slå ind på en moderniseringsproces, der med tiden førte til et stærkt og samlet Tyskland.
For at realisere dét mål var der blandt mange andre ting brug for en mere ensartet retspleje, fælles tidszoner, told- og valutaunioner samt for nedrivning af grænsebomme.
Først med de tiltag blev der skabt et større og bedre fremtidsrustet kerneland i Europas centrum.
Tysklands nationalhymne, »Deutschland, Deutschland über alles« handler ikke om arrogant selvfølelse over for resten af verden. Den er en nøgtern bekendelse til det nye fællesskab på bekostning af den gamle småstatsorden. På tilsvarende vis tog Europa sig sammen efter Hitler og skabte et større demokratisk fællesskab på ruinerne af diktaturet og Anden Verdenskrig. Efter kommunismens fald kunne også Østeuropa slutte sig til.
Europa nægter at tilpasse sig
For tredje gang står Europa nu over for et krav om omfattende modernisering. Denne gang er det globaliseringen, der repræsenterer udfordringen.
Alligevel vægrer europæerne sig ved at se det i øjnene. Måske fordi tilpasningsudfordringen denne gang hverken kommer i skikkelse af sværd eller kampvogne. For reelt er det den eneste forskel.
Også denne gang må vi – og denne gang betyder ’vi’ virkelig alle europæere – beslutte os for, om vi ønsker at tilpasse os en omverden, der hastigt bygges om, eller ej. Europas krise handler om netop dette.
Optimister kan vælge at forstå den aktuelle krise som fødselskvalerne ved en sådan omstillingsproces. Pessimister kan konkludere, at Europa denne gang ser ud til at være ude af stand til og/eller uvillig til at acceptere udfordringen. Alt efter gemyt kan krisen således både besværges som en chance og som en undergang.
Men realisten kan i hvert fald sige, at det, som for bare ét år siden stadig var en finansiel krise, nu også er blevet en politisk krise.
Symptomerne på den udvikling er ikke blot, at de europæiske regeringer for tiden falder som kegler, men fremfor alt, at ekstremister og populister alle vegne er på fremmarch.
I stedet for at tale om Europa, taler de om deres egen nation og om at lukke – ikke åbne – grænser. Og om at se den ’anden’, hvad enten det handler om indvandrere eller minoriteter, som et uønsket fremmedlegeme.
Disse ekstremisters ’program’ er antimodernistisk, antieuropæisk og har voksende og foruroligende stor appel.
I nogle europæiske parlamenter som det græske og det ungarske er renlivede fascistiske partier allerede rykket ind.
Ingen uskyldige får
I begrebet krise ligger også, at manøvrerummet for politisk handling skrumper. Den værktøjskasse, som Europas politiske elite råder over, er alarmerende tom: Der er hverken penge, værktøjer, nye ideer – ja, efterhånden end ikke et kompas. I stedet vil man hellere forhandle i morgen, ja helst i dag, om det, man aftalte i går.
Men dette er dekadence. Færre besparelser og mere vækst er det nye motto. Men hvor skal pengene komme fra?
Grækerne vil beholde euroen, mens de gør alt, hvad de kan for effektivt at afskaffe den. Og nu skal de til omvalg, da det parlament, de netop har valgt, snarere ser ud til at forværre end afhjælpe krisen.
Det er for nemt alene at skyde skylden på uansvarlige politikere, der har snydt deres vælgere. Vi, de europæiske vælgere, er ikke en flok uskyldige får. Folket – »den grove lømmel«, som Heinrich Heine skriver – har også sin del af ansvaret og har i mange år foretrukket at stemme på politikere, som lovede dem månen, og at de både kunne spise kagen og dog beholde den.
Det står klart, at en af demokratiets skyggesider er, at man med en stemmeseddel kan sige sig fri for det personlige ansvar. Og rigtig galt kan det gå, når man som i Europa hellere vil hengive sig til hedonisme og protester end til reformer og modernisering.
 
© Dagens Nyheter og Information. Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",26.0,16. maj 2012,En artikel pr. redaktion - sendt til jer hver søndag
2466,/debat/2015/05/blot-eu-borgere-foedes-lige-frie,Ikke blot EU-borgere fødes lige og frie,Nicolai von Eggers," Alle verdenshistoriske begivenheder forekommer så at sige to gange, skrev Karl Marx. Første gang som tragedie, anden gang som farce. I dag er bådflygtningene måske en gentagelse af en sådan begivenhed: verdenshistoriens hidtil eneste vellykkede slaveopstand, Haiti 1791.
I 1789 nedfældede lederne af den franske nationalforsamling historiens måske mest berømte menneskerettighedserklæring, der erklærede, at mennesker fødes og forbliver frie og lige i rettigheder. Da disse nyheder nåede de franske kolonier, heriblandt det nuværende Haiti, troede de lokale slaver sjovt nok også, at det måtte gælde dem.
Erklæringen havde trods alt talt om mennesker (eller mænd: hommes), og ikke blot om rige, hvide mænd.
Det var tilsyneladende en misforståelse.
Når spørgsmålet om slavernes menneskerettigheder blev rejst i nationalforsamlingen af progressive revolutionære, skabte det altid en ubehagelig stemning. Fortalere for slavernes rettigheder blev buhet ned fra talerstolen, mens officielle kommissioner blev nedsat for at undgå problemstillingen midlertidigt.
Når de officielle kommissioner endelig vendte tilbage blev ord som ’sort’ og ’slave’ systematisk undgået, mens man i stedet talte om den rette administration af kolonierne, lokale udvalg for at behandle lokale problemstillinger og om den franske økonomis tilstand, hvor koloniernes produktion af sukker, kaffe, farve og andet var afgørende karakter.
Slavespørgsmålet udstillede det franske borgerskabs hykleri. Enhver benævnelse af slavernes manglende rettigheder udløste forlegenhed og rystede borgerskabets billede af sig selv som fornuftige, progressive mænd, der tjener menneskeheden. Så var det bedre at lade som om, problemet ikke fandtes ved udelukkende at fokusere på ’praktiske’ spørgsmål om handel og statsfinanser.
I 1791 havde slaverne på Haiti imidlertid fået nok. De gjorde oprør, og begyndte dermed en 13 år lang krig, der til sidst sluttede med Haitis uafhængighed. Men en uafhængighed i fattigdom, da de europæiske kolonimagter insisterede på at underlægge deres tidligere undersåtter økonomisk og politisk terror. En tragedie med andre ord.
Rystet borgerskab
I dag gentager historien sig, men nu som farce. Menneskerettighedserklæringen fra 1948, som borgerne og lederne i EU priser sig af at være de ædle beskyttere af, hævder igen, at mennesker fødes og forbliver frie og lige i rettigheder. Mennesker! Ikke blot EU-borgere. Ikke blot rige, hvide mænd. Ikke blot de, som tilfældigvis blev født der, hvor de fattige arbejderes produkter bliver sejlet hen. Men mennesker.
Alligevel diskuterer man ikke, hvorfor bådflygtningene flygter. Hvad de flygter fra. Hvad deres vilkår er. Tror man virkelig, at folk rejser tusindvis af kilometre, opsplitter deres familier, bruger alt, hvad de ejer, og sætter livet på spil ved at krydse Middelhavet i en gammel si, fordi de bare vil have lidt mere luksus?
Bådflygtningene er det europæiske borgerskabs dårlige samvittighed. De ryster det europæiske borgerskabs forståelse af sig selv som menneskehedens beskyttere og bærere af fremskridtet. Bådflygtningene konfronterer dem med deres hykleri. Med afrikansk statsgæld, dronekrig og den militært bevogtede handelsbarriere, som EU er.
Grænseløst hykleri
I stedet for at forholde sig til virkeligheden udspiller farcen sig. ’Hvis bare vi får stoppet menneskesmuglerne’. ’Hvis bare vi får sænket bådene, inden flygtningen går om bord.’ Som om menneskesmuglere og både er grunden til folks elendighed og dermed grunden til, at de er flygtninge i første omgang.
Ikke desto mindre er det sådan tingene bliver diskuteret i EU, og sådan det som oftest bliver gengivet i danske medier.
Enten hører vi om de tekniske problemer med at undgå, at flygtningene får fingre i både eller om menneskesmuglingens dårligdomme. Således kaldte Italiens premierminister Matteo Renzi for nylig menneskesmuglerne for det 21. århundredes slavehandlere, og med en håndevending er det menneskesmuglerne, der er problemet, og EU’s grænsepolitik, der står som sidste skanse i forsvaret for flygtningenes rettigheder.
Det europæiske borgerskabs hykleri når nye højder. Som en Amnesty-rapport har vist, bruger EU omkring 3-4 gange så mange penge på grænsekontrol som på at tage sig af asylansøgere. Men i stedet for at snakke om flygtningenes menneskerettigheder, om hvordan de bliver undertrykt både på vej til EU og efter deres ankomst, og andre ubehageligheder, der ryster det europæiske borgerskabs billede af sig selv som menneskerettighedernes fremmeste forkæmpere, nedsætter vi kommissioner og snakker om problemer med administration og statsfinanser. Ord borgerskabet bedre kan lide.
Så farcen udspiller sig. Og imens venter vi på, at flygtningene får nok og kræver deres legitime ret, som de haitianske slaver gjorde det i 1791.
Nicolai von Eggers er ph.d.-studerende ved Aarhus Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,1. juni 2015,En artikel pr. redaktion - sendt til jer hver søndag
5961,/debat/2013/12/reform-skaber-sociale-problemer,Reform skaber sociale problemer,Lise Baastrup," 
	Regeringens kontanthjælpsreform er vedtaget af Folketinget. Det viser den sørgelige kendsgerning, at det er lykkedes at få et flertal til at tro, at mennesker kan reduceres til arbejdskraftenheder i økonomiske modeller. Her betragtes mennesker som arbejdskraft en vare, der skal kunne betale sig.

	Når vi ikke længere er rentable, skal der skæres. Det viser sig i hele den reformpakke, som regeringen har serveret sammen med den borgerlige side af Folketinget, og der arbejdes alene ud fra borgerlige økonomiske modeller.

	Det menneskelige aspekt er fraværende i deres politik, og derfor opstår der hele tiden svære sociale problemer i kølvandet på reformerne.

	Hvad er det for et samfund, der skaber svære sociale problemer for de mennesker, der i forvejen tilhører den svageste samfundsgruppe?

	Omkostningerne ved kontanthjælpsreformen er store både menneskeligt og økonomisk. Der opstår langvarige sociale problemer, når familier tvinges til skilsmisser, sættes på gaden, eller tvinges til at anbringe børnene uden for hjemmet på grund af økonomiske problemer med husleje og madindkøb.

	Disse problemer er ikke blot menneskelige katastrofer, de er også økonomisk kostbare for samfundet. Alle ved, at det er meget dyrere at helbrede end at forebygge, så det virker helt hovedløst, at producere sociale problemer i dette omfang.

	Hjemløs uden uddannelse

	I Randers har man beregnet, at konsekvenserne af kontanthjælpsreformen er, at enlige, uddannelsesparate borgere under 30 år mister op til 75 procent af deres indkomst.

	Det vil betyde, at mange af de unge bliver hjemløse, og det vil øge risikoen for, at de ikke kan gennemføre en uddannelse.

	Unge forsørgere, der er gift eller samboende, mister over 40 procent, hvis partneren er på SU. Hvis partneren er på kontanthjælp mister begge parter 40 procent af deres indkomst. Hvis partneren ikke er på offentlig understøttelse mistes hele 60 procent af kontanthjælpen.

	Kontanthjælpsreformen er en lov, men det er ikke en undskyldning for Randers byråd til ikke at handle. Der er behov for, at de unge ikke presses væk fra uddannelse og ud i sociale problemer på grund af reformen.

Lise Baastrup, Randers
",0.0,28. december 2013,"	I Randers har man beregnet, at konsekvenserne af kontanthjælpsreformen er, at enlige, uddannelsesparate borgere under 30 år mister op til 75 procent af deres indkomst."
10171,/debat/2012/04/laese-hoejt-aber,Som at læse højt for aber,Knud Romer," Steffen Groth skriver 12. april at min kritik af Grass er forfejlet, og han mener, at jeg skulle fordreje Grass’ digt og nå frem til »et fantasifoster fjernt fra virkelighedens tekst«. Det kræver dog ikke andet end evnen til at kombinere 28 bogstaver til ord:
»Det er den påståede ret til det første slag, som kunne udrydde det af en pralhans undertrykte, og til organiseret jubel styrede iranske folk.«
Truslen fra Iran bliver på den ene side underspillet til pral og tom snak, på den anden side bliver truslen overdrevet i en grad, hvor Israel vil udrydde det iranske folk.
Groth må være en af de få, som ikke kender det gængse udtryk for folkeudryddelse, især da når man insisterer på at bringe Tysklands historie og Anden Verdenskrig ind i ligningen: Holocaust, »ved hvis slutning vi, som overlevende, højst er fodnoter.«
Holocaustoverleverne er i dette tilfælde ikke jøder, men overraskende nok Grass, og med ham tyskerne og alle andre, som måtte blive tilbage som fodnoter i historiebøgerne efter tilintetgørelsen.
Under de tyske mindehøjtideligheder for pogromerne hed det, at de ikke måtte gå i glemmebogen og ende som fodnoter i historiebøgerne. Nu er det dog ikke længere jøderne, men Grass og tyskerne, der står for at ende som fodnoter. Og tilintetgørelsen udgår ikke fra Tyskland, men fra Israel, der gør sig skyldig i Holocaust.
Bland mig udenom
Snip, snap, snude – så er den historie ude, og ligningen går op: Det er uafgjort, hvem der er de skyldige, og hvem der er de historiske ofre. Den poesiglade Groth vil kunne glæde sig over, at den slags omvendinger kræver et digt for at kunne lade sig gøre. Han må gerne svare på følgende spørgsmål:
• Er det et fantasifoster fjernt fra virkeligheden, at truslen fra Iran er tom pral?
• Er det et fantasifoster fjernt fra virkeligheden, at Israel planlægger et atomangreb mod Iran, som vil udrydde befolkningen?
• Er det et fantasifoster fjernt fra virkeligheden, at Grass og tyskerne med ham ender som overlevende ofre for denne Holocaust, der udgår fra Israel?
Ja, det er det i allerhøjeste grad, men det er bare ikke mit fantasifoster, og Groth kan for min skyld dele det med Grass i fred, så længe han ikke blander mig ind i det.
",12.0,14. april 2012,"»Det er den påståede ret til det første slag, som kunne udrydde det af en pralhans undertrykte, og til organiseret jubel styrede iranske folk.«"
6137,/debat/2013/11/palaeomad-hundeaede-selvvaerd-vandpumpet-hamburgeryg,"Palæomad, hundeæde og selvværd som en vandpumpet hamburgeryg",Anders Holst Markussen," 
	Hvordan var det nu, den begyndte … min aversion imod mad? Skyldtes den mit arbejde med at skrive om mad? Nej. Den skyldtes nok en række faktorer. Det var diæterne, palæomaden, statusmaden, turistmaden, hundeæden, tv-madens opskrift på selvrealisering. Det var snakken om den populære mad, som man kunne høre folk snakke om alle vegne. Den poserende føde.

	Det var de bekymringsfrie bøffer opskåret i Tyskland. Det var de 20 millioner bursvin, og Landbrug & Fødevarer, som alligevel havde held med at få Danmarks grisespisere til at glemme den tvivlsomme dyrevelfærd. Det var supermarkedernes linoleumstempler, hvor ensartetheden hyldes. Det var pallerne med bedøvende hverdagsrødvine fra Chile. Det var det altid at få kvaliteterne overfortalt på produkternes indpakninger – stod der kun »dansk kvalitet« på flæskestegen, kunne man være sikker på, at det var et bursvin plaget til vanvid. Det var den økomærkede fromhed og at føle sig som en madsnobhipster, når man talte om gode råvarer. Og stadig være begrænset af supermarkedets udvalg.

	Kød! Mandighed! Kvindelighed!

	Det var det, at der på tv altid stod en kok i baggrunden. Eller ernæringsekspert, som lige har taget 20 push ups, før han skulle på skærmen for at tale salvelsesfuldt til »os danskere«, om at ’vi’ skal spise mere: ukrudt! Urbane grønsager! Kød! Faste! Mandighed! Kvindelighed! Skift retning, uvending hele tiden.

	Disse orakler blev aldrig udfordret. Det var de vredladne, kronragede kendiskokke i cardigans. Det var de joviale smørbrødre. Det var tv’et i soveværelserne, hvor man falder i søvn til en pudret dessertkok, der med munden fuld af sukker og fedt stønnede »mhm« som en pornostjerne. Det var det, at mad på tv tjente som kompensation for ikke at arbejde kreativt med mad i eget køkken. Det var overskrifter som »Forhenværende Noma-kok åbner egen restaurant«. Det var den trendy nordiske mad fortalt flommet. Det var ham på Olympen, hans himmelvendte øjne, før han løb ned i bjergets hule for at malke sin nordiske ko. Det var snakken om eksport af ny nordisk madkultur, straks efter Noma fik sin første pris. Det var det, at danskerne hellere end gerne tog til Barcelona, Berlin eller allerhelst New York – danskernes anden hovedstad – end til for eksempel Stockholm. Og at tapas, berlinerlangborde og double seatings flød med tilbage. Det var populære koncepter, der skulle formere sig til mere af det samme – af ens bistroer, bagere, kaffebarer, takeawaysteder. Stearinlys på bordet og tre retter for 300 kroner. Det var det, at jeg selv havde færdedes i disse baner.

	Det var endnu en udenlandsk madartikel, der blev citeret for at rose den københavnske restaurantscene, mens turisterne selv kritiserede den manglende høflighed. Det var det, at det nationale danske selvværd var svulmet op som en vandpumpet hamburgerryg. Det var det, at min bedstemor, mit tidligste kulinariske idol, samtidig måtte fejre sin alderdom med plejehjemmets udkogte, utilsmagte hundeæde i et fælles spiserum, hvor der lugtede af tis.

	Ja, det var nok alt i alt den slags, som nærede min aversion. En sen eftermiddag på mit kontor på et landsdækkende dagblad stod det rigtig klart for mig. Min gane var begyndt at blive følelsesløs og min tunge begyndt at krybe sammen. Min nydelse, og dermed en stor del af mig, var klasket sammen som en fugls vinger i et olieudslip. Ingen mad smagte mig længere i Danmark. Jeg var begyndt at tælle likes på Facebook i stedet for at skabe kulinariske metaforer. Jeg var begyndt at miste fokus. Så kun dette ene stod klart for mig: Jeg måtte rejse.

	Norden uden for København

	Den metalliske hvinen tager til, kabinen ryster. Rotorbladene tegner en flimrende cirkel over mig, rummet rykker sig fri af jorden og hæver sig lodret som løftet i en snor. Vi tipper og skyder let frem. Solen forsvinder bag fjeldene. Fjordarmen åbner sit sortblanke vandspejl, og vi flyver mod den aftagende orange stribe i horisonten. Nede på jorden må væksterne kæmpe med det ugæstfrie klima, som er verdens eller i hvert fald Nordens allermest ekstreme.

	Jeg rejste tilbage til mine nordiske rødder. Grønland, Island, Færøerne, Norge, Finland, Sverige og Danmark. Efter at være slået af Nordatlantens sceniske vidder iagttog jeg den utilslørede fødevareproduktion, som man ofte møder på disse kanter: Rummet står dunkelt bag de smalle striber af sollys, der står ind mellem brædder og trådnet. Som boksesække hænger de lyserøde lammekadavere ned fra loftet.

	Jeg så vildtet færdes frit, blive nedlagt og parteret. Rejserne fjernede i første omgang ikke de hjemlige kilder til min aversion, men deres fremmedartede indtryk gav mig appetitten tilbage. F.eks. med en saunatur i de finske skove:

	»Vil du have en whisky med?«, spørger fårehyrden Mikko og rækker mig et glas tørverøget Islay. Jeg smører mig ind i mørkebrun tjæresæbe. En duft af harpiks og tjære breder sig. Der er birkebrænde i pejsen, og et bundt friske birkekviste er lagt frem til at piske sig med. Slagene forøger blodcirkulationen og breder en grøn friskhed i den tørre luft og agnerne fra birkekvistene klæber til huden.

	På de nordiske madrejser opdagede jeg hurtigt, at nordisk køkken er noget ganske andet end i København. Hver nordisk befolkning har sin fortælling om sig selv. Mine rejser var nu ingen natur/helse/gastronomi-triumftog. Jeg har unægtelig også oplevet mad, som var både dyr og trist. Jeg ville ikke romantisere, jeg ville lære Norden at kende, som den er.

	Sansende og ærlig

	’Madfortællinger’ er min betegnelse for at fortælle om mad på rejser. En madfortælling er ikke historien om det perfekte produkt, det rosenrøde liv på landet, en madfortælling er ikke kommerciel storytelling. En madfortælling er ens sansede og ærlige fortællinger om mad.

	Jeg eksperimenterede nogle år med genren som madanmelder, men følte mig stadig begrænset af redaktørernes krav om nyheder og sensation. Jeg savnede et sted at samle mine oplevelser, som de egentlig var. Jeg kan godt lide forfattere som Calvino, Nordbrandt og Allende, som alle har omfavnet maden i deres sansemættede sprog. Men jeg fandt ikke sanselig skrivning om moderne mad.

	Vi spiser jo alle, og mad er et ufarligt og måske derfor populært samtaleemne. Måske er maden for os nordboere blevet en genvej til at tale mere sanseligt sammen? Jeg har altid længtes efter at se folk omkring mig mere sanselige, mindre nordiske. Men hvorfor tage til takke med mad-tv og storytelling?

	For mig giver maden på en rejse en anledning til en holistisk ’jord til bord’-forståelse af alt spiseligt. Maden forbinder en med materien og med stedet. På rejsen er maden den oplevelse, som kaster et lys over landets kulturelle og sociale særpræg. At rejse er at æde!

	Fortællingen beskriver noget elementært menneskeligt. Madfortællingen opstår mellem tidens dyrkelse af mad og et fravær af fortællinger. Den smyger sig således ind med maden og udfylder tomrummet ved Facebook og andre hurtige, lette og kommercielle verdner.

	Tv’et er jo ikke stoppet med at eksponere mad. Men hvor er fortællingen? Sluk tv’et! Her tilbage i villakvarteret er det velgørende igen at se de nøgne trækroner ryste sig i efterårsblæsten som hoveder, der kæmper for at tænke på noget andet. Findes der i byerne, og findes der mellem forstadens snorlige hække, hvor naboer allerhelst taler til deres hunde, også en vildtvoksende sanselighed til egne madfortællinger?

	 

Anders Holst Markussen er forfatter til bogen ’Mælkefyldte Galionsfigurer – Madfortællinger’




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",14.0,30. november 2013,De 5 artikler I har brugt mest tid på
1701,/debat/2015/09/altsaa-ingen-jager,"Der er altså ingen, der jager mig",Casper Gronemann," Forleden aften var jeg til middagsselskab i Københavns nordvestkvarter med en gammel ven. For et par år siden åbnede han Ayn Rands Og verden skælvede og omfavnede nyliberalismen med samme intensitet, som når amerikanske evangelister modtager Jesus. Denne aften endte han i heftig debat med en veninde, som jeg ikke kendte. Hun er vist uddannet sociolog. Diskussionen havde for længst afført sig sin indledningsvist høflige forklædning, godt hjulpet på vej af vinen.
Veninden, som var arbejdsløs, fortalte, at hun føler sig som »jaget vildt i nutidens neoliberale konkurrencestat.« Min kammerats holdning er ikke nødvendig at skitsere i detaljer. Lad os nøjes med at sige, at hvis det nogensinde bliver lovligt at skyde arbejdsløse, vil han være at finde blandt de første med jagttegn. Ræverød som min mor har født mig og midt i en god brandert, var jeg klar til at melde mig i kampen for frk. Sociolog. Alligevel tøvede jeg. For ja, jeg er jo selv arbejdsløs … men føler jeg mig jaget?
Det burde jeg vel, ifølge medierne. DJØF-bladet, som min fagforening udgiver, maler ofte min faggruppe som et udsat folkefærd – ofre for massernes populistiske aggression. Skal man stole på kollegerne i Danmarks Magisterforening er der en veritabel dæmonisering af akademikere i gang.
Lad mig starte med at sige, at ens oplevelser med ’systemet’ i høj grad afhænger af uddannelse. Jeg er overbevist om, at der findes brancher, hvor historien om den jagede arbejdsløse er sandfærdig.
Når jeg udtaler mig her, er det udelukkende på basis af mine egne erfaringer som nyuddannet, arbejdsløs akademiker. I mine fem måneder som aktiv jobsøgende har storvildtsjagerne i A-kassen krævet følgende af mig: Jeg har deltaget i to introduktionsmøder, et CV-kursus og tre personlige møder. Dertil har jeg ført en såkaldt joblog på min A-kasses hjemmeside, hvor jeg har dokumenteret, at jeg har søgt minimum to job om ugen. Til sidst har jeg ugentligt logget ind på jobnet.dk for at trykke på en stor, blå knap.
Som de fleste mænd har jeg godt nok en tendens til klynk, men min selvmedlidenhed er alligevel ikke skamløs nok til, at jeg i denne situation tør påberåbe mig ’forfølgelse’. Kravene til os er fortsat så overskuelige, at de i sidste uge fik bestyrelsesmedlem i HK Ungdom Nicolai Arentz til at kalde sin dagpengeperiode et »lækkert pusterum.« Endnu en arbejdsløs akademiker i front for selvmålskampagnen.
Når jeg betragter velfærdsstaten i dag – under ekstremt pres, som den er fra stigende konkurrence, ubønhørlig globalisering og en flygtningesituation, som ingen tilsyneladende har svar på – så skænker jeg somme tider de forfulgte akademikere en tanke. Tag ikke fejl: Det er røv og nøgler at være nyuddannet arbejdsløs. Det er en konstant kamp for at byde sig til som det lækreste og dygtigste menneske i verden, på trods af at man slås med manglende selvtillid og konstante afvisninger – selv fra job, man er overkvalificeret til. Der er noget rædselsvækkende eksistentielt ved den lurende trussel om et liv præget af manglende jobsikkerhed.
Men det er altså ikke, fordi staten kulegraver din jobsøgningsprocess og tvinger dig til at finde din indre fugl hver anden tirsdag til CV-kursus i jobcenteret. Hvis det sidste er tilfældet for nogle, er det resultatet af inkompetente forvaltninger og deciderede fejl. Der er intet ved lovgivningen eller samfundets indretning i øvrigt, der påbyder kommunen at gennemtrawle dit liv og kræve, at du møder op på kommunekontoret til en skolehjemsamtale hvert andet øjeblik.
Det er skadeligt for samfundets syn på arbejdsløse, når akademikere i offerrollen fremstiller den skandinaviske velfærdsstat som en glubsk, neoliberal helvedeshund, der bider os i haserne, hvis ikke vi producerer bevis for 10 jobansøgninger om ugen.
Så meget sagde jeg også til sociologen i løbet af den omtalte rødvinsaften. Og hun følte sig vist lidt forrådt af sin arbejdsløse ’kollega’.
Det er tilsyneladende hverken gået op for hende eller Nicolai Arentz, at de først og fremmest giver folk som min Ayn Rand-glade ven mere ammunition til den uendelige kamp mod dem, der ihærdigt forsøger at finde beskæftigelse.
Casper Gronemann er cand.scient.adm. og politisk analytiker. 
Klummen er udtryk for skribentens egen holdning.
",31.0,22. september 2015,"Lad mig starte med at sige, at ens oplevelser med ’systemet’ i høj grad afhænger af uddannelse. Jeg er overbevist om, at der findes brancher, hvor historien om den jagede arbejdsløse er sandfærdig."
7,/debat/2016/06/uvirkelighedens-politik,Uvirkelighedens politik,Frank Skov," Så kom Finansministeriet med en ny prognose for væksten i dansk økonomi. 1,1 procent i 2016 og 1,7 procent i 2017. De Økonomiske Råd fulgte op med deres, og vi kan glæde os over, at begge prognoser indikerer, at væksten fra 2018 og frem vil normaliseres. Det vil den sjovt nok altid, når man spørger makroøkonomer.
Det er prognoser, der får konsekvenser. For de lægges til grund for 2025-planen, som givet bliver en 2030-plan, så der er råd til skattelettelser nu og her. I de guldgravermodeller, Christiansborg baserer sin politik på, kan der altid findes penge – alt går op i en højere enhed, når man justerer mod det strukturelle niveau på lang sigt.
Det får selvfølgelig hverken politikere eller økonomer til at undre sig. Tværtimod tilrettelægger politikerne gladeligt deres politik for at imødekomme den politiske virkelighed, som modellerne skaber.
Af en fodnote på side 226 i rapporten fremgår det sikkert, at antagelser og beregninger vedrørende fremtidens økonomiske udvikling er forbundet med en ’vis’ risiko, men det vil næppe få mange til at løfte et øjenbryn.
Tilbage står diskussionen om de tal, der er gravet frem og spørgsmålet om, hvad vi skal gøre for, at tallene bliver til virkelighed. Rammerne for den diskussion er også fastlagt af teknokrater og økonomer i budgetloven og EU’s Stabilitets- og Vækstpagt. Underskuddet på de offentlige finanser må ikke overskride 3 procent af det danske BNP, og det såkaldt strukturelle underskud må ikke være højere end 0,5 procent, så vort politiske råderum og valg af instrumenter er, ja, forudbestemt.
Forudsigelige stød
Som IMF påpeger, er der tale om en af nogle økonomer vedtaget mekanisme, som er stærkt konjunktur- og kriseforstærkende. Krisen bliver nemlig dybere og længere af netop at søge balance i det strukturelle fantasifoster. En lang række årsager, som økonomerne ikke indregner eller direkte modregner, har nemlig store negative og langsigtede konsekvenser for væksten. Ét er, at modellerne og de politikere, der laver politik ud fra dem, i sig selv er en katastrofe, et andet og mere truende problem er, at modellerne er designet til at negligere virkeligheden, og derfor slår politikerne skævert på skævert.
Helt aktuelt er der to kendte forhold, som med et slag kan ændre udviklingen i økonomien betydeligt. Den første er Brexit-afstemningen, som finder sted i denne uge. I øjeblikket ligger ja- og nej-siden meget tæt i målingerne, og det gør situationen uforudsigelig. Men uanset resultatet vil de finansielle markeder reagere – også uden for Storbritannien, og erfaringerne fra 2007-2009 viser, at det kan få stor betydning for økonomien også på længere sigt. Så allerede mens regnedrengene hygger sig med uvirkeligheds- beregningerne frem mod 2030, kan de blive endnu mere uvirkelige, fordi virkelighedens hændelser overhaler dem indenom.
Den næste nære begivenhed er præsidentvalget i Guds eget land, USA. Det ser ud til at blive en kamp mellem Donald Trump og Hillary Clinton. Kommentatorerne fra den politiske elite, som bakker Clinton op, forudser hende som vinder. Men det er værd at huske, at de også langt ind i primærvalgkampen anså Trump for at være en joke. Nu er det Trump, der griner.
Trump har ramt samme nerve i befolkningen, som Hillarys demokratiske udfordrer, Bernie Sanders. De støttes af den del af befolkningen, som ikke gider flere teknokrater og levebrødspolitikere. Folk, der ikke vil finde sig i at måtte stå og se på, mens politikere spinner lort til kringle. Trump spiller det kort godt, og over for Hillary, som med hans ord er »ejet af banker og kapitalinteresser« og er personificeringen af det, lægfolk ikke kan lide, har Trump en chance for at vinde. Rykker Trump ind i Det Hvide Hus i november, vil det kaste ikke kun de finansielle markeder, men alt andet ud i uvished, og det vil få konsekvenser for økonomien. Så en måned efter vi har vedtaget næste finanslov på baggrund af de ’nagelfaste’ beregninger i Finansministeriet, kan vi stå i en ny situation … helt uforudset naturligvis.
Kinesisk nedtur truer
En tredje event, som er svær at give en præcis dato for, drejer sig om, at Kinas gældsfælde vil klappe – og den vil klappe hårdt. Priserne på ejendomme er på himmelflugt, men der bygges faktisk flere ejendomme, end der efterspørges. Samtidig er der enorme driftsunderskud i mange af de statsejede virksomheder – man kalder det ’investeringer’, men det gør ikke problemet mindre omfattende.
Når markedet først mister tålmodigheden, vil der ikke være nogen exit, der vil kun være nedtur tilbage, og det vil gå hårdt ud over den reale økonomi i hele verden. Det er som sagt svært at spå om, præcis hvornår udviklingen løber løbsk i Kina, men jeg tør godt smide penge på, at det sker inden 2020, og så står vi i en krise, som formentlig er dybere end den i 2009. Vi kommer til at ’redde’ bankerne endnu engang – det har flere finansforskere allerede gjort klart.
Foruden disse tre åbenlyse game changers er migrantstrømmene til Europa, terrorisme og især de politiske svar på begge udfordringer af fundamental betydning for økonomien i de kommende år. Et par tusinde flygtninge, som skal til lægen og i uddannelse, kan ende med at blive vort mindste problem. Hvis EU for alvor slår sprækker, og hvert land passer sit, vil det betyde usikkerhed på de finansielle markeder og for realøkonomien. Hvis svaret er, at EU bygger mere mur omkring sig selv og hårdhændet forsvarer sine grænser, er det svært at svare på, hvordan det vil påvirke den globale geopolitiske stabilitet. Resultatet er usikkerhed.
Rigtige løsninger
Så 2030-planen og det råderum, som makroøkonomerne graver frem, er værdiløst som politisk instrument. Og de politikker, som Folketinget kommer til at vedtage med udgangspunkt i beregningerne og antagelserne i de fejlbehæftede modeller, forstærker den kommende krise. Det kan godt være, at makroøkonomerne ikke finder det interessant, men vi kommer alle sammen til at leve vores dagligdag i skyggen af konsekvenserne.
Allermest frustrerende er det, at den økonomiske tågesnak forhindrer, at vi finder virkelige løsninger på vore udfordringer – løsninger, der rækker langt ud over vor økonomi.
For svarene er der. For det første skal den finansielle sektor reguleres og polstres. For det andet skal Danmark gå foran med at realisere de 17 verdensmål ved selv at investere kraftigt i dem både herhjemme og i udlandet for på den måde at vise vej og insistere på, at EU følger trop og bruger sin magt til at få resten af den industrialiserede verden med. Det vil skabe vækst på kort og lang sigt.
Men den slags tiltag strider mod de makroøkonomiske regnedrenges dogmer. Politikermod er ikke en faktor i deres modeller. Men som Nyrup sagde til vrangvillige dommedagsøkonomer, da han ville investere i det uddannelsesmæssige dobbeltløft: »Skulle vi nu ikke prøve alligevel?« Tænk, hvis det viste sig, at finanspolitiske investeringer i vækst og mennesker på sigt ikke fører til dommedag i virkelighedens verden.
Frank Skov er analysechef i CEVEA




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",16.0,21. juni 2016,"Som IMF påpeger, er der tale om en af nogle økonomer vedtaget mekanisme, som er stærkt konjunktur- og kriseforstærkende. Krisen bliver nemlig dybere og længere af netop at søge balance i det strukturelle fantasifoster. En lang række årsager, som økonomerne ikke indregner eller direkte modregner, har nemlig store negative og langsigtede konsekvenser for væksten. Ét er, at modellerne og de politikere, der laver politik ud fra dem, i sig selv er en katastrofe, et andet og mere truende problem er, at modellerne er designet til at negligere virkeligheden, og derfor slår politikerne skævert på skævert."
4599,/debat/2014/07/duellen-fagbevaegelsen-blevet-central-bestaaende,Duellen: Fagbevægelsen er blevet en central for det bestående,Ditte Jensen," Hvad gør fagbevægelsen for at få indflydelse på uddannelsespolitikken?
»Desværre er det sådan i dag, at fagbevægelsen søger indflydelse ved at være bundet til et parti. Og i alt for mange tilfælde viser det sig, at de aftaler, der bliver lavet, ikke tilgodeser de fag, som 3F dækker. Fagbevægelsen burde søge indflydelse gennem sin størrelse og styrke, ikke ved blindt at følge en eller anden partitop.«
– Hvorfor forsvarede fagbevægelsen ikke de unge i forbindelse med SU-reformen og de skærpede karakterkrav på erhvervsskolerne?
»Jeg er enig i, at karakterkravene på erhvervsskoleområdet er ad helvede til. For at blive en god håndværker er det ikke et krav, at man har gode boglige karakterer. Men at man er god med sine hænder. Og jeg vil bare sige, at vi i 3F Ungdom har været med erhvervsskoleeleverne hele vejen. Der er lagt nogle overordnede retningslinjer for, hvordan og hvad vi kan udtale os om i ungdomsafdelingen, men når noget er helt galt, så råber vi op, og det er jo heldigvis sådan, at det er de unge, der bestemmer, om jeg er den rette til at være i spidsen for 3F Ungdom.«
– Hvorfor beskytter fagbevægelsen ikke de unges interesser?
»Jeg er sikker på, at man har de bedste hensigter i forhold til at sikre de unges interesser. Spørgsmålet er jo så, om hensigterne er de rigtige. Jeg tror, at fagbevægelsen skal passe meget på med ikke bare at være en formidlingscentral for det bestående, der skal videreformidle den politiske dagsorden ud til medlemmerne. I stedet skal vi formidle bekymringerne nede fra gulvet og få dem bragt ind på de relevante borde på Christiansborg. Det er medlemmerne, vi skal socialisere os med. Ellers risikerer vi at miste tilliden blandt medlemmerne, og i yderste konsekvens kan det komme til at betyde fagbevægelsens endeligt.«
– Hvorfor fungerer ungdomsfagbevægelsen ikke selvstændigt?
»Jeg har den opfattelse, at unge mennesker er i stand til at lede sig selv. For hvem har mere sympati for unge mennesker end de unge selv? Jeg synes lidt, det er sådan, at vi i fagbevægelsen altid profilerer os på, hvad vi har skabt af forbedringer for det arbejdende folk. Jeg kunne godt tænke mig, at vi begynder og snakke om, hvad vi vil skabe af forbedringer i fremtiden. Jeg tror, at nogle unge måske engang imellem kan føle, at det er ligesom og slå i en pude, fordi man er topmotiveret og har et drive, men ikke har nogen indflydelse.«
– Hvad skal man gøre ved det?
»Det, vi har brug for i fagbevægelsen, er en levende fagbevægelse. Vi må aldrig lade os drukne i bureaukrati og stille os tilfredse med at høre på medlemmerne en gang om året til generalforsamlingerne.«
",2.0,22. juli 2014,– Hvad skal man gøre ved det?
117,/debat/2016/06/laeserbreve-0,Læserbreve,Informations Debatredaktion," Hvor langt vil Støjbergs embedsmænd gå?
Søren Skadhede, Horsens
I 1980’erne svigtede daværende Justitsminister Erik Ninn-Hansen (K) de tamilske flygtninges retskrav. Det resulterede i en rigsretssag. Og i 00’erne svigtede så daværende integrationsminister Birthe Rønn Hornbech (V) statsløse børns retskrav. Hun undgik med nød og næppe en rigsretssag, men hendes topembedsmænd fik hård kritik.
I dag tvinger så udlændinge- og integrationsminister Inger Støjbergs (V) ministerium flygtningebørn ud af landet – se blot DR 2’s dokumentar Børn alene på flugt: Udvist til døden?, der blev vist første gang den 30. maj.
Spørgsmålet er, hvor langt Støjbergs embedsmænd vil gå for at tækkes Dansk Folkeparti og Venstre og trodse kritik fra et væld af organisationer, advarsler fra den Internationale Organisation for Immigration (IOM) og lignende. Hvad mon en eventuel kommission vil mene om sagen om et årtis tid?
Da Clement kollapsede
Christian Lund Nielsen, København
Når Clement Kjersgaard i programmet Vi ses hos Clement på DR2 tvinger politikere til at svare på spørgsmålene og ikke tale udenom, er det befriende og medvirkende til, at man som seer føler, at man får et sjældent indblik i politikeres reelle holdninger.
Målet med metoden er at nedbryde al spin og alle de professionaliserede og forproducerede svar – og metoden virker som oftest ganske godt. Derfor har jeg intet imod Clements stil – tværtimod. Men søndagens interview med Uffe Elbæk (Alt) var bare ikke et af den slags gode interviews – udførelsen af Clements ellers skarpe stil haltede. Og derfor forstår jeg til fulde, at Uffe Elbæk var ked af interviewet.
For Elbæk forsøgte lige netop ikke at tale udenom, men at uddybe sine svar, som han stod fuldt ud ved. Men Clement blev ved med desperat at forsøge at fange Elbæk i en krog ved ikke at lade ham uddybe sine svar eller forklare, hvorfor de i øvrigt gav helt fin mening.
Det var et dårligt interview. Ikke fordi Clement gik hårdt til Elbæk, men fordi han gjorde det på en usaglig, unuanceret og fordummende måde. Som regel er den kritiske metode både informerende og øjenåbnende, når man eksempelvis ser Martin Krasnik interviewe. Men her viste Clement ingen forståelse for, at Elbæk jo rent faktisk gerne ville svare på spørgsmålene og nuancere og informere seerne.
Bistand er bedre end bomber
Christian Juhl og Eva Flyvholm, Enhedslisten
Danmark står over for historiens største militærinvestering. Regeringen vil købe 27 nye F-35 bombefly uden endnu at vide, om de kan bruges til formålet, og uden at kende den endelige pris. Sådan spenderes mange milliarder kroner.
Alt er foregået bag lukkede døre, og den lovede offentlige debat er udeblevet. Forsvarsforligskredsen har ikke turdet tage debatten med befolkningen, hvoraf omkring 59 procent mener, at vi ikke skal købe nye fly.
Verden har ikke brug for mere militær og slet ikke bombefly, som kun er egnet til offensiv krigsførelse. Verden har brug for evnen til at løse konflikter med ikkemilitære midler. Alt for ofte vælger politiske ledere at ’løse konflikter’ med bombefly og soldater.
Og alt for ofte får det katastrofale følger: civile drab, flygtninge og kaos. Alt for ofte efterlades lande i en værre situation, end inden de ’konfliktløsende’ bombardementer blev indledt. Tænk på Afghanistan, Irak og Libyen.
En væsentlig del af en ikkemilitær konfliktløsning er udviklingsbistand. Desværre har regeringen besluttet at spare 2,7 milliarder kroner årligt på udviklingsbistanden, der ellers kunne være med til at forebygge kriser og potentielle krige. At bruge pengene fra kampflyene på udviklingsbistand vil være visionært og forebyggende.
Tænk, hvis flertallet af politikerne var lige så klare i pæren som flertallet i befolkningen. Så ville de droppe det ukloge køb af bombefly omgående.
",1.0,3. juni 2016,Da Clement kollapsede
13256,/debat/2010/11/laeserbreve-15,Læserbreve,Informations Webredaktion," Pointsystemer er ingen nyhed
Jonathan Schwartz, Helsingør
Når jeg hører ordet 'pointsystem' i forbindelse med inklusion eller eksklusion af de såkaldte fremmede, minder det mig om min hjemby Detroit i USA. Grosse Pointe var navnet på en slags forstadsghetto for elitefamilier med den 'rigtige' etniske baggrund.
Husejere og ejendomsmæglere havde udviklet en pointsystem for folk, der ønsker at købe hus i området. Hvide familier med anglosaxisk, protestantisk baggrund behøvede ikke at samle point. De kom straks ind. Sorte og hispanics kunne derimod slet ikke få bolig i området. De var udelukket fra overhovedet at deltage i pointjagten.
Pointsystemet var primært møntet på tre store etniske grupper: polakker, italiener og jøder. En familie kunne maksimalt opnå 100 point. Dem fik man på baggrund af indkomst, uddannelse og stilling - minder det om noget? Polakker skulle have mindst 55 point, italienere 65 og jøder 85.
Systemet hjalp Grosse Pointe med at bevare sin elitestatus. Dem, der forsvarede det, brugte økonomiske argumenter, såsom at det hjalp til at fastholde høje ejendomværdier. I deres egne øjne var husejerne i Grosse Pointe ikke fordomsfulde. Systemet var et udtryk for rationalitet, ikke ideologi.
Men i 1960, samme år som borgerrettighedsbevægelsen i sydstaterne accelererede, erklærede delstatsdomstolen i Michigan Grosse Pointes pointsystem for diskriminerende og ugyldigt. Længe leve ånden fra 1960.
Nu kommer turen til Danmark - præcis 50 år senere! Bør danskerne ikke spare sig selv for det pinlige, vulgære pointsystem, inden det overhovedet er indført?
Hadepakken
Paul Smith, Århus C
Vil du gifte dig med en udlænding skal du nu stille med en sikkerhed på 100.000 kroner. Hvorfor ikke 500.000? Eller 1 million? Sikkert fordi disse summer skal i spil, næste gang VKO spiller hadekortet.
Søvndals  selvmord
Bjørn Rasmussen, Samsø
Søvndal skyder sig selv i foden og partiet i hjertet med sine valne udmeldinger om pointsystemet for familiesammenføring. Hvilket genialt træk af DF at splitte oppositionen.
Særligt dumt er det, at Søvndal kalder de skeptiske på venstrefløjen for kyniske med den begrundelse, at de er ligeglade med, hvem der regerer. Men hvem er det lige, der er kynisk? Vel den, som kun tænker på magten for magtens skyld og giver køb på hjerteblod og idealer.
Så er der da anderledes konsekvens hos Liberal Alliance, som siger fra, når nok er nok. Det føles underligt, at valget for en venstreorienteret humanist nu står mellem Enhedslisten og De Radikale.
Stem nej, SF
Torben Ellehammer, Frederiksberg
Der er stor ståhej om især SF's stillingtagen til de uhyrlige stramninger, som DF har afpresset VK-regeringen til at lave, mod at partiet vil stemme for finansloven. Men man skal huske på, at det ikke er et forslag, som er stillet af oppositionen.
Derfor er det heller ikke så farligt, hvis et eller flere oppositionspartier afviser forslaget. S og SF har nået en pragmatisk enighed på udlændingeområdet. Det er ikke ensbetydende med, at man er forpligtet til at gå med på ethvert nyt uhyrligt forslag, som kommer fra regeringssiden.
Hvis Henrik Dam og resten af S synes, at det giver god socialdemokratisk mening med den foreslåede nytteinddeling af personer, så dem om det. Så SF: Stem imod, og vis os, at grænsen er nået.
I øvrigt bør man notere sig, at det ikke er specielt samfundsansvarligt af DF at stille den slags irrelevante mafiøse betingelser på udlændingeområdet mod at stemme for finansloven. DF viser, at de er rede til at lade den danske økonomi sejle  sin egen sø, hvis de ikke får deres krav opfyldt.
Gør efterlønnen uattraktiv
Mogens Blicher Bjerregård, formand for Dansk Journalist-forbund og arbejdsløsheds-kassen for journalistik, sprog og kommunikation
Debat om efterlønnens afskaffelse vil fortsætte. Indbetalingen til efterløn viser dog, at langt færre vil gå på efterløn i fremtiden. Men det er også den nære fremtid, vismænd og politikere er optaget af, fordi de vil have flere til at blive længere på arbejdsmarkedet.
Men det behøver slet ikke at være så svært. I stedet for trusler kunne politikerne give flere reelle valgmuligheder uden at genere efterlønnen det mindste.
Mit lille tip til de ansvarlige politikere vil være: Læg et ekstra trin på skalaen af efterlønnen, så en person på 63,5 år får 120 pct. i dagpenge, hvis vedkommende vel at mærke venter med at gå på efterløn til en alder af 63,5.
Når det er attraktivt at vente med efterlønnen til man er 62, fordi den stiger fra 80 til 100 pct. af dagpengene, vil det selvfølgelig også være attraktivt at vente 1,5 år mere, hvis det udløser 120 pct. Flere vil måske oven i købet tage de sidste 1,5 år op til 65 år med.
Politikerne vil kunne gennemføre forslaget i morgen uden at have brudt et eneste løfte. På kort sigt vil det garanteret holde flere på arbejdsmarkedet, hvis jobmarkedet i øvrigt udvikler sig som spået.
SF  har valgt side
Peter Mikkelsen, Rødovre
For mindre end 14 dage siden ønskede Villy Søvndal (SF) et nationalt kompromis om en ghettoplan uden om Dansk Folkeparti og Enhedslisten. Enhedslisten skulle udelukkes, fordi partiet ikke er del af den kommende regering.
Det er Dansk Folkeparti heller ikke, men Søvndal hælder alligevel til at vælge et nationalt kompromis om en stramning af 24-årsreglen.
Søvndal har så sandelig valgt side.
Privatskoler er fagligt svage
Christina Høi, Hillerød
Elever på privatskoler klarer sig bedre end elever i folkeskolen. Men det skyldes, at de kommer fra mere ressourcestærke hjem. Når man tager højde for det, er der ingen forskel.
Forskellen på de faglige resultater i de to skoleformer skyldes derfor først og fremmest en social selektion, hvor især de ressourcestærke familier samler sig på privatskolerne.
I virkeligheden handler det om at sikre, at hver enkelt skole - privat som offentlig - har en kultur, der understøtter elevens faglige og personlige udvikling. Hvis læringen og de faglige resultater afhænger af barnets sociale baggrund og ikke af skoleformen, må vi tvivle på privatskolernes faglighed.
PH holder  stadig
Ole Kløcker, Frederiksberg
Salig Poul Henningsen skrev mange revytekster. I hans Alvorlig sjov finder man bl.a. følgende, der ligesom har fået fornyet klang med den seneste udvikling i dansk politik. Hør blot:
I gamle dage skelned man imellem sandt og løgn,
og falske sensationer vared ikke mange døgn.
Nu findes ingen sandt og løgn og ingen fakta mer,
og man har to forklaringer på alle ting, der sker.
I gamle dage tilstod en forbryder, hvad han gjorde,
fordi han hade gjort det, og man stoled på hans ord.
Nu står en kardinal og tilstår alt det ondt, der gies.
Om han har gjort det eller ej? - bestemmer din avis""
Nu er der ingen grund til at betvivle Informations intentioner, men presse og medier i dag er mange ting, så måske der alligevel er noget rigtigt i Poul Henningsens tekst. PH ville i alle fald have moret sig, hvis han havde kunnet. Det, der finder sted på den politiske arena!
Ufremkommelige Udkantsdanmark
Nathalie Louise Møller Andersen, Millinge
I flækken Faldsled kan jeg som 17-årig studerende med en aktiv fritid (læs: socialisering, motion, fritidsjob) benytte den kollektive trafik på hverdage og skoledage fra morgen til midt på eftermiddagen. Efter kl. 16 skal jeg hentes og bringes. Tusind tak for jeres barmhjertighed, FynBus!
Nu sidder der nok mere end én derude og siger: 'Du har nok en cykel!' Ja, ja, ja for fanden da, i flækken Faldsled har vi lært at cykle, og én dag i sommerhalvåret, når kornet står gult på marken, solen højt på himlen, fuglene kvidrer i trætoppene og jeg kører af sted på min cykel i en sød sommerkjole, er det ren Morten Korch idyl.
Men i det lange vinterhalvår iklædt kropskondom, panserhjelm og pandelygte - på en landevej uden cykelsti lurer den rå virkelighed. Her hvor vi er længere ude end Udkantsdanmark, er farlig skolevej lig med ingen cykelsti. En sær formel!
I vil have, vi skal uddanne os, blive selvstændige individer som kan tage vare på os selv. Min navlestreng har aldrig været mere massiv. Mine forældre henter og bringer mig mere, end da jeg gik i vuggestue! Og luften over flækken Faldsled er tyk af udstødningsgasser fra alle de andre, som er i samme båd.
Man kan frygte, det går som med bygderne i Grønland. Man tvangslukker det hele, og så må man nødvendigvis tvinges ind til byerne. Jeg tænker, at både jeg selv og min familie rykker teltpælene inden da. I jagten på at finde derhen hvor infrastruktur, kollektiv trafik og CO2-problematikken indgår i dagliglivet med positivt fortegn.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,13. november 2010,og falske sensationer vared ikke mange døgn.
4472,/debat/leder/2014/08/alternativet,Hvad er alternativet?,Charlotte Aagaard," To og et halvt år efter den sidste amerikanske soldat forlod Irak, er USA igen ved at engagere sig militært. Denne gang med flyangreb, der skal stoppe ekstremistbevægelsen Islamisk Stat (IS), som på få uger har erobret størstedelen af det nordlige Irak og sendt hundredtusindvis af skrækslagne irakere på flugt fra nedslagtninger, terror og massehenrettelser.
Det erklærede formål med at sende amerikanske bombefly på vingerne er at forhindre islamisterne i at erobre Kurdistans største by Erbil, der blandt andet huser den kurdiske selvstyreregering, et amerikansk konsulat samt et ukendt antal amerikanske militærrådgivere. Og så er det formålet at redde op mod 40.000 kurdiske flygtninge i Sinjar-bjergene, som islamisterne truer med at massakrere.
Derudover er USA tydeligvis også opsat på at advare IS mod at angribe Bagdad.
Det humanitære aspekt er helt klart det, der skal få den amerikanske befolkning – og resten af verden – til at acceptere USA’s militære tilbagevenden til Irak.
Få timer før Obama gav grønt lys for flyangrebene, advarede FN’s Sikkerhedsråd om, at de »udbredte og systematiske angreb på civile« i Irak kan udgøre »en forbrydelse mod menneskeheden«. Og Obama selv understregede også risikoen for et decideret »folkemord« på yezidier, kristne og andre religiøse mindretal.
Enhver militær indgriben i Irak er uundgåeligt fyldt med dilemmaer. For selv om de amerikanske bombninger viser sig at være i hvert fald delvist humanitære, vil de af irakerne blive opfattet som en støtte til Iraks shia-sekteriske Maliki-regering, og dermed risikerer man nok en gang at hælde benzin på det irakiske bål.
Alligevel må man omvendt spørge, om det ville være bedre endnu en gang at se passivt til, mens titusinder, måske på længere sigt hundredtusinder af civile bliver mejet ned af nådesløse militser, alene fordi de ikke tilhører den rette politiske eller religiøse tro?
Et andet dilemma, som USA (og måske resten af NATO) må forholde sig til, er, om det overhovedet er muligt at føre en »begrænset« krig i Irak, sådan som Obama lover.
Forståeligt nok skræmmer sporene fra den otte år lange Irak-krig med dens enorme omkostninger og tvivlsomme resultater. Og derfor lover Obama, at USA ikke vil sende kamptropper til Irak igen eller trække USA ind en ny langvarig krigsindsats. Men spørgsmålet er, om det holder – især hvis Obama insisterer på at gøre det af humanitære grunde.
For med den karakter, IS har, vil der formentlig være en ny befolkningsgruppe eller facilitet, som det bliver nødvendigt at beskytte i morgen.
IS er i det hele taget en aldeles skræmmende størrelse. Selvfølgelig primært for den hårdt prøvede irakiske civilbefolkning, men også for resten af Mellemøsten og for Vesten, som formentlig kan se frem til en ny, global terrorbølge med helle i det nye islamistiske kalifat, som IS udråbte i slutningen af juni.
I en pressemeddelelse har Pentagon da også understreget, at USA forbeholder sig ret til at bombe igen.
Omvendt er der næppe nogen, der forestiller sig, at amerikanske bomber kan fjerne IS eller løse Iraks enorme politiske problemer. Belært af de hidtidige krige i Irak, Afghanistan og Libyen skal der meget mere end bomber til at stabilisere et land.
Løsningen på Iraks enorme krise er og bliver en ny politisk magtdeling mellem de forskellige etniske og religiøse grupper i landet. Men desværre ser det ikke ud til, at verdenssamfundet i øjeblikket råder over andre redskaber end de militære.
Hverken USA, EU, Rusland eller Kina har tilsyneladende den diplomatiske styrke eller politiske vilje, der skal til for at gennemtvinge en politisk løsning i Irak (eller andre af Mellemøstens brændpunkter). Og oven på mæglingsfiaskoen i Syrien er FN nærmest ikke-eksisterende som global aktør og fredsskaber.
Uanset, hvor kortsigtet og begrænset effekten af USA’s militære symptombehandling er, må man derfor stille det ubehagelige spørgsmål: Hvad er alternativet?
",17.0,9. august 2014,"Hverken USA, EU, Rusland eller Kina har tilsyneladende den diplomatiske styrke eller politiske vilje, der skal til for at gennemtvinge en politisk løsning i Irak (eller andre af Mellemøstens brændpunkter). Og oven på mæglingsfiaskoen i Syrien er FN nærmest ikke-eksisterende som global aktør og fredsskaber."
4709,/debat/2014/07/overhoert-rom-0,Overhørt i Rom,Mads Frese," Ved Marcellos side
»Vi talte også om politik,« sagde Daniela Santanchè, parlamentsmedlem for Silvio Berlusconis Forza Italia, forleden på parkeringspladsen foran fængslet i Parma.
Hun havde besøgt Marcello Dell’Utri, der i juni påbegyndte afsoningen af en straf på syv års fængsel. Dell’Utri, som organiserede dannelsen af Forza Italia i 1994, er dømt for at have stået i ledtog med den sicilianske mafia, Cosa Nostra. Kort inden den definitive dom stak han af til Libanon og blev først udleveret efter et længere diplomatisk tovtrækkeri.
I sidste uge havde 80 venner og tidligere kolleger i Berlusconis koncern indrykket en helsidesannonce i Corriere della Sera med opmuntringer og støtteerklæringer til den fængslede under overskriften »Ved din side, Marcello«. Beslutningen om at bringe annoncen udløste protester blandt journalisterne. »Det er overfladiskheden, der er så skræmmende,« bemærker forfatterinden Enza Galluccio.
Enzo Marzo, som i en menneskealder var politisk reporter på det konservative dagblad og nu er formand for pressefrihedsselskabet Società Pannunzio, opfordrer læserne til at boykotte avisen.
Tirsdag kom så højesterets motivation for dommen: I kraft af sit mangeårige samarbejde med mafiaen, som Dell’Utri »bevidst og frivilligt har ydet et afgørende bidrag«, udgør han »en særlig stor fare for samfundet«, skriver dommerne. Efter sin visit kunne Santanché forsikre om, at Dell’Utri stadig er »intellektuelt stridslysten«, og opfordrede alle sine partifæller til at besøge ham.
Den indre Grillo
»Nu må du lige prøve at lægge en dæmper på din indre Grillo,« siger den anerkendte advokat til sin endnu mere anerkendte advokatfar.
»Men det er det sidste håb, jeg har tilbage,« svarer den gamle mand og griner.
Vi er til middag hos den italienske hovedstads bedre borgerskab, Roma bene, hvor selv politiske diskussioner foregår i et elskværdigt tonefald.
Ekskomikeren Beppe Grillo, der har gjort sin protestbevægelse MoVimento 5 Stelle (M5S) til Italiens største oppositionsparti og fået valgt 13 europaparlamentarikere, er en trussel mod den gode stemning.
Hans kritik af landets korrupte magtelite er som regel krydret med bandeord og nedladende øgenavne til politiske modstandere:
»Jeg er ikke politiker, men en facilitator,« sagde Grillo, da han tirsdag var i Strasbourg, »jeg hjælper tingene på vej og forklarer visse sammenhænge.«
Inden valget var der tvivl om, hvilken gruppe i Europa-Parlamentet M5S skulle indgå i. Umiddelbart lå De Grønne tættest på bevægelsens miljødagsorden, mente de fleste. Men Grillo overraskede og dannede en ny gruppe af EU- og indvandringskritisk gruppe med bl.a. det britiske UKIP.
Ved det fælles pressemøde i forbindelse med parlamentets åbning opfordrede han EU til at stoppe for finansieringen af italienske projekter: »Man må vide, hvor pengene ender,« sagde Grillo og hævdede, at de ikke hjælper små virksomheder, men havner i mafiaselskaber.
Traumatisk exit
»Skam jer, I er ikke værdige,« råbte vrede mænd i ankomsthallen i Roms lufthavn, da fodboldlandsholdet forleden vendte hjem efter en skuffende indsats ved VM i Brasilien.
Italien er en nation af mandagstrænere, næsten alle har en mening om spillernes indsats og trænerens dispositioner. Det er især den unge stjerneangriber Mario Balotelli, der får skylden for nederlagene – også af holdets mere erfarne spillere.
Balotellis baggrund som barn af ludfattige ghanesiske immigranter, der blev bortadopteret til norditalienske plejeforældre, har givet efterkritikken en lidt grim tone. På Twitter uploader brugerne billeder af den sorte Balotelli, der hviler under træningen, mens hans hvide holdkammerater knokler: »Balotelli, en af os«, tweeter @kaoskblog sarkastisk.
Men den nationale syndebuk svarer igen: »Denne gang tager jeg ikke skylden på mig, find nogle andre undskyldninger«, skriver han og fortsætter: »Jeg er stolt af at have givet alt for landet. Eller måske er jeg – som I siger – ikke italiener. Afrikanerne ville aldrig give en af deres ’brødre’ skylden, på det område er vi negere lysår foran. Det er ikke skammeligt at brænde en chance, men det her er skammeligt«.
Det italienske holds skæbne blev angiveligt beseglet i pausen under den afgørende kamp mod Uruguay, da der opstod et skænderi mellem Balotelli og landstræneren, Cesare Prandelli. Straks efter kampen tog Prandelli sin afsked. Komikeren Rosario Fiorello opfordrer sine landsmænd til at gøre det samme: »Lad os alle gå af«, tweeter han.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,4. juli 2014,"Inden valget var der tvivl om, hvilken gruppe i Europa-Parlamentet M5S skulle indgå i. Umiddelbart lå De Grønne tættest på bevægelsens miljødagsorden, mente de fleste. Men Grillo overraskede og dannede en ny gruppe af EU- og indvandringskritisk gruppe med bl.a. det britiske UKIP."
822,/debat/leder/2016/02/arbejdstoejet,I arbejdstøjet,Christian Jensen," Vi kender læren fra to årtiers fejlslagen integrationsindsats: Den sikreste vej ind i det danske samfund går gennem fast arbejde.
Den pointe blev vi senest mindet om i sidste weekends Information, hvor en række bosniske flygtninge fra 1990’erne fortalte, hvor meget det havde sat dem tilbage i deres personlige integration, at de blev placeret i flygtningecentre isoleret fra det øvrige samfund og uden mulighed for at arbejde.
Mange af flygtningene fra borgerkrigen i Bosnien har heldigvis klaret sig godt, men det har været på trods. Som samfund bør vi nu lytte til de bosniske – og alle andre – flygtninges erfaringer. Ellers risikerer vi at føje endnu et kapitel til den allerede alt for lange forfaldsfortælling om mislykket dansk integration.
For de 36.000 flygtninge, der i de kommende uger og måneder skal integreres i Danmark, er det opløftende, at både statsministeren og Socialdemokraternes formand netop har fokus på job og sprog – i nævnte rækkefølge – i deres politiske tanker og udspil. Onsdag præsenterede Mette Frederiksen sammen med en række socialdemokratiske borgmestre en integrationsplan med ni konkrete punkter og ét gennemgående budskab:
»Vi har i mange år sagt først sprog, så arbejde. Det tager vi nu et opgør med,« sagde Mette Frederiksen, og på Facebook fulgte Lars Løkke Rasmussen op: »Derfor skal vi ændre tilgangen: Flygtninge skal i arbejde – og så skal sproget bygges på i tilknytning til det.«
Hurra for de politiske budskaber fra både Socialdemokraterne og Venstre. De giver grund til optimisme. Afgørende bliver det nu, at politikerne formår at omsætte deres gode vilje til politisk virkelighed.
Det første konkrete vidnesbyrd om det vil vise sig, når Lars Løkke Rasmussen i næste uge indbyder til trepartsforhandlinger mellem regering, landets arbejdsgivere og fagforeninger.
Der er nok af svære spørgsmål at tage fat på: Skal flygtningene have forudgående sprogundervisning? Hvor meget skal de have i løn? Og hvis flygtningene skal starte på lavere løn, hvorfor skal det så ikke gælde andre, der har svært ved at komme ind på arbejdsmarkedet?
Alt det skal der nu findes konkrete løsninger på. Derfor er der ingen vej udenom: Det er på med arbejdstøjet. Både for regeringen, arbejdsmarkedets parter – og i sidste instans landets flygtninge.
",5.0,5. februar 2016,"Alt det skal der nu findes konkrete løsninger på. Derfor er der ingen vej udenom: Det er på med arbejdstøjet. Både for regeringen, arbejdsmarkedets parter – og i sidste instans landets flygtninge."
9915,/debat/2012/05/laeserbreve-6,Læserbreve,Informations Webredaktion," Unge, der gør en forskel
Birgit Horn, Gandrup
Socialdemokraternes forsvarsordfører udtalte i radioavisen 19. maj, at det er positivt, at unge foretrækker militærtjeneste frem for militærnægtelse.
Det vil sige, at socialdemokraterne foretrækker en ungdom, som frivilligt vælger kæft, trit og retning og undervisning i at slå ihjel, frem for selvstændigt tænkende unge.
Unge, som tager stilling til, hvad de vil, og som måske ligefrem foretrækker at passe børn og ’gøre en forskel’ ved at med arbejde for vores samfund.
I modsætning til den forskel, det påstås, soldaterne gør i Afghanistan med livet som indsats. Hvem der er mest heroisk, kan der være flere meninger om, men at denne regering i det spørgsmål står tilbage for Venstre, som udtalte, at når der er en pligt, må der også være en ret.
Det er bare så pinligt, at vi fattede håb om en anden regering, da vi stemte den forrige ud.
Fejlagtig hetz mod udgivere
Jørgen Burchardt, Danske Videnskabsredaktører
Information skriver 7. maj om priser på videnskabelige publikationer fra akademiske forlag.
Flere ansatte ved forskningsbiblioteker citeres ensidigt for at disse er for dyre, og de fejlagtige oplysninger bringes ukritisk.
Magasinforlaget Elsevier har været anmeldt til Konkurrencestyrelsen, som frifandt dem for misbrug af eventuel dominerende stilling.
I artiklen hedder det at »Elsevier, Springer og Wiley ejer de fleste af verdens videnskabelige tidsskrifter«, men de ejer kun 9 procent af verdens 48.000 akademiske serier.
Kilderne mener at Elsevier i 2010 skulle have haft et overskud på 15 milliarder kroner. Det var dog på 6,7 milliarder kroner; normalt for veldrevne firmaer.
Bibliotekernes fokus på forlagenes økonomi fjerner opmærksomhed fra store besparelser på biblioteksområdet, når forlag leverer alt digitalt.
Cirka 80 procent af verdens udgivere har økonomiske problemer med fortsat at levere kvalitet – heriblandt de fleste danske. Videnskaben kræver alsidig og dybtgående diskussion.
Regeringen driver heksejagt
Hans Peder From, Roskilde
De røde og de radikale har ikke engang været ved magten ét år, og listen af ulykker synes allerede uendelig.
Aktioner mod sort arbejde og illegal arbejdskraft. Ubehageligt fokus på udnyttelse af udenlandske au pair-piger. Aktioner mod brug af firmabiler til festlige formål. Jagt på gemte formuer i udenlandske skattely.
Nu må denne heksejagt høre op. Hvor er vi henne, når pæne velhavende borgeres ulovligheder kriminaliseres? Vi vil have Danmark tilbage.
Bare byg billige boliger
Morten Hindsgaul-Schoop, Brøndby
Flere gange i den sidste tid har nordsjællandske kommuner med Gentoftes borgmester, Hans Toft (K), i spidsen, været ude og klage deres nød over den nyeudligningsreform.
Det er nemlig urimeligt og direkte forrykt, at velhavendekommuner nu skal betale mere til udkantskommuner og den københavnske vestegn, forstår man.
Må jeg foreslå Hans Toft en løsning: Byg nogle almennyttige boliger og reserver dem til mennesker med lave indkomster.
Så er problemet løst, og Gentofte Kommune behøver fremover ikke i samme grad at betale til mindre velstillede kommuner. Ingen hokuspokus, kun retfærdighed.
Vind og vand i Afrika
Thorkil Søe, Gentofte
21. maj skriver Information om vindkraft i det nordlige Kenya. Det er fint, specielt hvis man som i artiklen kan få det for 45 procent af prisen for anden elektricitet uden åbne eller skjulte tilskud.
Men nu, hvor Vestas skal fremhæves, har man vist glemt, at Afrika er stort og har et enormt uudnyttet potentiel i form af vandkraft.
Ikke NemID, men dårlig idé
Michael K. Carlsen, Charlottenlund
Jeg har netop læst på Jyllands-Postens hjemmeside, at NemID med et pennestrøg – eller et museklik – afskærer alle Macintosh-brugere, der har en fire år gammel eller ældre computer med styresystemet OS 10.5 fra at benytte funktionen.
Det sker på et tidspunkt, hvor den offentlige service går over til digitalisering, så man ikke længere kan henvende sig personligt eller telefonisk hos for eksempel Skat.
Det er en skidt forretning, det offentlige har gjort med et privat firma.
For mange mennesker vil det betyde en udgift på flere tusinde kroner, og ikke mindst – og igen – de ældre mennesker kommer i knibe.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,23. maj 2012,En artikel pr. redaktion - sendt til jer hver søndag
4877,/debat/2014/06/laeserbreve-17,Læserbreve,," 
	3F’s sociale dumping

Carsten Kofoed, København

	TV 2 afslørede den 8. juni, at det engang så hæderkronede Post Danmark anvender underleverandører med underbetalt østeuropæisk arbejdskraft på transportområdet. Det er ellers 3F, som har overenskomst med Post Danmark på området.

	Fællestillidsmanden på Taulov Pakkecenter var »chokeret«, da TV 2 viste ham østeuropæiske lastbiler rulle ud fra pakkecentret. Det er dog svært at tro, at han var uvidende. Det samme gælder formanden for 3F Post, Lars Chemnitz, som har det største forklaringsproblem. Kunne det have noget at gøre med, at han sidder i PostNords bestyrelse sammen med Post Danmarks topledelse?

	Konklusionen er, at 3F på postområdet hverken er garant for bekæmpelse af social dumping eller kan sikre et anstændigt arbejdsmiljø, idet Ugebrevet A4’s arbejdsmiljøundersøgelse sidste år viste, at postansatte har det ringeste arbejdsmiljø i Danmark. 3F kalder sig »Danmarks stærkeste fagforening«. I virkeligheden er 3F en forpampret fagforretning med røde slogans og en gul praksis.

	Løkke kan ikke vide sig sikker

Ulla Jessing, Virum

	Lars Løkke Rasmussens støtter betegner ham som landets bedste politiske håndværker, men sagerne om GGGI og tøjkøb har afsløret, at han ikke kun er moralsk anløben, men også en kynisk manipulator, der uden skrupler benytter spin og magtspil for at fremme egne interesser. Efter syv timers manipulation på Venstres hovedbestyrelsesmøde i Odense vandt han spillet, men det sidste ord er endnu ikke sagt om hans forbliven som Venstres formand.

	Vi har brug for nationalstater

Dennis Baggers Laursen, Brøndby

	Eskil Andreas Halberg skriver den 5. juni, at nationalstaterne skaber løntrykkeri, forhindrer samarbejde om løsning på klimaproblemerne og sænker både med flygtninge i Middelhavet.

	Jeg er uenig i, at det bare er nationalstaterne, der skaber disse ulykker. For det første er det ikke institutionen, men dem, der styrer den, der er problemet. Problemerne vil ikke blive løst med en verdensstat, hvis det er de samme magthavere, der sidder på toppen. For det andet er det EU – både institutionen og dens ledere – der lægger miner ud i Middelhavet, lader sig styre af lobbyister fra multinationale virksomheder og dikterer sparepolitik til skade for folket. Intet tyder på, at en anden overnational institution end EU vil være bedre. Hvis disse ulykker skal stoppes, kan det kun ske ved at fjerne det nuværende, kapitalistiske og globale paradigme og i stedet skabe en pluralistisk verden af suveræne, folkedemokratiske stater.

	Hvilket retsprincip?

Povl Clasen, Kruså

	Fredag den 6. juni skriver Information på forsiden om et truende opgør med det afgørende retsprincip, at »den anklagede part skal have mulighed for at se afgørende materiale i en retssag«.

	Men en sådan retstilstand eksisterer da allerede i Danmark. Jeg oplevede for nogle år tilbage en banal færdselssag om kollision i et T-kryds med en del materiel skade, men ingen personskade. Politiet anklagede den ene part og krævede frakendelse af kørekortet. Politiet påstod at have tekniske beviser for den anklagedes skyld, men både politiet og dommeren i Frederiksværk nægtede den anklagede at se disse beviser. Dommen fulgte politiets påstand. Menneskerettighederne har i årevis været overtrådt i Danmark.

	DF er stadig beskidt

Poul Pedersen, Odder

	I et læserbrev den 4. juni anfører Per Jensen, at Dansk Folkeparti længe har været stuerene. Det var Poul Nyrup Rasmussen, der for snart længe siden anførte, at DF aldrig bliver stuerene. Jeg er enig. I dag er det stuen, der er snavset til, og os andre, der er vænnet til lugten af pis.

	Politik handler også om moral

Elvir Peleševi?, København

	Det ser ud til, at spinfortællingen om Lars Løkke Rasmussen som en dygtig politisk håndværker har sejret over hans forfejlede moralske dispositioner. Hans dygtighed står dog i stærk kontrast til hans reelle politiske resultater, som i nullerne var med til at skyde det danske samfund i sænk: forbrugerfest under højkonjunkturen, det boblende boligmarked og overbetaling af privathospitalerne.

	Moralen er for længst blevet en uadskillelig del af det politiske spil og målestok for troværdighed. Det forpligter politikerne til at vise befolkningen, at de efterlever, hvad de prædiker. Løkke har indtil videre haft det svært ved at mestre denne disciplin. Det bliver spændende at se, om det lykkes ham at tage fusen på vælgerne, efter hans manglende moral og dømmekraft er blevet udstillet endnu en gang.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,10. juni 2014,	Hvilket retsprincip?
813,/debat/leder/2016/02/redningsbaad-baad-paa-slaeb,Redningsbåd – eller båd på slæb?,David Rehling," Den danske støtte er uforbeholden: »Jeg vil være så støttende som muligt over for Storbritannien.« Det erklærede statsminister Lars Løkke Rasmussen i går eftermiddags på sit fælles pressemøde med premierminister David Cameron.
Og jo, det er i Danmarks soleklare egeninteresse at være med til at holde Storbritannien i EU. Briterne og danskerne er fælles om at finde ubehag ved flommeeuropæiske udgydelser og i stedet deltage med den snusfornuftige tilgang: ’Hvordan kommer det her forslag til at virke rent praktisk?’
Læs også: EU-skeptikere er skeptiske over for EU-tilbud
Så selvfølgelig må Danmark støtte, at Storbritannien får en EU-aftale, som kan få landets premierminister til at anbefale et ja til forbliven i EU. Altså: Vi skal sende en redningsbåd ud til den britiske skude. Spørgsmålet er, om vi også skal lægges os på slæb af den. Her bliver det mere indviklet.
For det første, fordi David Cameron i sin retorik har lagt op til at spille den stærke mand, der kunne sikre sit land en særstilling. Hvis en række andre lande nu melder ud, at de særordninger vil de også have – plus måske nogle, der er helt særlige for dem selv – så har Cameron mindre at have sin ’vi er noget særligt’-appel i.
Det fører videre til den næste komplikation. Det, briterne ønsker, er britiske arbejdsmarkeds- og velfærdsordninger, der er mindre solidariske med EU’s økonomisk svagere lande. Hvis andre af de stærkere lande erklærer, at sådan nogle vil de også have – ja, så er det forståeligt, at de svagere lande i Europas øst og syd forhærdes i den modvilje, de allerede nu nærer over for Camerons ønsker om britisk usolidaritet. Det kan føre til, at der på EU-topmødet den 18.-19. februar ikke opnås enighed om en britisk særordning.
Læs også: Leder: Sandhedens time
Det leder videre til tredje komplikation. Selv om David Cameron har erklæret »hånden på hjertet«, at den ordning, EU har foreslået, er »gode betingelser, og de er forskellige fra, hvad andre lande har«, og at han dermed har nået sine mål – så er det sidste ikke sandt. Cameron havde stillet langt mere vidtgående britisk løsgængeri i udsigt, blandt andet en egentlig traktatændring og et loft for antallet af EU-migranter. Allerede nu har det fået EU-fjendtlige britiske politikere og medier til at håne Cameron, og forhånelserne stilner ikke af op mod den folkeafstemning, der kan tænkes at finde sted i juni. Så splittet er Det Konservative Parti, at Cameron har måttet ydmyge sig ved at stille sin regerings ministre frie til at vælge, om de vil føre kampagne for ja- eller nejsiden. Det kan ikke udelukkes, at et flertal af briterne ender med at sige nej.
Så har Cameron bragt sit eget land og hele Europa i en svær situation. Det perspektiv taler også for andre EU-landes varsomhed med at lægge sig på slæb af briterne. For har de gjort det, har de gjort sig sårbare fra krav fra deres egne EU-skeptiske eller -fjendtlige kredse om, at de britiske særordninger skal genoplives for andre lande. Tilmed i en situation, hvor EU-modstandere kan henvise til, at udtræden i utilfredshed jo slet ikke er en umulighed.
At Dansk Folkeparti i usikkerheden om den britiske situation aner rige muligheder, kunne man forsikre sig om i gårsdagens P1 Morgen, hvor man kunne høre partiformand Kristian Thulesen Dahl føre frydefuld tale om, at danskerne bare skal følge briterne. Heller ikke De Konservative har kunnet nære sig. Deres politiske ordfører, Mai Mercado, var i går ude med krav om, at Danmark allerede nu skal gøre klar til at bremse for de børnepenge, der sendes til familier i andre EU-lande, fordi de har en forsøger, der arbejder i Danmark. Selv om beløbet i en større sammenhæng er beskedent – i alt 100 millioner kr. – er det en fællesborgerlig mærkesag, hvor Venstre har markeret sig med mindre ildhu efter at have dannet regering. Nu vil De Konservative tilsyneladende bruge sagen til at drille Venstre med.
Således åbner de oprørte have omkring Storbritannien allehånde muligheder for chancesejlads. Den klogeste danske kurs er – som SF’s tidligere udenrigsminister Holger K. Nielsen tilrådede i går – at få hjulpet briterne til at blive i EU og dernæst tage stilling til, om et britisk ja åbner nye muligheder for Danmark.
",4.0,6. februar 2016,"Så har Cameron bragt sit eget land og hele Europa i en svær situation. Det perspektiv taler også for andre EU-landes varsomhed med at lægge sig på slæb af briterne. For har de gjort det, har de gjort sig sårbare fra krav fra deres egne EU-skeptiske eller -fjendtlige kredse om, at de britiske særordninger skal genoplives for andre lande. Tilmed i en situation, hvor EU-modstandere kan henvise til, at udtræden i utilfredshed jo slet ikke er en umulighed."
11803,/debat/2011/07/breivik-manifest-fogh-rygrad,Breivik-manifest: Fogh har rygrad,Ejvind Larsen," På computerskærmens startside til internettet i weekenden springer medieannoncernes overskrifter i øjnene lige til at klikke på:
»Ondskabens øjne Den norske kongefamilie i sorg Breivik-manifest: Fogh har rygrad Så hurtigt var politiet fremme på Utøya 22.juli ændrede alt for Norge Breivik brugte ni år på terrorplan Formodet gerningsmand roser dansk regering 'Han er her. Han får mig. Nu dør jeg' Terrorsigtet lagde sin vilde plan på nettet Breivik tilstår massakre og bombe« Og igen:
»Breivik-manifest: Fogh har rygrad.«
Klikker man, læser man:
»Søndag 24. juli kl. 08:58. Oslo-terroristen Anders Behring Breivik ser efter alt at dømme op til Danmarks tidligere statsminister Anders Fogh Rasmussen. Det fremgår af Breiviks 1.500 sider lange manifest. 'Den eneste vesteuropæiske leder ved magten, som har noget, der minder om en rygrad, er Anders Fogh Rasmussen,' lyder det blandt andet i manifestet. Udsagnet optræder i et blogindlæg fra bloggeren Fjordman. Der har været spekuleret i, om Fjordman og Breivik er en og samme person, men det er uklart. Hans Rustad, som er grundlægger af debatforummet document.no, afviser, at Fjordman er identisk med Breivik. 'Fjordman har skrevet på Gates of Vienna hele natten (til lørdag, red.), så det kan jeg kategorisk afvise,' siger Rustad til det norske nyhedsbureau NTB. Gates of Vienna er et højreradikalt forum på nettet. Navnet henviser til de muslimske ottomaners belejring af Wien i 1683. Selv om det angiveligt ikke er ham selv, der har forfattet det, har Anders Breivik medtaget indlægget om Fogh i det manifest, som han sammen med en 12 minutter lang video har offentliggjort på nettet. Manifestet blev desuden sendt til Tehri Kiemunki fra det højreorienterede finske parti De Sande Finner kort inden terrorangrebene i Oslo og på Utøya. Omend Anders Fogh ifølge manifestet har noget, der minder om en rygrad, anses han ikke som stærk nok, og Danmark anses som for lille, til at kunne gå forrest i kampen mod et multikulturelt samfund.«
Gud bevare mig for mine venner, mine fjender skal jeg nok selv tage mig af, har sikkert været reaktionen fra Danmarks tidligere regeringschef og nu den frie vestlige verdens, NATO's, generalsekretær, da han blev vidende om sin unge lyshårede norske beundrers kærlighedserklæring.
Den forsagelse af Anders Behring Breivik er Anders Fogh Rasmussen bestemt berettiget til. Som sagt i Informations leder i går:
»Ingen andre end Anders Behring Breivik skal selvsagt gøres ansvarlig for hans ondskab.«
Tid til selvransagelse
Alligevel er fristelsen uimodståelig at forestille sig, hvordan Jyllands-Postens og et utal af provinsavisers forsider dog ikke havde set ud, hvordan Søren Pinds og Brian Mikkelsens ansigtsudtryk mon ikke havde lyst, ægteparret Karen Jespersen og Ralf Pittelkows ditto, fætrene Søren Krarup og Jesper Langballes, hele Danmarks Pia Kjærsgaards, om det i virkeligheden havde forholdt sig, som Information skrev i lørdags:
»Eksperter er ikke i tvivl om, at eksplosionerne i Oslo er et terrorangreb, formentlig udført af militante islamister.«
Ak ja, I gode eksperter.
For sådan forholdt virkeligheden sig som nu kun alt for bekendt slet ikke. Terrorangrebet blev udført af en militant anti-islamist.
»Norges krigsengagement samt genoptrykninger af Muhammedtegningerne anses (af eksperterne) som motiv.«
Norges for slappe engagement i krigen mod islam og for svage udhængning af Muhammed viste sig at være motivet. Ak ja, kære eksperter.
For hvem skal så nu overfaldes og hævnen rettes imod? Hvem har med andre ord skylden for at bibringe Anders, altså Behring Breivik, et sådant motiv til et sådant terrorangreb? Som islam og muslimer og Afghanistan og Irak for 10 år siden og stadig i dag fik og får skylden og straffen for terrorangrebet i USA. Ja, hvad og hvem foreslår Jyllands-Posten, Pind, Mikkelsen, Jespersen, Pittelkow, Krarup, Langballe og Kjærsgaard mon denne gang som skyldige?
Eller skal i virkeligheden slet intet og slet ingen andre end Breivik selv have skylden og lide straffen? Forholder det sig bare, som udtrykt i gårsdagens leder, at vel har Danmark ifølge flere eksperter(!), Information talte med, »intet at lade andre lande høre, når det handler om retorikken på yderste højrefløj, det gør selvfølgelig ikke højrefløjens debattører til potentielle terrorister eller sympatiserende med den norske terroraktion«?
Ja og dog ikke bare ja. Lederen har en tilføjelse: »men det bør give anledning til at rejse et selvransagende spørgsmål«.
Ikke sandt Anders Fogh Rasmussen? Hvad risler op og ned ad rygraden?
Og hvad siger den kristne rygrad, når det af Breiviks manifest fremgår, at det netop var for at forsvare kristendommen, at han følte sig nødsaget til at gøre, hvad han gjorde?
Hvordan har kristendommen egentlig kunnet give anledning til det, når den ellers påberåber sig et menneske, som udtrykkeligt sagde, at det er de sagtmodige, der skal arve Guds rige og det for resten er sine fjender, man skal elske?
Svar udbedes. Med eller uden rygrad.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",74.0,26. juli 2011,"Eller skal i virkeligheden slet intet og slet ingen andre end Breivik selv have skylden og lide straffen? Forholder det sig bare, som udtrykt i gårsdagens leder, at vel har Danmark ifølge flere eksperter(!), Information talte med, »intet at lade andre lande høre, når det handler om retorikken på yderste højrefløj, det gør selvfølgelig ikke højrefløjens debattører til potentielle terrorister eller sympatiserende med den norske terroraktion«?"
6569,/debat/2013/09/laeserbreve-1,Læserbreve,," 
	Asger Aamunds misforståelser

Henrik Petersen, Farum

	Under overskriften »Vind eller forsvind« argumenterer Asger Aamund for, at Danmark er på taberkurs i den blodige globale konkurrence. For at ændre på det, skal vi ifølge Aamund først og fremmest have en skattereform, og derudover skal vi fremover dyrke eliten fra folkeskole til universitet.

	Men ulempen ved Asger Aamunds strategi om elitedyrkelse er jo netop, at den vil skabe og fastholde de ’tabere’, som han anser for hele problemet. De fattige landes problem er jo ikke, at der er nogle, som klarer sig godt, men derimod at det store flertal er ude af stand til at undslippe fattigdom.

	Nøglen til succes ligger i at invitere alle dem som i dag er udenfor ind i varmen – i stedet for at skubbe dem endnu længere ud i kulden. For mig er en virksomhed et middel – for Asger Aamund er virksomheder et mål i sig selv. Der ligger den store ideologiske kløft i dag: Skal mennesker tjene virksomheder, eller skal virksomheder virke til gavn for mennesker?

	Syg kultur i forvaltningen

Rasmus Kongshøj, Odense

	Den 24. september kan man læse, at den kommunale kontrolgruppe i Holbæk skriver nedladende og krænkende bemærkninger om en borger, som mistænkes for socialt bedrageri.

	Bemærkningerne er ifølge en lektor i socialret i modstrid med god forvaltningsskik. Det kan næppe være nogen hemmelighed for andre end politikere og mediefolk, at der eksisterer en syg virksomhedskultur i de kommunale forvaltninger. Borgerne betragtes som besværlige, halvdumme, småkriminelle tabere, der kun er ude på at nasse på samfundet.

	Den nedladende, bedrevidende og dehumaniserende holdning til borgerne er et resultat af årtiers målrettet politisk arbejde, hvor man gennem hadefuld retorik, håndplukkede enkeltsager og asocial lovgivning bevidst har ekskluderet ’taberne’ fra samfundet.

	Det er også derfor, man ikke gør noget ved kontrolgrupperne. Man skriver om dem i Information, men politikerne lader, som om problemet ikke eksisterer. Det havde de nok næppe gjort, hvis det var en privatkapitalistisk virksomhed, der var kommet i klemme i systemet.

	Manglen på handling har naturligvis sin årsag – den uforskammede behandling af medborgerne passer nemlig som fod i hose til politikernes projekt, der går ud på at tage fra de allerfattigste og ovenikøbet få befolkningen til at tro, at det er på grund af de handicappede og arbejdsløses dovenskab og nasseri, at der ikke er råd til noget.

	Kontrolgrupperne er ikke blot enkeltstående problemer. De er en del af et politisk system.

	Matchfixede tv-nyheder

Niels Engelsted, København

	Lasse Jensen skriver i sin medieklumme 25. september, at tv-nyheder skal være hurtige, og at vi derfor skal lægge øjne til »følelsesporno, live-reportere, der skal indgyde nærvær, samt evige opfordringer til at blive på kanalen, for lige om lidt bliver det nok spændende«.

	Doping i Tour de France har mærkeligt nok ikke gjort cykelløbet til en mindre attraktiv tv-begivenhed, hvis vi bare har nogen at holde med. Anderledes forholder det sig med matchfixing i fodbold. Fodboldkampe, hvor vi har mistanke om, at resultatet er aftalt på forhånd, mister med det samme enhver interesse. Denne iagttagelse kan overføres til tv-nyhedsudsendelserne.

	Jeg har selv været storforbruger af nyhedskanalerne, men den overtydelige matchfixing har nu gjort, at jeg er nødt til at zappe væk. Det er fuldstændigt forudsigeligt, hvad der skal ske, og hvad de vil sige, og ikke alene er forudsigeligheden dræbende kedsommelig, men man mærker også hensigten og bliver forstemt. At se danske nyhedskanaler er blevet lidt som at se Korean News eller læse Pravda i gamle dage.

	Er regeringen bange forfolket?

Emilie Hornshøj, København

	Regeringen og den borgerlige opposition har længe været kendt som EU-tilhængere. Det er der for så vidt ikke noget i vejen med. Men når de gang på gang forsøger at presse EU ned over hovedet på danskerne, opstår problemet.

	Det seneste eksempel er EU’s patentdomstol, som højst sandsynligt skal til folkeafstemning. Men regeringen forsøger for alt i verdenen at undgå denne situation. Det kan ske gennem med fem sjettedeles flertal i Folketinget, ogsenest har statsminister Helle Thorning-Schmidt (S) derfor sendt en bøn til Dansk Folkeparti (DF) om at ændre holdning. Selv tidligere statsminister Lars Løkke Rasmussen (V) er kommet ud af hængekøjen.Han foreslår en studehandel ved at give DF indrømmelser i forhold til velfærdsturisme.

	Hvis ikke Dansk Folkeparti ender med at vende på en tallerken, så kan danskerne forvente en folkeafstemning indenfor de næste ni måneder.Det er klart, at regeringen begynder at ryste i bukserne ved udsigten til en EU-folkeafstemning. Danskerne har nemlig en uheldig tendens til at ’stemme forkert’, når det kommer til EU. Det må være virkelig træls at skulle forholde sig til det danske demokrati.

	Lad islamisterne slås indbyrdes

Dennis Baggers Laursen, Brøndby

	Lasse Ellegaard skriver den 25. september, at de islamiske jihad-grupper i det nordlige Syrien i det seneste halve år har været mere optaget af at bekrige hinanden, rage territorium og forsyninger til sig samt at sætte sig på olieresourcerne end at deltage i krigen mod Bashar al-Assads regime.

	Det har hele tiden været synligt, at islamisterne og det syriske folk havde, og har, modstridende interesser. Islamisterne er religiøse imperialister og kapitalister, der dels ønsker at tage kontrollen over Syrien og omdanne landet til et kalifat; dels at kontrollere de indbringende naturressourcer, Syrien har.

	Islamisternes imperialistiske og kapitalistiske interesser bliver her konsolideret, og de ender naturligvis med at bekæmpe hinanden – et udfald, der altid er uundgåeligt blandt kapitalister og imperialister. For godt nok har de fælles interesser, men disse fælles interesser er selviske og inden for områder, der gør, at de altid vil tage fra hinanden.

	Imperialisternes kamp mod hinanden bør naturligvis være et momentum for folket til at overtage magten. Det syriske folk må vente, til islamisterne har reduceret sig selv i antal. Når den mest opportune lejlighed opstår, bør det sætte det sidste angreb ind og nedkæmpe islamisterne og derefter fascisten Assad.Først herefter kan man oprette et folkedemokrati i Syrien.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,28. september 2013,	Kontrolgrupperne er ikke blot enkeltstående problemer. De er en del af et politisk system.
6384,/debat/2013/10/nogen-venligst-fjerne-marxistiske-mandehader,Vil nogen venligst fjerne den marxistiske mandehader?,Sanne Søndergaard," 
	Der er en vis ironi forbundet med at være feminist. Jeg er feminist, fordi jeg gerne vil kæmpe for at fjerne de forventninger, der er til, hvordan jeg skal være som kvinde. For der er stadig alt for mange af den slags forventninger, der betyder, at jeg som kvinde behandles helt anderledes end en mand. (Og tilsvarende er der også stadig for mange forventninger til, hvordan man er mand).

	Ironien er, at der også er uhyggeligt mange forventninger til det at være feminist. Vi forventes at være på én bestemt måde og mene helt bestemte ting.

	Modstandere af feminisme er selvfølgelig de værste til det her. De påstår, at feminister er mandehadere, er ude på at få kvinder frem på mænds bekostning eller andre newspeak-agtige udlægninger af begrebet. Udlægninger, der desværre har vundet ret stort indpas i retorikken om feminisme. Det betyder, at det efterhånden er næsten umuligt at diskutere nogen former for kønsulighed uden at skulle forsvare sig imod paranoide typer, der lider af den overbevisning, at kvinder har konspireret om at udrydde mænd for fremover at formere os ved kloning.

	Men et er modstandere af feminisme, der offentligt står frem og kalder sig det. Noget andet er den indre modstand, den undergravende virksomhed, der findes inden for selve feminismen.

	Den optræder som regel i form af såkaldt ’blå feminister’. Mennesker af begge køn, der påstår enten at være feminister eller at støtte feminismens sag, men som samtidig er helt væk med hensyn til kønsulighed. Hård-nakket benægter de fakta og påstår, at vi skam er ligestillede, og hvis vi ikke er, så må det være, fordi enkeltindivider har truffet nogle selvstændige beslutninger, der har ført til ulighed.

	Og så er det her, al debat (ikke bare kønsdebat) skal føres i dag: Er vi helt frie individer, eller er vi underlagt samfundsstrukturer? Gab!

	Den diskussion er så ligegyldig, fordi den fastholder en kløft imellem liberal og venstreorienteret. En kløft, der aldrig vil kunne bygges bro over, fordi de to standpunkter er så grundlæggende uenige om, hvad mennesket er.

	Nu er det her jo heldigvis Information, så jeg antager, at der ikke vil være mange læsere, der har brug for en længere neurologisk udredning om, at vi reelt er ’både og’: Vi er til en vis grad autonome, men vi bliver også påvirket af de underliggende strukturer. Graden af begge dele kan – og skal – selvfølgelig diskuteres.

	Men så langt når vi sjældent i debatterne. Positionerne ender i skyttegravene. Resultatet er total stilstand. Der kommer aldrig nogen løsning. Og jeg mistænker lidt nogen for, at det er hensigten ...

	68’erne vågner op til udåd

	Den undergravende virksomhed, som de ’blå feminister’ har kørt i en del år – og som de stadig kører ret heftigt, til dels fordi medierne elsker deres kampiver – har jeg dog efterhånden vænnet mig til. Men nu skal jeg så også til at vænne mig til den indre modstand, som blomstrer op hos røde feminister.

	Det er feminister, der har besluttet sig for, at kampen for at begrænse kønsulighed igen skal til at handle om langt mere end det. Tit er disse feminister ældre rødstrømper, der åbenbart har ligget i kryosøvn de seneste 40 år og pludselig er vågnet op med ét kampråb på læberne: »Kampen for den marxistiske dagsorden begynder nu!«

	Hey, jeg har alt mulig respekt for den kamp, rødstrømperne kæmpede i 1970’erne. Jeg er også fuldstændig enig i, at kvindekamp stadig er klassekamp – og omvendt. For det meste ulighed skabes af magtstrukturer, og de begrænser sig ikke kun til én slags ulighed.

	Men skulle vi lige sætte uret frem til det nye årtusinde og forholde os til det liv, vi rent faktisk lever? Øv bøv, kapitalismen vandt!

	Det skal vi da endelig ikke slutte med at kritisere, det er ikke det, jeg siger. Der er alt mulig grund til at problematisere vores kapitalistiske, individorienterede tidsalder – ikke mindst på grund af de økonomiske problemer, det skaber.

	Men – undskyld sproget – hvad fanden har det med feminisme at gøre i dag? Hvorfor skal jeg som feminist tvinges til at vælge den blodrøde side i den kamp?

	Nancy Fraser, der skriver andetsteds i denne avis, er en af disse ældre rødstrømper, der er vågnet op til dåd. I stedet for at føre sin kamp mod den kapitalistiske dagsorden – som hun er i sin gode ret til – tager hun hele den moderne feminisme som gidsel og kræver, at vi dropper vores individuelle behov for i stedet at stå sammen for at »tæmme kapitalen for retfærdighedens skyld«.

	Drop den bollerumsdrøm

	Nu bliver jeg muligvis nok anklaget for kystbanefeminisme, men alle feminister er efterhånden dødtrætte af de antifeminister, der håndterer reel kritik af ulighed i vores samfund med en henvisning til, at de stakkels undertrykte kvinder i Indien har det værre. Bare fordi andre bliver sparket i hovedet, må jeg godt brokke mig over et spark i fissen!

	Og det her gælder altså også internt i feminismen. Vi er moderne, vestlige kvinder, der forsøger at begå os i en moderne, vestlig verden – med de luksusforhold og problemer, der følger med.

	Det er ikke i orden at forvente, at man for at være rigtig feminist skal bryde hele den ramme ned og begynde forfra i hippiekollektiver med deltagerdemokrati og »opvurdere ulønnede aktiviteter – herunder omsorgsarbejde«.

	Al respekt for hippierne og kvindebevægelsen i 1970’erne – men så vidt jeg kan vurdere fra min uvidende, unge position var det det, der oprindeligt gik galt. Ideen om, at man kunne skabe så grundlæggende samfundsomvæltninger kunne ikke forenes med de mennesker, der rent faktisk fandtes.

	Folk, viser det sig, er ikke specielt interesserede i det store kollektive fællesskab. De fleste vil bare gerne passe deres parforhold og deres hjem, deres børn og deres arbejde, dyrke deres fritidsinteresser og masser af sex – og ikke med alle andre i bollerummet, men med nogle særligt udvalgte.

	De fleste mennesker er faktisk ret almindelige og vil gerne bare leve almindelige kernefamilieliv. Min opgave som feminist er at kæmpe for, at de alle får mulighed for til at leve deres individuelle liv – om det så er kvinder, der gerne vil lede Danfoss eller mænd, der gerne vil gå hjemme med fire børn (eller omvendt), eller homoseksuelle, der gerne vi have børn, eller ualmindelige mennesker, som gerne vil have plads til at leve ualmindelige liv.

	Uden femibannerfører

	Feminisme handler om den enkelte kvinde og den enkelte mand, ligesom det handler om kvinder og om mænd som grupper – hver for sig og sammen. Hvad forventes der af os? Og er rammerne for de forventninger vide nok? Feminisme handler om dét.

	Så feminisme kan godt give plads til, at vi er uenige om andre politiske og økonomiske mål, så længe vi internt er enige om, at nej, vi er stadig langt fra ligestilling mellem kønnene, og ja, det er faktisk målet. Uanset hvordan samfundet så ellers måtte se ud!

	Om det betyder ligestilling i det ultimative kollektive og bæredygtige utopia eller ligestilling til at tjene monstermeget og køre den fede, forurenende bil. Det er faktisk underordnet.

	For feminisme er at skabe mere plads til kønnene i det samfund, der allerede er. Javist er ideen selvfølgelig, at større lighed og flere muligheder for begge køn vil føre til et bedre samfund på sigt. Men vil du skabe et helt andet slags samfund, et mindre kapitalistisk, mere solidarisk og bæredygtigt af slagsen – og det ville da være skønt – må du altså gøre det uden feminismen som bannerfører.

	 

Sanne Søndergaard er komiker og forfatter




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",48.0,26. oktober 2013,"	Modstandere af feminisme er selvfølgelig de værste til det her. De påstår, at feminister er mandehadere, er ude på at få kvinder frem på mænds bekostning eller andre newspeak-agtige udlægninger af begrebet. Udlægninger, der desværre har vundet ret stort indpas i retorikken om feminisme. Det betyder, at det efterhånden er næsten umuligt at diskutere nogen former for kønsulighed uden at skulle forsvare sig imod paranoide typer, der lider af den overbevisning, at kvinder har konspireret om at udrydde mænd for fremover at formere os ved kloning."
12761,/debat/2011/02/laeserbreve-8,Læserbreve,Informations Webredaktion," Grundlov sikrer indfødsret
Eva Ersbøll, Institut for Menneskerettigheder
Søren Krarup (DF) anfægter, at der skulle være en langvarig dansk tradition for at give indfødsret til udlændinge, som er født og opvokset i Danmark (28. januar). Ordningen eksisterede under enevælden, men Søren Krarup mener ikke, at 'hensynsfuldheden' fra dengang fortsatte efter vedtagelsen af grundloven af 1849.
Det gjorde den imidlertid. Demokratiet var - heldigvis kunne man sige -lige så 'mildt' som den enevældige konge. Enevældens ordning var i kraft, indtil Danmark fik sin første indfødsretslov i 1898. Derefter blev ordningen videreført, både i indfødsretsloven af 1898 og 1925. Der skete en ændring i 1950, men ikke med hensyn til de unges ubetingede ret til indfødsret. De fik blot ikke længere automatisk indfødsret, men skulle afgive en erklæring herom i alderen 18 - 23 år.
Det var denne erklæringsregel, der blev ændret i 1968 i lyset af den FN-konvention om begrænsning af statsløshed, som Information har omtalt. Fra det tidspunkt blev der i øvrigt ikke længere stillet krav om fødsel her i landet. De unge skulle blot have opholdt sig i Danmark i mindst to perioder på fem år før erklæringstidspunktet.
Reglen om de unges ret til indfødsret blev modificeret omkring 2000 og senere ophævet for ikke-nordiske unge. Men det ligger fast, at i næsten al den tid, den danske grundlov har været i kraft, har herfødte og heropvoksede udlændinge haft ret til dansk indfødsret.
Akademikerne  forlader os
Finn Borch Andersen,  formand for Djøf
Næsten 5.000 udlændinge tager hvert år en universitetsuddannelse i Danmark. Vi står foran en akut mangel på højtuddannede, så det er vi glade for at de gør. Men desværre rejser halvdelen af dem hjem igen. Og selv om Danmark på mange måder er et dejligt sted at gøre international karriere, har vi længe ikke formået at tiltrække mange akademikere fra udlandet.
Der var engang, vi kunne tillade os at trække på skuldrene og have nok i os selv, men det kan vi ikke længere. Og vi har under ingen omstændigheder råd til at have et pointsystem, der nærmest gør det umuligt for udenlandske højtuddannede at slå sig ned.
Vi kommer til at mangle 20.000 højtuddannede inden for de næste 20 år - alene inden for det samfundsvidenskabelige område. Efterspørgslen på højtuddannede vil stige langt hurtigere, end vi med det nuværende tempo kan nå at uddanne de unge, der skal give vækst i det private erhvervsliv.
Løsningen er naturligvis først og fremmest at uddanne flere. Men vi er også nødt til at fastholde og tiltrække højtuddannede fra udlandet. Ellers går regnestykket ikke op.
Vi har brug for mange flere udenlandske højtuddannede end de, der rent faktisk ønsker at bo her. At afvise dem med et pointsystem, der fortæller dem, at de er uønskede, er både uværdigt og ude af trit med Danmarks behov.
Hvem sagde nedslidt?
Lars Franyó, folketingskandidat, Liberal Alliance
Når regeringen er imod efterlønnen, kan det vel ikke overraske, at oppositionen forsøger at fiske i rørte vande og råbe højt op om, at efterlønnen under ingen omstændigheder må afskaffes. Det er Helle Thorning-Schmidt (S) naturligvis i sin gode ret til.
Argumenterne om, at efterlønnen går til nedslidte er imidlertid pinlig. Arbejdsvilkårene på de arbejdsområder, som tidligere var skadelige for helbredet og førte til, at lønmodtagere blev uarbejdsdygtige længe før normal pensionsalder, er forbedret betragteligt. Mange af arbejdsopgaverne er for længst moderniseret med hjælp fra maskiner og andre hjælpemidler.Det giver derfor anledning til at tro, at det er fagforbundene under LO, som i forsøget på at skaffe velfærdsgoder til deres medlemmer, står bag Socialdemokraternes forkærlighed for efterløn.
Her gik jeg ellers og troede, at fagforeningernes vigtigste opgave var at sørge for, at deres medlemmer fik høj løn og så gode og velordnede arbejdsforhold, at nedslidning ikke kom på tale - men det er måske noget jeg har misforstået?
Danmarksindsamling
Søren Pind,  udviklingsminister (V)
Chili Djurhuus skriver, at hun ikke mener, jeg var aktiv nok ved Danmarksindsamlingen sidste lørdag. (2. februar). Det er jeg overrasket over - jeg er ikke bekendt med, hvad hendes særlige bidrag har været, og hvordan det giver hende anledning til at pege fingre ad min indsats.
Min rolle var på forhånd klart aftalt med DR. Jeg stillede op til interview om  Afrikas udfordringer og gik så til telefonerne. Det var en fornøjelse. Folk var søde (og gavmilde), men på et tidspunkt blev jeg afløst af Jan Gintberg.
Herefter gik jeg ind til Folkekirkens Nødhjælp, SOS Børnebyerne og alle de andre ngo'er i salen ved siden af. De modtog jo pengene fra indsamlingen og er mine daglige samarbejdspartnere.
Søndag skulle jeg rejse til Afrika, hvorfor jeg som aftalt med DR tog hjem noget før afslutningen ved midnat. Danmarksindsamlingen er et fremragende initiativ, som jeg bakker fuldstændigt op om.
Svage elever
Line Lykke Nielsen, Viborg
Som aftalt mellem regering og kommuner bliver sparekniven i disse dage for alvor sat ind over for folkeskolen. Her i min hjemkommune, Viborg, skal der spares 80 lærerstillinger og 20 millioner kroner på skolernes samlede budget. Det indbefatter også specialundervisningen, som er målrettet børn med reelle diagnoser, Tourettes Syndrom, Asperger eller ADHD.
Pædagogik, læreruddannelser, rammer og antallet af børn i en klasse har indtil nu været meget forskelligt på specialskolerne og den almindelige folkeskole. Udsigten til, at folkeskolen nu også skal kunne rumme specialundervisningskrævende børn i normalundervisningen, er en stor udfordring for  lærerne i folkeskolen.
Der lægges hermed en uoverskuelig opgave på de seminarieuddannede folkeskolelæreres skuldre. De har ikke udsigt til efteruddannelse og må derfor se frem til en pædagogisk spagatopgave, der med stor sandsynlighed vil få mange til at forlade jobbet som underviser.
Forældrene til børn både i folkeskolen og i nuværende afviklende specialskoler, bør være meget opmærksomme på de forandringer, der vil vise sig over de nærmeste år. Det er mit håb, at forældre vil støtte lærere i, at undervisningen skal være af god kvalitet.
Innovation til udlandet
Søren Hetland Basse, Bornholm
En EU-undersøgelse fra 1. februar viser ifølge Ritzau og EPN at »Danmark ligger i top med ideer«. Vi bliver kun overgået af Sverige, hvad angår kreativitet! Men ifølge Dansk Erhverv er det paradoksalt, at Danmark placerer sig i toppen. »Blandt andet fordi Danmark ligger tredjesidst, når det kommer til vækst i innovation.«
Men måske er det ikke så  paradoksalt endda. Danske firmaer er noget nær verdensmester i at oprette datterselskaber og eksportere arbejdspladser. Der er i dag flere personer beskæftiget i danske datterselskaber i udlandet end i moderselskaberne i Danmark. For alle disse selskaber ligger det lige til højrebenet, at man springer leddet med implementeringen af gode danske ideer over i Danmark, og i stedet eksporterer ideerne direkte til datterselskaberne eller samarbejdspartnerne i de mest lønsomme produktionslande.
Det er en stor illusion at tro, at innovation under de nuværende markedsforhold vil kunne redde Danmarks og de øvrige gamle industrilandes økonomier. I The New York Times har økonomiprofessoren Tyler Cowen slået fast, at innovation betyder meget lidt for indkomstniveauet i USA i perioden 1905 til i dag (29. januar).
Det er helt korrekt, at vor eneste vej ud af den nuværende samfundsøkonomiske knibe er idéudvikling, men der er altså nogle store mellemregninger, som man skal have på plads, inden det kan lade sig gøre!
Flerkæresteri
Lise Uhrup, København
Det giver gode overskrifter, når kvinder åbenlyst bekender, at de har flere kærester. For ikke så længe siden kunne man her i Informations spalter læse om en yngre kvinde, som fortalte om sine mange kærester, og forleden aften kunne man på landsdækkende tv-møde en anden kvinde, som afslørede,  at hun havde tre mænd i spil. Fælles for kvinderne var spørgsmålet: Hvad skal jeg bruge en mand til?
Jeg bliver ikke det mindste forarget over, at nogle kvinder har flere mænd. Men jeg bliver trist over den forbrugermentalitet, der er kommet i forhold til vores medmennesker. Hvad kan du bidrage til i mit liv?, spørger vi.
Kvinden fra tv-showet fortalte, at hun var blevet forladt af en kæreste, som hun var meget glad for, og så satte hun sig ned og skrev, hvad det var, hun skulle bruge en mand til. Det blev til 26 punkter, så vidt jeg husker. Nogle af overskrifterne var: sex, samtale og handyman-arbejde, og hun sluttede, at ingen mand ville kunne udfylde alle de behov. Derfor havde hun nu indrettet sig med tre mænd, der sammenlagt udfyldte hendes behov.
Jeg ville slet ikke selv kunne finde ud af at have et seksuelt forhold til tre mænd, men jeg har mandlige venner, som jeg går ud og spiser frokost med eller går til koncert med. Det er helt ok for min mand, men ikke for alle mænd. Måske var det dér, man skulle starte?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,5. februar 2011,"Kvinden fra tv-showet fortalte, at hun var blevet forladt af en kæreste, som hun var meget glad for, og så satte hun sig ned og skrev, hvad det var, hun skulle bruge en mand til. Det blev til 26 punkter, så vidt jeg husker. Nogle af overskrifterne var: sex, samtale og handyman-arbejde, og hun sluttede, at ingen mand ville kunne udfylde alle de behov. Derfor havde hun nu indrettet sig med tre mænd, der sammenlagt udfyldte hendes behov."
9279,/debat/2012/08/gaeldskrisen-vaekstkrise,Gældskrisen er en vækstkrise,Peter Nielsen," Finanskrisen er blevet fortrængt af en gældskrise, og både politikere og økonomer giver os det indtryk, at gældskrisen er den sidste sten på vejen mod ny vækst og fremgang. Det er misvisende. De seneste år har budt på stadig mere alvorlige krisesymptomer, og gældskrisen er kulminationen på årtiers vækstkrise. Aktuelt er der minusvækst i Europa og markant opbremsning i væksten i USA og Kina. Der er ingen tegn på ny høj vækst. Krisen spidser til.
Systemet er afhængig af en uendelig vækst i BNP på mere end to procent om året. Efterkrigstiden var præget af en historisk høj vækst på grund af fattigdom og rigelige ressourcer, men i 1970’erne begyndte en række problemer at melde sig på grund af rigdom og nedslidte ressourcer. På det individuelle plan oplevede folk i stigende grad grænser for arbejde og forbrug, på det sociale plan opstod der udbredt skepsis overfor velfærdsstaten, og oliekriserne var signaler om tiltagende knaphed på naturressourcer.
Der skete en opbremsning i væksten, da det blev sværere og sværere at få folk til at arbejde og forbruge mere, samt at finansiere velfærdsstaten. Og de naturlige grænser for vækst blev i stigende grad en økonomisk faktor.
Voksende gældsbyrde
Siden 1970’erne har vi i de rige lande set en markant tendens til aftagende vækst. Det er i denne sammenhæng, at gældskrisen er afgørende og aktuelt spidser til. For gæld var og er en løsning på vækstkrisen, der dog samtidig skaber grundlaget for en endnu mere omfattende vækstkrise.
Det, der er sket i de seneste årtier, er, at gæld er blevet den essentielle faktor i kapitalismen. Gældsopbygningen har kompenseret for det aftagende vækstpotentiale. Gælden indebærer, at fremtidens vækst bliver rullet tilbage og realiseret i nutiden. Væksten bliver altså holdt oppe ved, at der tæres på fremtidens vækst. Siden 1970’erne er både den individuelle, offentlige og økologiske gæld vokset systematisk.
På det individuelle plan er husholdningernes gæld vokset kraftigt i alle rige lande og udgør i dag typisk mere end 100 procent af den disponible indkomst. Danmark ligger her helt i toppen med mere end 300 procent.
På det sociale plan er den offentlige gæld vokset i tilsvarende høj hastighed fra under 40 procent af BNP i de rige lande som helhed i 1970 til mere end 100 procent i dag.
I de mest gældsplagede lande som Grækenland, Spanien og Italien er gælden vokset eksplosivt.
Det økologiske underskud er også vokset kraftigt i de rige lande. Siden 1980’erne er der endda opbygget en voksende global gæld, da det økologiske underskud i de rige lande i stigende grad overtrumfer det økologiske overskud i de fattige lande.
Modvækst erstatter lavvækst
På trods af voksende gældsbyrder har udviklingen i de rige lande dog været præget af, at de økonomiske opsving er blevet kortere og den gennemsnitlige vækst lavere. Det stort opreklamerede opsving i 00’erne varede fire år, og den årlige vækst var kun halvt så høj som gennemsnittet i 1960’erne.
Gælden har forskudt og forstærket vækstkrisen. Den grundlæggende dynamik er, at udtømningen af fremtidens vækstpotentiale skaber stigende problemer, i takt med at fremtiden bliver til nutid.
Vækstpotentialet bliver stadig svagere, og gældsbehovet vokser tilsvarende. Systemet skubber et voksende problem foran sig. Den aktuelle gældskrise er et symptom på, at en ny tærskel er overskredet. Fremtidens vækstpotentiale er nu også udtømt, og vækstkrisen manifesterer sig med fornyet kraft.
Tidligere supplerede gælden en svag vækst, men i dag kompenserer voksende gæld for minusvækst. Alene den offentlige gæld vokser aktuelt meget mere and BNP i de rige lande. Uden eksplosivt voksende gældsbjerge ville vi altså opleve markant modvækst.
Det private og offentlige forbrug holdes oppe i en situation, hvor begge dele ellers ville være faldende. Dette indebærer, at de aktiver, der kan belånes, har essentiel betydning. For individers vedkommende er ejerboliger helt afgørende, og socialt set er statens kreditværdighed det vigtigste aktiv.
Nyt vækstbillede
Siden 1970’erne har der været en tæt sammenhæng mellem boligpriserne og det private forbrug. Vi så det i 1990’erne, hvor det økonomiske opsving gik hånd i hånd med høje og vedvarende stigninger i boligpriserne, og vi så det i 2004-2006, hvor himmelstormende boligpriser dannede grundlag for en ’forbrugsfest’.
Men de kraftigt faldende boligpriser i 2008-9 faldt også sammen med et stort fald i forbruget. I de seneste år har vi set stagnerende boligpriser og et stagnerende privat forbrug.
I forhold til det offentlige forbrug afhænger lånemulighederne grundlæggende af statens kreditværdighed. De hårdest ramte lande risikerer statsbankerot, men kreditværdigheden er i de rige lande som helhed stærkt tynget af store gældsbyrder, som kun ser ud til at vokse og vokse i de kommende år.
For forbruget som helhed er renten blevet den essentielle indikator. Renten er prisen på gæld, og hvis denne er lav, så er gæld billig. Højere rente betyder derimod dyrere gæld. Stigende forbrug forudsætter en meget lav rente, og aktuelt er renten da også rekordlav i de toneangivende rige lande. Alligevel udebliver væksten.
Faktisk er der ingen af de kendte instrumenter, der virker i den aktuelle situation.
Der bliver gennemført en række tiltag for at genskabe væksten. Det er varierende kombinationer af nyliberal og keynesiansk politik. Rentepolitikken er nyliberal, og de lave renter i midt-00’erne fortrængte krisen i årtiets begyndelse. Men sammen med nyliberale dereguleringer af boligmarkedet stimulerede de lave renter også boligboblen, som banede vejen for den efterfølgende finanskrise.
Aktuel vækstpolitik
Nyliberale fokuserer på stimulering af især boligmarkedet og genopretning af staternes kreditværdighed gennem nedbringelse af statsunderskuddene. Men boligpriserne er stadig oppustede, og de offentlige nedskæringer reducerer væksten yderligere. Vi ser ekstreme versioner af denne politik i lande som Grækenland og Spanien, men nyliberal politik er toneangivende i Europa som helhed, der aktuelt er præget af kronisk nulvækst.
Den nyliberale politik bygger på en forestilling om et stort og vedvarende vækstpotentiale i den private sektor, men det er en fatal illusion.
Keynesianere stimulerer i stedet forbruget direkte. Det private forbrug stimuleres gennem skattelettelser, og det offentlige forbrug hæves yderligere på trods af store statsunderskud. Forestillingen er, at denne politik vil skabe en så høj og stabil vækst, at statsunderskuddene på længere sigt forsvinder. For keynesianere er vi aktuelt i samme situation som i krisen i 1930’erne: Vi oplever en konjunkturnedgang i en situation med et stort vækstpotentiale.
Men vi lever ikke i 1930’erne. De rige lande er præget af meget nedslidte ressourcer, og derfor fører keynesiansk politik i den aktuelle vækstkrise ikke til stabil høj vækst, kun til eskalerende offentlig og økologisk gæld. Det er USA det bedste eksempel på. På trods af et kronisk statsunderskud siden finanskrisen på 10 procent af BNP om året og en økologisk katastrofekurs, har der kun været moderat og skrøbelig vækst i USA. Aktuelt er væksten lavere end de magiske to procent.
Vi står altså aktuelt i en tilspidset vækstkrise. Det afgørende symptom er gældskrisen. Og der er ikke umiddelbart en vej ud af denne fatale systemkrise.
Peter Nielsen er lektor på RUC og har bidraget til bogen ’Modvækst’, der nu kan downloades gratis på www.modvaekst.dk




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",38.0,27. august 2012,Voksende gældsbyrde
10500,/debat/2012/02/laeserbreve-5,Læserbreve,Informations Webredaktion," Asocial bus
Peter Bundesen, Odense
I kommentaren 8. februar raser Henrik Dahl og Ole Thyssen igen over velfærdsstatens elefantitis og dens tendens til at udvikle en offermentalitet. Dettes skyldes angiveligt, at den retter sin velfærd mod de svage.
Det er efter min menings en misforståelse af hvad, der er velfærdsstatens sigte. Princippet er faktisk meget mere en form for forsikringssystem, som omfatter alle borgere og hvor vi alle er kernekunder, altså at vi samtidig er sikret i en lang række forskellige situationer: sygdom, invaliditet, barsel og arbejdsløshed. Det er ikke kun reserveret til de svage, men er til alle borgere.
Jon Kvist har om dette forhold brugt udtrykket ’velfærdsbussen’. Alle i den erhvervsaktive alder tager ind imellem en tur, og står af igen, når de ikke længere behøver det. Selvfølgelig er der også en mindre gruppe, som forbliver i bussen.
En afgørende forskel mellem de to ’forsikringssystemer’ er, at det offentlige omfatter alle borgere, mens det private vil udelukke nogle. En anden afgørende forskel er, at man i det offentlige betaler præmien over skatten, hvilket betyder, at den er indkomstafhængig.
I et privat system er præmiebetalingen afhængig af ens risikoprofil. Det betyder, at der er en stor økonomisk omfordeling i det offentlige system, mens der i det private kun er en omfordeling inden for samme risikogruppe.
Da økonomisk omfordeling og medborgerskab er venstrefløjens mærkesager, er en offentlig sikring ikke hinsides højre og venstre.
GPS-staten
Asger Ousager, Aarhus
Hvorfor udstrækker man ikke en vejafgift til alle danske veje og ikke kun de københavnske? Forudsætningen er en GPS-sender i hver bil, der angiver bilens position.
Programmeringsmæssigt er det ikke den store udfordring automatisk at udregne vejafgifter ved at koble bilens GPS-data sammen med offentlig prissætning af kørsel på alle danske veje ud fra jævnlige målinger af mylderet hver time – endog ud fra samme GPS-data, der også vil kunne bruges til at udsende fartbøder og parkeringsafgifter automatisk.
Registrerings-, vægt- og benzinafgifter kan forsvinde. Samtidig med begrænsning af mylderet på gader og stræder, kan der opnås trinløs regulering af forholdet mellem privat og kollektiv transport. Afgifterne på befordringsmidlerne vil også kunne finjusteres helt lokalt i overensstemmelse med den akutte trafik.
En årsag til, at regeringen endnu vægrer sig ved at foreslå denne løsning, er formentlig frygten for den store Big Mother-stat, som nogle vælgere i forvejen mistænker statsministeren for at pønse på. Mor vil jo altid kunne følge dig:
GPS-senderen vil på ethvert tidspunkt kunne afsløre, hvor bilen er, mens en betalingsring derimod vurderes af regeringen som virkende mindre truende på folks følelser.
Hvad skal væk?
Steen Jonsson Agger, Viceskoleleder, Tranbjerg
Jan Trøjborg (KL) kritiserer overenskomsten med lærerne fra 2008 (OK08) for at være ringere end den fra 2005 – i hvert fald i forhold til antallet af undervisningstimer. Hvis det forholder sig sådan, kan det skyldes, at KL i sin tid ikke gjorde arbejdet færdigt, men overlod det til kommunerne.
I Skanderborg var vi ekstremt grundige. Alle skoleledere gik alle læreres arbejdsplaner minutiøst igennem sammen med lærernes tillidsfolk for at sikre, at der blev vekslet fra OK05 til OK08 uden at forskyde forholdet mellem undervisning og andre opgaver. Andre kommuner var måske mindre grundige – men det kan man ikke laste aftalen.
Hvad skal der være mindre af til fordel for mere undervisning? Trøjborgs luftige bud er ’overflødige møder’. Tænker han på de pædagogiske arrangementer, vi laver, for at gøre lærere og pædagoger dygtigere til at løfte opgaven med øget inklusion? Eller på det øgede antal møder med forældre og psykologer, som skolerne må tage på sig, fordi mange familier i dag er usikre og uden netværk?
Kun lederne på de enkelte skoler kan sikre en kvalitativ udvikling af undervisningen. Det kræver, at man ser det fornuftige i tilstrækkelige ledelsesressourcer på skolerne. Mange kommuner går imidlertid i den modsatte retning i disse år. Det bliver fremtidens egentlige udfordring for undervisningen.
Påtale
Svend Erik Larsen, AU
Informations debatredaktion har desværre rettet i min tekst om Linda Koldau 22. februar. Så den er blevet unyttigt dramatiseret. Jeg havde udtrykkeligt gjort opmærksom på, at jeg ikke forventede der blev rettet i min tekst.
På grund af min særlige position som tidligere udvalgsformand har jeg været påpasselig med en neutral sprogbrug. Information har meddelt at en revideret version ligger som netversion.
Svar: Der er tale om mindre rettelser, som alene har haft til formål at gøre en forkortet tekst mere læsbar. Der er indføjet bindeord som ’f.eks.’, ’altså’ og ’faktisk’. Information har derfor svært ved at se det dramatiserende i rettelserne. Red
Stavnsbånd
Helge Ramsussen, Prachuapkhirikhan, Thailand
Mere end 200 år efter stavnsbåndets ophævelse, har de folkevalgte bestemt at folkepensionister skal bo i EU, for at beholde en hel folkepension. Politikere og udvalg svarer ikke på spørgsmål – det handler jo om nogen som ikke har stemmeret.
Men en mindre gruppe af statsborgere, som har betalt verdens højeste skat igennem et langt liv, under påskud af at det skulle sikre en økonomisk tryg alderdom, har vel også krav på at blive hørt. Når en dansk statsborger, som er folkepensionist, vælger at benytte sin personlige frihed til at bosætte sig uden for EU/EØS, mister vedkommende alle borgerlige rettigheder, undtagen folkepensionens grundbeløb. Altså skal pensionisten, som ikke har adgang til sygesikring, selv betale alle helbredsudgifter af en stærkt beskåret pension på 3.485 kroner om måneden. Alligevel skal pensionisten betale både sundhedsbidrag og kommuneskat, endda til en kommune der ikke eksisterer. Ja, for Pensionsstyrelsen er vel ikke nogen kommune?
Søfolk og beboere på Christiansø er fritaget for kommuneskat fordi de ikke bor i nogen kommune. Hvorfor skal pensionister boende uden for EU så betale 39 procent i skat af en halv pension, når de ikke har nogen adgang til sygesikring eller andre borgerlige rettigheder?
Elitefar
Lars Norman Hestbæk, Risskov
Thomas Hansen melder sig 17. februar ind i konkurrencen om det perfekte forældreskab, og han indskriver sig dermed i en fin slipstrøm af den selvsamme politiske korrekthed, som han vist nok søger at gøre op med.
Han undskylder for, at hans børn ikke var »de første til at kravle, de højeste eller dem med det mest hjemmestrikkede tøj, de mest økologiske bleer«, og senere skriver han, at han bare vil være sammen med sine børn.
Det er i høj grad et politisk korrekt billede, Hansen her tegner af sit eget forælderskab, og jeg tvivler på, at de slemme velfærdsstatslige eksperter, eller andre forældre for den sags skyld, vil anfægte det fine forældreskab.
Der er derimod forældre, som ikke har overskuddet til, at håndtere forventningen om det perfekte forælderskab, men denne gruppe tilhører Hansen næppe. Der er forældre, der ikke tager forældreorlov, bager kager eller skriver artikler i Information. Her kan jeg acceptere ræsonnementet; det er vigtigt, at vi som samfund ikke presser i forvejen pressede forældre ud i dårlig samvittighed og et urimeligt forventningspres.
Dette er samtidig en langt vigtigere diskussion, end Hansens elitære diskussion om, hvor synd det er for ham, der skal leve op til krav om hjemmestrik og kagebagning uden sukker.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,23. februar 2012,"Helge Ramsussen, Prachuapkhirikhan, Thailand"
8032,/debat/2013/02/duellen-su-systemet-generoest,Duellen: ’SU-systemet er meget generøst’,Catarina Nedertoft Jessen," Direktør hos Dansk Industri Lars Goldschmidt mener, at man i regeringens oplæg tager rigtigt fat. Man forsøger nemlig at indrette besparelsen sådan, at folk bliver motiveret til at starte tidligere på uddannelserne og komme hurtigere igennem.
»Vi ville nok være gået længere i forhold til at gå efter cafépenge og gøre taksterne endnu mere afhængige af forældrenes indkomster, men jeg synes, at det er et meget fornuftigt oplæg,« siger Lars Goldschmidt. Han synes især om, at perioden mellem de unge forlader ungdomsuddannelserne og starter på en videregående uddannelse holdes under to år. »Hvis man vil have de privilegier, som ligger i et meget generøst SU-system, er man altså nødt til at tage stilling inden for de første to år, efter man har taget en studentereksamen. Vi har verdens længste uddannelsestid, og den skal sænkes,« siger Lars Goldschmidt.
Han forstår ikke bekymringen fra højskoleforstander Jørgen Carlsen og filosof Ole Fogh Kirkeby over at sænke antallet af SU-klip. Hvor de mener, at en afskaffelse af det sjette studieår vil hindre fordybelse og virke kontraproduktivt, mener Goldschmidt, at en studietid på fem år er tilstrækkelig:
»Uddannelserne er designet sådan, at du i løbet af fem år tilegner dig en akademisk forståelse, som gør dig i stand til at blive ved med at arbejde med dit fag efterfølgende. Det, jeg har oplevet med mit fag, er, at jeg har udviklet mig lige siden, jeg begyndte. Man tilegner sig jo også kompetencer efter sin uddannelse.«
Uddannelsesforskere er enige om, at en reduktion af SU-klip vil betyde, at et vist antal mennesker, som ellers ville have gennemført en uddannelse, ikke bliver færdige. Hvordan forholder du dig til det?
»De har jo ret. Jeg tror dog ikke, at antallet er særlig stort. De indsatser, som skal gøres for at færre falder fra, skal i meget højere grad gøres inden studiestart i stedet for at give længere SU.«
Mens der er ros til SU-udspillet, savner Lars Goldschmidt til gengæld, at kvaliteten af uddannelserne diskuteres. Han mener, at ambitionsniveauet bør sættes i vejret på de studerendes vegne.
»Der er et problem i kun at diskutere SU, når det egentlig drejer sig om, at man skal have en så god uddannelse som muligt. Kvaliteten af uddannelsen er jo en vigtig diskussion, og den er fraværende her. Det, synes jeg, er en skam,« siger Lars Goldschmidt, som tror, at man kan nå endnu længere med de studerende.
 
",1.0,21. februar 2013,"Mens der er ros til SU-udspillet, savner Lars Goldschmidt til gengæld, at kvaliteten af uddannelserne diskuteres. Han mener, at ambitionsniveauet bør sættes i vejret på de studerendes vegne."
7596,/debat/2013/04/spanien-indignation-blevet-national-sindstilstand,I Spanien er indignation blevet national sindstilstand,Katharine Ainger," I har taget alt fra mig!« sagde Inocencia Lucha, en 47-årig spansk kvinde, da hun gik ind i sin bank i Valencia, hældte benzin over sig og stak ild på. Hun skyldte banken penge, skulle overleve for 360 euro om måneden og havde samme dag fået varsel om husudsættelse. Bag de nye ledighedstal – 27 procent af Spaniens befolkning står nu uden arbejde – gemmer sig mange lignende historier om desperation: Alene i de seneste tre måneder har der været 14 selvmord som følge af økonomiske trængsler.
To år er gået, siden los indignados – ’de indignerede’ – indtog de offentlige pladser i byer i Spanien for at protestere imod en økonomisk politik, der sætter hensyn til banker over hensyn til mennesker. I mellemtiden er flere folkelige bevægelser kommet til. Fra Plataforma de Afectados por la Hipoteca (’platform for ofre for udpantning’) til Marea Ciudadana (’borgernes tidevandsbølge’) – en koalition på 350 organisationer, der samler alt fra ansatte i sundhedssektoren til fagforeninger og unge – har mobiliseret hundredtusinder af spaniere mod privatisering og nedskæringspolitik.
Stadig flere spaniere går fra privat forbitrelse til offentlig forargelse. Der er gryende erkendelse af, at opsvinget – stik imod politikernes løfte – ikke er rundt om hjørnet. Alle nøgletal varsler ’et tabt årti’. Tal offentliggjort i sidste uge viser en ny stor stigning i antallet af spaniere, der har stået uden for arbejdsmarkedet i over to år. Arbejdsløsheden er svimlende høj: 40 procent i nogle regioner i Andalusien og 57 procent for de unge. Ifølge El País forlod 260.000 personer i alderen mellem 16 og 30 Spanien sidste år. Én ud af fem spaniere lever under fattigdomsgrænsen.
Retten til at definere
Spinoza siger, at vi mennesker bliver deprimerede, når vi afkobles fra vores potençia – vores egen handlekraft. Det er ikke tilfældigt, at de magtfulde benytter sig af skammens moraliserende sprogbrug for at holde os nede i afmagt: Arbejdsløshed og gæld er alene den enkeltes skyld, påstår de, og social depression en privat affære. Det er utvivlsomt derfor, at María Dolores de Cospedal, generalsekretær for det regerende konservative Partido Popular (PP), for nylig pralede med, at partiets vælgere »hellere ville gå sultne i seng« end undlade at betale af på deres realkreditlån.
Cospedals bemærkning var møntet på Plataforma de Afectados por la Hipoteca (PAH), der fører kampagne for at forvandle de husudsattes isolerende stigmatisering til en bredere folkelig vrede, der kan omsættes i praktisk politisk handling. Udbredt spekulation med pantebreve skabte Spaniens enorme boligboble, der igen bidrog til den omfattende udsættelseskrise – 500 tvangsauktioner om dagen – der efterlader så mange familier hjem- og subsistensløse. På kun et par år har PAH forsvaret hundredvis af spanske hjem mod fogedforretninger og tvunget bankerne til at genforhandle boliglånene. Ada Colau, bevægelsens talsmand, blev landskendt, da hun under en høring i Kongressen kaldte en talsmand for Spaniens bankforbund for »kriminel« – »Han er ikke økonomisk ekspert,« sagde hun. »Det er folk som ham – bankfolk – der er årsag til alle vores problemer.«
PAH aktionerede på gader og stræder i over et år og samlede 1,4 millioner underskrifter for at tvinge regeringen til at diskutere PAH’s forslag til at revidere landets drakoniske udpantningslov – efter de nuværende bestemmelser mister man ikke blot sit hus, men bærer sin prioritetsgæld med sig for livet. Bevægelsens øvrige krav omfatter et moratorium for udsættelser og indførelse af sociale boligtilskud.
I sidste uge valgte PP dog at feje bevægelsens ændringsforslag af bordet, selv om en nylig dom fra EU-domstolen i Luxembourg fandt, at den spanske udpantningslov er i strid med unionens direktiver. Den massive folkelige støtte til PAH’s krav har tvunget PP’s politikere i offensiven: De betegner nu gruppen som »nazister« og »terroristsympatisører«, fordi aktivisterne passede dem op foran deres egne hjem for at presse dem til at gennemføre ændringsforslagene.
Social uro eller ægte demokrati
Men i folkets øjne er det snarere den spanske politiske klasse, der er miskrediteret. Korruptionsskandaler implicerer mange fremtrædende medlemmer af regeringen og deres tidligere kolleger, herunder premierministeren. Mange af disse sager handler om bestikkelse i form af sorte penge fra de byggeentreprenører og boligspekulanter, der er ansvarlige for boligboblen. Premierminister Mariano Rajoy har fået tilnavnet ’Mariano Plasma’, fordi han er gået over til at holde pressekonferencer via tv-skærm og har skåret ned på antallet af kritiske spørgsmål fra medierne.
Kombinerer vi stigende social forarmelse med politisk fremmedgørelse, får vi en opskrift på social uro. Det store spørgsmål er nu, om protestbevægelsernes folkelige succes vil kunne skabe meningsfulde nye former for politisk deltagelse og demokratisk kontrol med den økonomiske beslutningstagning. Borgergruppen Marea Ciudadana, for eksempel, kræver en revision af Spaniens nationale gæld under slagordet ’Vi skylder intet, vi vil ikke betale’ og en folkeafstemning, der kan give den spanske befolkning lejlighed til at markere sin holdning til stramninger og privatiseringer.
Den 1. juni vil den slutte sig til andre sociale bevægelser i det sydlige Europa i gadeaktioner mod nøjsomhedspolitikken og den såkaldte trojka (EU, IMF og Den Europæiske Centralbank, red.) I mellemtiden opfordrer PAH-aktivister til civil ulydighed. Antallet af bankovertagne lejligheder, som holdes besat af de udsatte familier, er stigende.
For to år siden besatte los indignados pladser i byer over hele Spanien i protest mod krisen med kravet om ’et ægte demokrati’. Nu er deres harme blevet national sindstilstand.
	 
Katharine Ainger er britisk aktivist, journalist og medredaktør på bogen ’We Are Everywhere: the irresistible rise of global anti-capitalism’
© The Guardian og Information
Oversat af Niels Ivar Larsen
 
",0.0,1. maj 2013,"Cospedals bemærkning var møntet på Plataforma de Afectados por la Hipoteca (PAH), der fører kampagne for at forvandle de husudsattes isolerende stigmatisering til en bredere folkelig vrede, der kan omsættes i praktisk politisk handling. Udbredt spekulation med pantebreve skabte Spaniens enorme boligboble, der igen bidrog til den omfattende udsættelseskrise – 500 tvangsauktioner om dagen – der efterlader så mange familier hjem- og subsistensløse. På kun et par år har PAH forsvaret hundredvis af spanske hjem mod fogedforretninger og tvunget bankerne til at genforhandle boliglånene. Ada Colau, bevægelsens talsmand, blev landskendt, da hun under en høring i Kongressen kaldte en talsmand for Spaniens bankforbund for »kriminel« – »Han er ikke økonomisk ekspert,« sagde hun. »Det er folk som ham – bankfolk – der er årsag til alle vores problemer.«"
7050,/debat/2013/07/verden-beskidt-ergo-rolf-ren,"Verden er beskidt, ergo er Rolf ikke ren",Thomas Schwartz Larsen," 
	Cykelsporten gennemlever i disse år en sand stormflod af syndsbekendelser, hvor stort set samtlige af de foregående årtiers stjerner mere eller mindre frivilligt indrømmer brug af doping. Og det sker i så stort omfang, at der vel efterhånden er tale om en helt særegen tværmedial genre. De dårlige undskyldninger om ufødte tvillinger og inficerede oksebøffer er afløst af pinligt detaljerede oplysninger om specifikke injektioner og sindrige sløringsmetoder, og cykelsportens sagnomspundne code of silence (Omérta) er for alvor blevet brudt.

	I kølvandet på denne bekendelsesbølge har vi stik imod kristen skik og brug ikke oplevet en tilsvarende strøm af tilgivelse. Snarere er der tale om en mediegabestok, hvor rytterne hænges ud som moralsk anløbne og dårlige mennesker, og hvor man for eksempel beskylder den degraderede cykelrytter par excellence, Lance Armstrong, for at være intet mindre end ’verdens største snyder’ og for at stjæle vores ungdoms syv mest solrige somre. I bedste X Factor-stil hylder vi rytterne, når de står i rampelyset, men samtidig er vi lynhurtige til at pege fingre ad dem som taberindivider og kriminelle, når dynamolygten slukkes, og den nøgne, sirligt barberede hud rammer asfalten. I tilfældet Chris Froome – dette års aktuelle gule førertrøje – råber vi endda på bizar vis ’fusker’ efter ham, samtidig med at vi klapper.

	Elitesport er fiktion

	I USA er der opstillet krav om, at Lance Armstrongs bøger flyttes til fiktionsafdelingen, samtidig med at tidligere arbejdsgivere og sponsorer kræver deres løn og sponsorpenge tilbage. Men hvad med al den branding, som Armstrong har givet sine sponsorer gennem årene – betaler de den tilbage til ham? De vil naturligvis påstå, at det hele er tabt, men sådan hænger verden sjældent sammen.

	Måske hænger den nærmere sådan sammen, at Lance Armstrongs bøger altid skulle have stået i fiktionsafdelingen i den forstand, at sport hverken er virkelighed eller udgør en moralsk disciplin. I sport opdigter vi nogle regler og tegner måske endda i bedste von Trier-stil nogle kridtstreger på jorden, inden for hvilke dramaet så udspiller sig.

	Elitesport – som udgør en forsvindende lille del af sport i almindelighed – eksisterer først og fremmest, fordi vi som tilskuere er interesserede i at følge med og hylde udøverne. Vi tilføjer endnu et lag til fiktionen og skaber sportsstjerner på linje med Hollywoods ditto. Uden tilskuere var der ingen tv-transmissioner, avisartikler og websites, som beskæftigede sig med sport – og dermed var der heller ingen sponsorer, intet Team Danmark og ingen folketingsvedtagne Love om Eliteidræt. Det er alle os – tilskuerpøblen – der på godt og ondt skaber og former den helligdom eller det monster, som eliteidrætten afhængig af synsvinkel udgør.

	Doping er nedværdigende

	Derfor er det hyklerisk, når man som kommentator forsøger at placere et personligt ansvar på cykelrytternes typisk ret smalle skuldre. Vis mig den rytter – eller for den sags skyld atletikudøver, langrendsskiløber eller anden potentiel dopingsynder – der helt oprigtigt synes, at det er fedt at nå til et punkt i sin karriere, hvor den eneste vej videre går via regelbrud og gift i blodårerne. Sejrens sødme er vel ej heller så delikat, når man som en anden Atlas er dømt til at slæbe en voksende imaginær affaldssæk med brugte kanyler og tvivlsomme whereabouts med op på sejrsskamlen hver gang?

	Som udgangspunkt er elitesportsudøvere ikke interesserede i at tage doping. De gør det, fordi de føler sig pressede til det af en kombination af holdet, træneren, kulturen, medierne, sponsorerne og fansene. Fordi vi alle sammen hungrer efter den unikke og overmenneskelige præstation hinsides virkelighed og moral.

	Det er ufrivilligt, og i bund og grund er det dybt nedværdigende for udøverne. Først skal de opgive deres ungdom og udsætte deres kroppe for knaldhård og ofte direkte usund træning. Så skal de fylde sig med forbudte stoffer, holde det hele hemmeligt, benægte i årevis, og til sidst skal de tage det personlige ansvar. Og måske skal de endda udsættes for offentlig lynchning og latterliggørelse i en kampagne som »Rolf Er Ren«, fordi det helt særegne instinkt, som tidligere har gjort dem til vindere, måske også gør dem for stolte til at indrømme?

	Spændingen er den samme

	Selvfølgelig skal vi bekæmpe doping. Først og fremmest for rytternes personlige helbreds skyld og for de kommende generationer af cykelryttere. Og også for det usandsynlige, men indtil for nylig plausible scenarie, at Rolf Sørensen var sin generations største talent og den eneste, som kunne køre med på det absolutte eliteniveau uden ulovlige hjælpemidler. At han rent faktisk var ren.

	Men det er hyklerisk at påstå, at vi skal bekæmpe doping for konkurrencens skyld, og at doping ødelægger spændingen eller stjæler vores somre på et falsk grundlag. For når først løbet kører, er det underordnet og uinteressant, hvordan rytterne er kommet i den form, de er. Hvis man elsker cykelløb for alle dets taktiske, narrative og allegoriske egenskaber – for den måde, som sporten spejler vores tilværelses paradoksale kombination af kampen for holdet og stræben efter personlig succes – så betyder doping intet.

	Bjarne Riis’ sejr i 1996 er præcis lige så mindeværdig, som den hele tiden har været, fordi det netop er fiktionen og iscenesættelsen, som vi lader os rive med af, på samme måde som vi lader os rive med af en god film, selv om vi godt ved, at det bare er sminkede skuespillere, og at der står et helt filmhold lige uden for billedrammen. I begge situationer kan vi grine og græde og mærke rigtige følelser, trods det faktum at skægget er falsk, og at blodet i årerne har en unaturlig høj hæmatokritværdi. Oplevelserne forsvinder ikke. De vil altid være der i erindringen, og de kan ikke betales tilbage til de detroniserede ryttere.

	Bolden, ikke manden

	Som så mange andre elsker jeg cykelløb, og jeg er fuld af beundring for den næsten overmenneskelige indsats, som de professionelle ryttere yder. Deres tvekampe kan give mig kuldegysninger, og dramaet kan på de bedste dage nå højder, som ingen anden sport bare kommer i nærheden af. Jeg tilhører med andre ord den gruppe af cykelsportsromantikere, der som regel beskyldes for i dramaets navn at negligere dopingens omfang og konsekvenser.

	Jeg anerkender imidlertid gerne, at doping i elitesport i almindelighed og i cykelsporten i særdeleshed udgør et massivt problem, men som tilskuere, sponsorer og medier er vi i høj grad medskyldige – netop fordi vi lader os forføre af sporten og dens helte. Men selv om det ikke er os personligt, der stikker kanylen ind i åren, er vi moralsk forpligtede til at forsøge at løse problemet på en anden måde end ved at lynche ofrene. Jeg har ikke nogen alternativ køreplan for, hvordan vi så bliver doping kvit – mit ærinde her er blot at argumentere for, at vi bør gå efter pusheren i stedet for narkomanen.

	Jeg har flere gange nævnt Lance Armstrong, men det er bestemt ikke, fordi jeg har en dagsorden om at sætte ham tilbage på sin piedestal. Faktisk hælder jeg nok mest til den opfattelse, at han som person er ucharmerende og manipulerende. Men han er et godt eksempel, fordi cykelrytteren Lance Armstrong – den iscenesatte karakter – har bidraget med nogle fælles, enestående, bevægende og kulturbærende oplevelser for millioner af mennesker. Både for dem, der holdt med ham, og for dem, der holdt med de andre. Giv derfor i det mindste Lance, Riis, Rolf og de andre slagne landevejsriddere lov til at beholde en vis værdighed, nu hvor de betaler prisen som ofre i mediernes lirekasse.

	 

Thomas Schwartz Larsen er designchef hos TDC. Han er uddannet cand.mag. i dansk og medievidenskab, forfatter til Gyldendals Webbog og medredaktør af filmtidsskriftet 16:9.
",47.0,20. juli 2013,"	Elitesport – som udgør en forsvindende lille del af sport i almindelighed – eksisterer først og fremmest, fordi vi som tilskuere er interesserede i at følge med og hylde udøverne. Vi tilføjer endnu et lag til fiktionen og skaber sportsstjerner på linje med Hollywoods ditto. Uden tilskuere var der ingen tv-transmissioner, avisartikler og websites, som beskæftigede sig med sport – og dermed var der heller ingen sponsorer, intet Team Danmark og ingen folketingsvedtagne Love om Eliteidræt. Det er alle os – tilskuerpøblen – der på godt og ondt skaber og former den helligdom eller det monster, som eliteidrætten afhængig af synsvinkel udgør."
550,/debat/leder/2016/03/aegaeerhavets-nye-virkelighed,Ægæerhavets nye virkelighed,Lasse Soll Sunde," Allerede søndag træder millioner af flygtninge i Tyrkiet ind i en ny virkelighed, når de nye regler mellem EU og Tyrkiet får effekt. Lander der igen gummibåde på Lesbos, betyder det ikke, at flygtningene straks kan sendes tilbage til Tyrkiet, men når deres sag har været behandlet, kan det gå stærkt. I princippet kan de flygtede være tilbage i tyrkiske havne allerede om få uger. Og så har de menneskesmuglede værsgo at stille sig op bagerst i køen, når kun syrere fremover kan søge om asyl inden for EU. Og højst 72.000, lyder det i aftalen.
For sådan lyder det scenario, som EU-lederne forestiller sig. For det er efterhånden længe siden, at de lande, der havde de mest åbne arme, foldede dem på tværs foran sig og gjorde antallet af flygtninge – læs: så få som muligt – til øverste politiske credo. EU-politikerne har også haft brug for at sende et signal om, at det er staterne og ikke flygtningene, der bestemmer.
Først var EU længe selv problemet, nu er det atter blevet en del af løsningen. Selv om det bliver frivilligt, hvilke EU-lande der skal modtage de 72.000 flygtninge, og det slagsmål vil vise, om EU-landene reelt bakker aftalen op.
Der er ikke meget at fejre efter det seneste års ni EU-topmøder med halve aftaler, mange omveje og massive interne skænderier. EU er lige akkurat humpet over målstregen med denne Tyrkiet-aftale. Mens de fleste europæiske ledere har pillet i de nationale navler, må man give den tyske kansler Angela Merkel, at hendes zen-agtige tålmod, og de mange ’under fire øjne’-samtaler med tyrkiske ledere har givet EU et længe savnet politisk resultat. Men sjældent har vejen dertil været så stenet, resultatet så kontroversielt, og der er heller ingen garantier for, at det helt vil virke efter hensigten. For nu handler det om, hvordan det omsættes til virkelighed. Her skal alle parter være ærlige omkring, at de nye regler bevæger sig på kanten af det mulige.
For i processen har flygtningekonventionerne fået en ordentlig kogevask og er nu hængt til tørre i en skrumpet udgave. For kan Grækenland, der nu skal anerkende Tyrkiet som sikkert tredjeland for flygtninge, sende stort set alle flygtninge tilbage til et Tyrkiet, der folkeretligt ikke anerkender flygtningekonventionerne? Tyrkiet anerkender nemlig kun europæiske flygtninge, for dem kommer der som bekendt ikke nogen af. Derfor kan Tyrkiet i princippet sende flygtninge tilbage til Irak og Afghanistan, selv om de bliver forfulgt. Det skal der holdes skarpt øje med.
Det store spørgsmål er, hvordan Tyrkiet kan sikre flygtningenes rettigheder, når landet ikke engang respekterer sine egne borgeres rettigheder, f.eks. hvad angår minoriteterne, pressen eller oppositionen. Tør EU gå kritisk til et stadig mere autokratisk Tyrkiet? Frygten er, at selve flygtningetallet vil veje tungere.
Rent praktisk skal EU og Grækenland også sikre, at alle flygtninge fortsat skal have mulighed for at søge om asyl i Grækenland, og at de kan anke deres sag. Ellers kan sagsanlæg kaste kernen i aftalen, tilbagesendelsen, over bord, før det for alvor når at blive praksis. Grækenland har derfor brug for massiv hjælp fra Frontex, og der er også hårdt brug for, at menneskerettighedsorganisationer nøje holder øje med den proces, som flygtningene skal gennemgå. Det skylder vi de flygtninge, der alligevel når de græske øer, selv om de straffes for deres iver.
Men det er ikke forkromede regler og topmødebeslutninger, der styrer flygtningene. Det gør ikke mindst menneskesmuglerne, der nu skal finde nye veje for dem, der vil betale. Det bliver dyrere, farligere og mere risikabelt at være flygtning, hvis man har et bestemt mål. Til gengæld bliver det kuldsejlede omfordelingsprogram den eneste vej for de 50.000 flygtninge der nu er strandet i Grækenland, og som nu befinder sig i en tilstand af chok og apati. Skal EU-omfordelingsprogrammet virke, skal landene tage imod de flygtede. Bulgarien har f.eks. hidtil stillet 1.300 pladser til rådighed, men kun taget to flygtninge. Alle EU-lande kan snart stilles til medansvar for de kaotiske forhold i Grækenland, hvis de ikke tager de flygtninge, som de har lovet. Det er derfor fortsat op til hver enkelt europæisk land i praksis at bevise, at de bakker helhjertet op omkring aftalen. Ser på man det hidtidige forløb, får man hurtigt bange anelser.
",3.0,19. marts 2016,"For i processen har flygtningekonventionerne fået en ordentlig kogevask og er nu hængt til tørre i en skrumpet udgave. For kan Grækenland, der nu skal anerkende Tyrkiet som sikkert tredjeland for flygtninge, sende stort set alle flygtninge tilbage til et Tyrkiet, der folkeretligt ikke anerkender flygtningekonventionerne? Tyrkiet anerkender nemlig kun europæiske flygtninge, for dem kommer der som bekendt ikke nogen af. Derfor kan Tyrkiet i princippet sende flygtninge tilbage til Irak og Afghanistan, selv om de bliver forfulgt. Det skal der holdes skarpt øje med."
1045,/debat/2015/12/medierne-goer-stadig-muslimer-modborgere,Medierne gør stadig muslimer til modborgere,Aydin Soei," Danmarks Radio har med rette fået hug for kanalens happening i forbindelse med ’Året der gik 2015’, hvor en række danske muslimer på skift rejser sig op og siger: »Jeg er muslim, men jeg er ikke terrorist, jeg er muslim, men jeg er ikke homofob, jeg er muslim, men jeg er ven med en jøde« tilsat strygere og hele molevitten.
Indslaget fulgte umiddelbart efter et følelsesladet interview med faren til Dan Uzan, der blev skudt og dræbt foran den jødiske synagoge natten til den 15. februar.
Flere af deltagerne har efterfølgende fortrudt deres medvirken og forklaret, at de følte sig udstillet som dyr i et bur, og at deres ’men jeg er ikke …’ kom til at fremstå, som om de skulle tage afstand fra terror, homofobi på grund af deres religion, og det forstår man godt.
Selv om formålet formentlig har været det modsatte, bidrager DR med sit stunt til at opretholde billedet af danske muslimer som potentielle homofober, terrorister og antisemitter med en undtagelseslogik i dækningen af etniske minoriteter.
Denne undtagelseslogik er desværre dominerende i det meste af det danske mediebillede, og den er ødelæggende i forhold til at skabe et Danmark, hvor man føler sig som medborgere frem for modborgere på tværs af etniske skel.
Inden for socialpsykologien opererer man med udtrykket subtyping, som er de underkategorier, vi mennesker skaber for at opretholde eksisterende stereotyper, når vi præsenteres for fakta, der burde nuancere eller eliminere et stereotypt syn på en befolkningsgruppe.
Ja, Obama er sort
Det handler om at fremstille alle dem, der ikke passer ind i de dominerende kategorier, som undtagelser: Ja, Obama er sort, men hans mor er jo hvid, og han er fra Hawaii.
Tidligere mente man, at vi skabte disse underkategoriseringer, fordi vi er såkaldte ’survival units’, der udsættes for så store informationsstrømme, at vi er afhængige af stereotyper for at frigøre kognitiv kapacitet til at kunne agere i det daglige.
Fra 1980’erne og frem har forskningen imidlertid vist, at vi mennesker snarere er ’meaning making devices’, der i mange tilfælde bruger væsentlig mere kognitiv kapacitet på at opretholde eksisterende stereotyper, end hvis vi blot nuancerede vores menneskesyn, når vi blev præsenteret for informationer, der modbeviser forenklende kategoriseringer af mennesker.
I et af de mere underholdende eksperimenter inden for genren præsenterede en gruppe forskere i USA testdeltagerne for et billede af en sjusket klædt advokat.
Det forvirrede dem, for en advokat går jo tjekket klædt, ikke? Den ene halvdel fik derpå at vide, at det pågældende foto forestillede en polsk advokat, og vupti, så havde de mulighed for at lave en underkategori: Polske advokater går sjusket klædt, men det gør ’normale’ advokater ikke.
Den anden halvdel af testdeltagerne medgav derimod efter at have set billedet, at jo, det giver da ganske god mening, at advokater ligesom alle andre også kan være lapset klædt.
Ved kakkelbordet
Vi arbejder med andre ord på højtryk for kognitivt at opretholde stereotyper hver især. Og her har DR gjort opgaven lettere for dem, der kan have en tendens til at se danske muslimer som en homogen masse, der er væsensforskellig fra den almindelige danske medborger.
DR er i øvrigt hverken værre eller bedre end medierne som helhed.
En undersøgelse lavet for ugebrevet A4 viste i 2005, at etniske minoriteter stort set kun blev brugt som kilder i historier om kriminalitet og integrationsproblemer.
En efterfølgende rundspørge blandt mere end 100 danske journalister viste, at en af årsagerne var, at de frygtede, at det ville ’støje’ og ’forvirre’, hvis brune medborgere udtalte sig som almindelige cases, hvor de blot optrådte, qua at de var netop, ja, medborgere. For eksempel i historier om almengenkendelige holdninger til folkeskolen og prisen på elregningen.
Som en journalist fra TV 2 Nyhederne udtrykte det i A4: »Jeg gider ikke have et i øvrigt godt indslag ødelagt af, at jeg ved, at folk sidder derhjemme ved kakkelbordet og bliver distraherede af, at det er indvandrere – jeg kan høre min egen far sidde og kommentere på det. Det trækker simpelthen energi ud af indslaget og skaber forvirring.«
Opsang til branchen
Etniske minoriteter vil være overrepræsenteret som kilder i mediernes historier om for eksempel kriminalitet, lige så længe brune borgere reelt er overrepræsenteret i kriminalitetsstatistikkerne, og det er selvfølgelig en virkelighed, der skal dækkes, hvis vi ønsker social forandring.
Problemet er, når etniske minoriteter ikke fremstår i mediebilledet i andre typer historier; som genkendelige medborgere.
Det er her, at de dominerende og nedværdigende stereotyper udfordres. Det er ikke, når etniske minoriteter fremstilles som mønsterbrydere, undtagelser, og når der klistres et ’men’ på, hver gang en brun kilde udtaler sig som en demokratisksindet medborger.
Det er uforståeligt, at DR med sin hær af mellemledere, som vi alle sammen betaler til, kan begå så stor en fejl i Danmark anno 2015, hvor vi er ved at få en voksende etnisk middelklasse, som er bedre uddannede end forældrene, og som kræver at blive mødt som ligeværdige medborgere.
Men forhåbentlig kan mediestormen oven på ’Året der gik 2015’ virke som en opsang til den samlede danske mediebranche.
Og her er så den positive side af historien: Da jeg var teenager i 1990’erne, illustrerede TV-Avisen alle indslag om indvandrere med et billede af en tørklædeklædt mor med en nettopose i hver hånd og omringet af en hær af børn.
Dengang var der ingen etniske minoriteter, der råbte op, men det sker i dag på sociale medier og på debatsiderne i aviserne – og det gør mig til optimist.
Aydin Soei er sociolog, journalist og medlem af foreningen Ansvarlig Presse 




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",7.0,31. december 2015,"Selv om formålet formentlig har været det modsatte, bidrager DR med sit stunt til at opretholde billedet af danske muslimer som potentielle homofober, terrorister og antisemitter med en undtagelseslogik i dækningen af etniske minoriteter."
10081,/debat/2012/04/europas-uendelige-gaeldskrise,Europas uendelige gældskrise,Richard Swartz," Ingen bilder sig vel ind, at den europæiske gældskrise er overstået?
Hidtil er alle Europas bestræbelser gået ud på at træde på bremsen og bekæmpe symptomerne: Alle sparer, tvangssparer eller prøver på at spare. Omkring de lande, der ligesom Grækenland er i fare for at styrte i afgrunden, opfører man ’brandmure’, og allerede dét billedsprog kunne være en nøjere granskning værd.
Grækenland har fået eftergivet for 107 milliarder euro gæld og har fået endnu en ’redningspakke’ på 130 milliarder. I praksis får landet dog udelukkende bevilget nye lån for at sætte det i stand til at betale af på de gamle. Grækenlands långivere betaler således penge til sig selv – først og fremmest til de store banker og forsikringsselskaber i Vesteuropa. Men også disse lån vil Grækenland formodentlig ikke kunne at tilbagebetale, hvorved Sorteper atter havner hos de europæiske (læs: overvejende tyske) skatteydere.
Politikerne vil vinde tid
Dette er ikke en dristig profeti, men en beskeden fremskrivning af processer, der allerede er i fuld gang. Forståeligt er det selvfølgelig, at politikere, der ønsker genvalg, hellere vil præsentere et gladere budskab, hvis urealistiske indhold, de håber, vælgerne ikke gennemskuer før efter næste valg. De europæiske politikere har her en fælles interesse. Derfor har de endnu en gang helliget sig dét, de gør bedst: at prøve at vinde tid.
Den tid vil de så bruge på at fremme den økonomiske vækst, der er krisens eneste udvej, men den ønskede vækst kan kun opnås igennem hvert enkelt lands egen indsats. Den overbevisning er muligvis korrekt, men gentages i al fald som et mantra af Europas førende politikere.
Spørgsmålet er: Er den også realistisk? Nogle gange får man det indtryk, at den politiske klasse har meget vage forestillinger om, hvordan økonomien reelt fungerer i flere sydlige og østeuropæiske lande. Og at sloganet om ’reformer’ eller ’vækst’ derfor ikke står for ret meget andet end ubegrundede håb og ønsketænkning.
Stor gældstiftelse i Østeuropa
Især i Østeuropa ser vi dilemmaet udfoldet med eksemplarisk klarhed. Da kommunismen faldt, blev den gamle økonomi slået ud. Hele industrier måtte lukke eller gå konkurs. Det skete hurtigt og forholdsvis smertefrit, fordi det, der blev produceret, var forældet, af for dårlig kvalitet, for dyrt og generelt meget ringere, end hvad der blev tilbudt fra Vesten.
Næsten fra den ene dag til den anden blev hele samfundets varesortiment udskiftet: fra tandpasta, margarine og hygiejnebind til køleskabe, sofaer og biler. Hertil kom også produkter, man aldrig tidligere havde kendt til. Alt kom fra Vesten. Kun en lille håndfuld indenlandske mærker overlevede, ofte som nostalgiske rekvisitter i udkanten af den nye hverdag.
For forbrugerne i Øst var dette skifte en ren velsignelse. I svimlende tempo gik man fra varemangel til overflod. Der var bare det problem, at man i Øst ikke havde penge til at købe varer fra Vest. Således blev østeuropæerne forsynet med generøse lån fra de nye kommercielle banker, der også kom fra Vesten. Men med så store kreditter havde hverken staten eller forbrugerne nogen erfaring. Resultatet blev flere økonomier i Øst, hvor der stadig produceres meget lidt, og som er bygget på en gyngende grund af stor gældsstiftelse. For store dele af det sydlige Europa er billedet det samme: En lille produktion, en ubetydelig eksport, et højt gældsniveau. I Sydeuropa blev euroen en paradoksal parallel til Murens fald.
For første gang fik man adgang til ’rigtige’ penge, og tilmed billige penge, som om græske Peloponnes eller spanske Extremadura lå et eller andet sted i Rhinlandet og var naboer til Bayern.
Pengene blev festet op
En sådan mulighed dukker sandsynligvis kun op én gang i livet. En lavine af kredit skyllede hen over Sydeuropa i de næste 10 år. Penge, der kunne have skabt grundlaget for en fremtidig, selvbærende økonomisk vækst, hvis de var gået til at investere i infrastrukturer, genopbygge statsapparatet, rydde op i hele industrisektorer eller satse på uddannelse. I stedet blev de festet op. I dag er alt, hvad der er tilbage af festen, et bjerg af gæld og et løn- og prisniveau, man ikke har råd til – i hvert fald ikke hvis man ønsker at overleve i den globale konkurrence.
Når nye penge nu følger gamle, får vi igen at vide, at disse vil bidrage til at skabe betingelserne for de nødvendige reformer og for ny økonomisk vækst i Sydeuropa. Men netop den chance er jo, hvad man har forpasset. Netop den mulighed ligger bag os, for dengang eksisterede der langt mere favorable betingelser, end nogen i dag ville turde drømme om.
Socialdemokraten Olof Palme mente, at løsninger – altså politik – var et spørgsmål om vilje, mens de for Karl Marx var ’indsigt i nødvendighed’. Men Bismarck var nok klogere, da han sagde, at politik er det muliges kunst – altså vi kun bør søge løsninger inden for feltet af, hvad der praktisk gennemførligt.
Selv en middelmådig økonom eller politiker kan udforme en fremragende plan til at løse Grækenlands økonomiske problemer, der har lige så ringe chance for at blive accepteret som den, der i Athen vil gøre forsøg på at bestille en tyrkisk kaffe. Tilbage står selve det eksistentielle spørgsmål for adskillige europæiske lande i nutidens globaliserede verden: Hvad skal de leve af i fremtiden? Ingen synes at kende svaret på det spørgsmål. Så meget står dog klart, at en hel livsstil må lægges om, og at ét land i højere grad end andre – Kina langt mere end Tyskland – er årsag til dette.
 
© Dagens Nyheter og Information Oversat af Niels Ivar Larsen
",97.0,27. april 2012,"Især i Østeuropa ser vi dilemmaet udfoldet med eksemplarisk klarhed. Da kommunismen faldt, blev den gamle økonomi slået ud. Hele industrier måtte lukke eller gå konkurs. Det skete hurtigt og forholdsvis smertefrit, fordi det, der blev produceret, var forældet, af for dårlig kvalitet, for dyrt og generelt meget ringere, end hvad der blev tilbudt fra Vesten."
2994,/debat/2015/03/mere-selvpromovering-mindre-indflydelse,"Mere selvpromovering, mindre indflydelse",Aage Frandsen," Det har altid været vigtigt for folketingsmedlemmer at komme i medierne. Og i dag er mulighederne bedre end nogensinde: Alle nyhedsmedier har netnyheder, som hele tiden skal opdateres; TV 2/NEWS er kommet til; de fleste folketingsmedlemmer er selv udfarende på medier som Facebook og Twitter, og de ytrer sig gerne om stort set alt.
Samtidig er flere opgaver blevet overladt til EU, regionerne, kommunerne og selvstændige statslige institutioner. Folketinget har reelt mistet indflydelse på lovgivningen i bredeste forstand de seneste 10 til 20 år, mens embedsmænd har fået stadig mere indflydelse. Det står klart, når man gennemgår skævvridningen af antallet af love vedtaget af Folketinget over for det stigende antal bekendtgørelser, som udformes af embedsmændene og udmøntes af ministerierne.
Samtidig med, at Folketinget mister indflydelser lufter dets medlemmer i stigende grad deres meninger om snart sagt alt. En tendens, der træder tydeligt frem, når man ser på udviklingen i folketingspolitikernes brug af forespørgsler, § 20-spørgsmål og åbne samråd. Alle foranstaltninger, der har haft til formål at holde ministre ansvarlige og skabe åbenhed i debatten, men er blevet et middel til selvpromovering for politikerne. Når jeg taler om, at Folketinget mister indflydelse på lovgivningen, taler jeg om lovgivning i bredeste forstand – altså både love, som Folketinget vedtager, og bekendtgørelser, som udformes af embedsmændene.
Antallet af vedtagne love har de seneste godt 20 år ligget på godt 200 i gennemsnit om året. I de sidste tre folketingsår: 207, 236 og 200. Så umiddelbart kunne man måske tro, at der ikke er sket ændringer i folketingsmedlemmernes mulighed for at øve indflydelse på lovgivningen. Men lovene er ofte meget overordnede – her er ofte tale om rammelove, som implementeres gennem bekendtgørelser.
Antallet af bekendtgørelser er således steget ganske voldsomt de seneste årtier. Pernille Boye Koch og Tim Knudsen skriver i bogen Ansvaret der forsvandt, at der er tale om en femdobling af bekendtgørelser fra 1984 til 2007. I dette årtusinde har antallet ligget på mere end 1.000 om året, og disse bekendtgørelser har folketingsmedlemmer normalt ikke indflydelse på, da de udarbejdes i ministerierne af embedsmænd. Der er altså tale om, at embedsmændene har fået mere at skulle have sagt – i modsætning til folketingsmedlemmerne.
Mange forespørgsler
En central opgave for Folketinget er at kontrollere regeringen – blandt andet gennem spørgsmål til ministre. Det skete engang først og fremmest via de såkaldte § 20-spørgsmål og i særlige tilfælde, forespørgsler. Når en journalist ringede til et folketingsmedlem – eller måske var det omvendt – med spørgsmålet om, hvad folketingsmedlemmet ville gøre ved et givent problem, kunne vedkommende svare, at han/hun ville stille et spørgsmål til ministeren. Måske var der også et andet folketingsmedlem, der havde sagt det, og så kunne der peges på en forespørgsel til ministeren – en lidt mere alvorlig sag i kraft af den efterfølgende debat i folketingssalen med deltagelse af alle Folketingets partier.
Selv om flere af de forespørgsler, der blev bebudet i pressen, aldrig blev til noget, var der rigtig mange forespørgsler i 90’erne og 00’erne. Der var således 70 af slagsen i både 1996-97 og i 2000-01. Det var under Nyrup-regeringen, hvor den borgerlige opposition med Venstre i spidsen etablerede et såkaldt tæskehold. Når en minister eller et folketingsmedlem fra et regeringsparti var i defensiven i folketingssalen, blev tæskeholdet hidkaldt.
De mange forespørgsler svækkede efterhånden pressens interesse, og kombineret med en vis selvjustits i partiernes folketingsgrupper faldt antallet af forespørgsler i 00’erne. I 2013-14 var antallet 38.
En tilsvarende selvjustits i forbindelse med at nedbringe antallet af § 20-spørgsmål, så man dog ikke. Antallet toppede i 2005-06 med 7.342 spørgsmål. Derfor blev der lavet ændringer i kriterierne for, hvad der kan stilles som § 20-spørgsmål, så antallet i 2013-14 var nede på 1.959.
’Vi skal jorde den minister’
I tråd med at ganske mange folketingsmedlemmer brugte § 20-spørgsmål og forespørgsler som personlig profilering, faldt deres værdi. Det samme sker nu med de samråd i folketingsudvalgene, som oprindelig foregik bag lukkede døre.
Lige før nytår sagde Venstremanden Eyvind Vesselbo til Politiken som begrundelse for, at han ikke genopstiller til Folketinget: »Debatformen (…) handler om at genere hinanden og sætte de andre skakmat. Og det gider jeg simpelthen ikke deltage i. Forud for samråd skriver folk rundt til hinanden: ’Kom nu, vi skal jorde den minister’. Man får ingenting ud af de samråd. Det er en stor tilsvining af ministeren.«
Ud fra den bedste mening om åbenhed blev det fra folketingsåret 1998-99 besluttet at give mulighed for åbne samråd. I folketingsåret 2012-13 blev der stillet 813 samrådsspørgsmål, heraf 727 i åbent samråd. I 2013-14 var tallene henholdsvis 677 og 582. Disse samråd anvendes i dag først af fremmest af folketingsmedlemmer, der vil profilere sig selv, hvilket understøttes af, at de transmitteres på Folketingets tv. Ejvind Vesselbos udtalelse til Politiken understreger desuden, at 1990’ernes tæskehold lever i bedste velgående i disse samråd.
Nogle samråd er relevante. Eksempelvis var det et åbent samråd, der fældede Morten Bødskovs (S) som justitsminister. Men der er tilsyneladende ikke noget filter, der frasorterer ligegyldige sager, som i bedste fald kunne være klaret med et skriftligt spørgsmål til en minister. I nogle tilfælde, hvor det drejer sig om forhold i kommuner eller selvstændige statslige institutioner, er det et spørgsmål, om det overhovedet er en sag for Folketinget, idet ansvaret ligger et andet sted end hos ministeren.
Ved mange åbne samråd er fremmødet i øvrigt meget lavt: Af de 29 udvalgsmedlemmer er det sjældent, at mere end ti er til stede. Oftest fem-seks stykker.
Tid til selvjustits
Måske kunne der blive plads til at reflektere lidt over tingenes tilstand med fire konkrete forslag:
1) Regering og opposition burde i højere grad leve op til et fælles ansvar for, at demokratiet og det parlamentariske system fungerer bedst muligt.
2) Ministre burde tænke over, hvordan de ville have det, hvis de som opposition fik de svar, som ministre selv giver i dag. Og oppositionspolitikere burde tænke over, hvordan de ville have det, hvis de som ministre blev indkaldt i åbne samråd om snart sagt alt muligt.
3) Folketing og regering burde se på, om det er hensigtsmæssigt, at Folketinget vedtager godt 200 love om året, og at ministerierne udmønter lovene i over 1000 bekendtgørelser, hvorved mere lovgivning i bredeste forstand overlades til ministerierne, dvs. embedsmændene.
4) Pressen burde reflektere over, om ikke der er en nedre grænse for, hvad der skal viderebringes af folketingsmedlemmers politisk ligegyldige udbrud på eksempelvis Facebook.
Der er selvfølgelig mange folketingsmedlemmer, der tager deres job som den lovgivende magt og kontrol af regeringen alvorligt. Men der er også ganske mange folketingsmedlemmer, der åbenbart mener, at deres job er at have meninger og udbrede dem, uanset hvad de drejer sig om.
Det så vi eksempelvis i forbindelse med afsigelse af en dom i Frederiksberg Ret i december sidste år. Flere folketingsmedlemmer udtalte sig og sagde i ret entydige vendinger, hvad dommen burde være. Kendte de ikke grundlovens bestemmelse om magtens tredeling?
Selvfølgelig skal folketingsmedlemmer have meninger, men det er måske ikke altid nødvendigt at udbrede dem offentligt, og det er vel heller ikke nødvendigt, at pressen bruger plads på dem. Hvad skal vi med udsagn om, at en bestemt præst burde fyres, at en forretning ikke burde skrive arabisk på skilte, eller at man har haft negative oplevelser i en biograf?
Aage Frandsen er tidligere folketingsmedlem for SF




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",4.0,10. marts 2015,"En central opgave for Folketinget er at kontrollere regeringen – blandt andet gennem spørgsmål til ministre. Det skete engang først og fremmest via de såkaldte § 20-spørgsmål og i særlige tilfælde, forespørgsler. Når en journalist ringede til et folketingsmedlem – eller måske var det omvendt – med spørgsmålet om, hvad folketingsmedlemmet ville gøre ved et givent problem, kunne vedkommende svare, at han/hun ville stille et spørgsmål til ministeren. Måske var der også et andet folketingsmedlem, der havde sagt det, og så kunne der peges på en forespørgsel til ministeren – en lidt mere alvorlig sag i kraft af den efterfølgende debat i folketingssalen med deltagelse af alle Folketingets partier."
10377,/debat/2012/03/kortvarig-selvtilfredsstillelse,Kortvarig selvtilfredsstillelse,Lasse Jensen," Når Ekstra Bladets journalist Jan Kjærgaard på statsministerens tirsdagspressemøde stiller et spørgsmål, der lyder: »Kan du gætte, hvad jeg vil spørge om?« tror den uindviede, at Jan Kjærgård vil spørge om betalingsringen, regeringssamarbejdet, finanspagten eller statsministerens besøg hos Obama.
Men nej, Jan Kjærgård har fundet ud af, at Statsministeriet har indkøbt et hæve-sænke-bord til Helle Thorning for 37.000 kroner! Og i sin egen monumentalt forstørrede selvopfattelse synes Kjærgaard at tro, at denne eksplosive og samfundsvæsentlige nyhed har optaget regeringschefens og hendes spindoktorer så meget, at hun ikke ville være i tvivl om, at nu kom pressemødets Cavlingpris-vindende spørgsmål.
Jeg kunne godt tænke mig at undersøge, om Statsministerens forgænger havde et hævesænkebord. For som der står i arbejdsmiljøreglerne:
»Man skal først og fremmest tilpasse arbejdet til mennesket – f.eks. ved at organisere opgaverne anderledes og bruge tekniske hjælpemidler som hæve/sænke-borde«.
Kom nu, Jan Kjærgaard!
For hvad nu hvis Lars Løkke Rasmussen ikke havde et hævesænkebord? Så havde hans arbejdsgiver jo ikke tilpasset arbejdet til mennesket. Og han bevægede sig på kanten af de statslige anbefalinger.
Kom nu, Jan Kjærgaard, søg aktindsigt! En ny skandale er på vej!
Men, men, men. Lars Løkke havde fået lavet en rygekabine, som nu er blevet en af den politiske journalistiks hotteste nyheder. Den kostede 140.000 kroner, og dem vil Venstre nu eventuelt betale tilbage til statskassen.
Fødevareminister Mette Gjerskov (S) kunne klare sig med en rygekabine til 34.000 kroner, som hun så selv endte med at betale efter tilsvarende presseomtale.
Måske havde Løkke behov for en særlig konference-rygekabine? Endnu et emne for de gravende og undersøgende journalister: Hvorfor skulle Løkke have en luksusrygekabine, når fødevareministeren måtte nøjes med en nærmest proletarisk plastic-celle?
Tidstyveri
I mangel af overblik, tid, indsigt og væsentlighedsfornemmelse begynder de nemme historier at stjæle vores tid. De historier, der taler til den indre svinehund, til misundelsen og forargelsen. De sælger bedre end de vigtige, men kedelige historier. Og de bygger på et krav om, at politikere skal være helt anderledes end alle os andre.
Politikere skal altid og i alle forhold handle helt og aldeles i overensstemmelse med det, de erklærer politisk. Mette Frederiksen (S) må ikke sende sine børn i privatskole, fordi hun politisk er tilhænger af det offentlige skolesystem. Ministre, der går ind for formindskelse af forureningen, må så heller ikke køre i bil. Da Lars Løkke Rasmussen var sundhedsminister, måtte han heller ikke ryge, og da Søren Pind var integrationsminister og tidligere udviklingsminister, måtte han så ikke udtale sig politisk-kritisk om islamister eller diktaturstater, der var tynget af fattigdom.
Den nypuritanske, men dybt kommercielle misundelsesjournalistik er ved at nå et lavpunkt. Det er altid underholdende læsning, men efterlader mediebrugeren med en underlig fornemmelse i munden.
Er der virkelig ikke vigtigere ting at skrive om? Nogle af demokratiets såkaldte vagthunde er ved at reducere sig selv til dresserede terriere, der ligesom i Matador lærer at galpe hysterisk, når dens herre siger: »Det er en tysker!«
Det er underholdende, men grisehandlerens Kvik vandt jo ikke verdenskrigen.
At vogte på og undersøge magten kræver nemlig omhyggeligt valg af våben, tid til fordybelse, prioritering og fornemmelse for væsentlighed, hvis det skal have anden virkning end den kortvarige selvtilfredsstillelse.
Selvtilfredsstillelsen næres af dobbeltmoralske politikere, der på den ene side kræver bedre presseetik, mens de begejstret spiller med i småtingsafdelingen.
 
Lasse Jensen, journalist og radiovært




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",20.0,12. marts 2012,"Lasse Jensen, journalist og radiovært"
12003,/debat/2011/06/laeserbreve-10,Læserbreve,Informations Webredaktion," Stop for deltid stopper dårlige arbejdsforhold
Morten Kjeldgaard, Aarhus
LO-formand Harald Børsting har fået kritik for at foreslå, at antallet af deltidsansættelser skal tvinges ned.
Men deltidsansættelser er en fantastisk måde for kommunerne at spare på. De har ikke råd til at betale vejarbejdere og gartnere fuld løn, som altså må arbejde halv tid. Hokuspokus, problemet løst, penge sparet.
Bortset fra, at de ansatte ikke kan leve for en halv løn, og må ud og finde ekstra arbejde for at få tingene til at løbe rundt. Andre kommuner ansætter kun folk i en begrænset del af året. Samme problematik. Selvfølgelig er det fagbevægelsens opgave at få sådanne numre stoppet.
Tøger er  på tynd is
Per-Olof Johansson, Allerød
Af debatten om tamilsagen, Tøger Seidenfaden og Gammeltoft-Hansen får man hurtigt det indtryk, at det altså var Weekend-Avisens Nils Ufer, som bragte Schlüter-regeringen til fald.
Det var det vel ikke? Hvad siger journalist Alex Frank Larsen til det? Efter at have læst afsnittet om Gammeltoft Hansen som kilde fra bogen om Seidenfaden, forstår jeg det sådan, at Ufer selvfølgelig ikke nævnte sine rigtige kilder, men nævnte Gammeltoft Hansen som garant eller bekræfter. Måske har han ikke engang sagt det, det har været underforstået, fordi Seidenfaden vidste, at Ufer og ombudsmanden spillede sammen? Når Seidenfaden går så vidt som til at lægge vægt på, hvad han opfatter som et bekræftende nik fra Gammeltoft-Hansen, så er han virkelig ude på tynd is!
Andre end DF må gerne føle
Martin Gerup, Roskilde
Dansk Folkeparti og Søren Pind fik lukket munden på Marlene Wind. Men hvor skal eksperterne gå hen, når de bliver vrede, forurettede eller kede af det? Ned på stranden og beklage sig over efterladte hundelorte?
Jeg tror de fleste af os kender til at gå over stregen. Men er det bagefter meningen, at vi skal ignorere, det  der udløste vores vrede. Nej, for fanden! DF er sgu ved at tage patent på følelser. Måske er det derfor, de reagerer så skarpt: De kan ikke have, at deres hovedkompetence bliver overtaget af en ekspert. Fortsæt, siger jeg. Bliv vrede. DF er et ubetænksomt folkeligt forsøg på at lege Gud. Det er de ikke. Så langtfra.
Hvem skal  arbejde mere?
Henning Kjær, Vanløse
CEPOS udtaler 11. juni, at skattelettelser til de bedst lønnede vil komme alle til gode. Påstås det dermed, at flere kommer i arbejde, eller påstås,mere? Hvis flere vil komme i arbejde, vil jeg gerne vide, hvor der findes job, som i dag ikke besættes fordi skatten er for høj. Hvis det derimod påstås, at folk der allerede er i arbejde vil arbejde mere end nu, vil jeg gerne vide, hvor mange topskatteydere der får betaling for overarbejde.
Jeg gør ikke. De fleste topskatteydere tjener allerede så meget, at de ikke motiveres til at arbejde mere, fordi de får udbetalt 50-100 kroner mere pr. overarbejdstime. Er det ideen, at lettelse i topskatten også skal gives til dem, som hverken vil eller kan arbejde mere?
Lettelse i topskatten er lig mere udbetalt for samme arbejdsindsats og belønning til de pengefikserede.
Brud på armslængdeprincip
Ole Sporring, billedkunstner, København
Christine Buhl Andersen (CBA) synes at have ret, når hun 11. juni udtaler, at det internationale udvalg, hun har været formand for, har handlet enerådende, og at Kulturministeren ikke har krænket armslængdeprincippet og blandet sig for at promovere danske erhvervsinteresser i forbindelse med ytringsfrihedsudstillingen på biennalen i Venedig.
Det understreges af, at kulturminister Per Stig Møller for nylig har udtrykt, at han savner visning af danske kunstnere, hvilket ellers er formålet med at opretholde den traditionsrige pavillon og den betydelige bevilling til den.
I listen over succeskriterier har CBA's udvalg politisk omdefineret sin opgave og udeladt udvalgets hovedformål  at få dansk kunst vist i udlandet. Hun præsenterer således oprindelsen til det usædvanlige 'modsatte' brud på armslængdeprincippet, som normalt skulle beskytter kunsten mod politisk indblanding. Hvor man for to år siden glimrende viste duoen Elmgren og Draset, der siden 1990'erne har været bemærkelsesværdige i dansk kunst, og lod dem udfolde en helhed som inddrog andre kunstnere, har man denne gang tabt tråden. Man har politisk besluttet at udelukke danske kunstnere, »som naturligvis ikke er gode, fordi de er danske«, og prioritere en udenlandsk kurator, som nok er dygtig, men som tydeligt nok ikke er kunstner, som ikke kan selv. Er det et uhæmmet magtbegær blandt kunstfaglige embedsmænd og kuratorer? Man synes ikke at holde sig tilbage for at gøre kunstnerne til underordnede, som skal tilpasses disse magthaveres ideer.
Man optræder ikke som formidlere, der vil undersøge og promovere, hvad der gærer og præsteres blandt skabende kunstnere fra vort yndige land.
Betalingsring   en dårlig idé
Nicolai Sennels, Brabrand (DF)
S og SF vil lægge en betalingsring for bilkørsel omkring København. Det er en dårlig idé. Ingen har bil i København for sjov, og biler er i forvejen hundedyre at købe og eje. København er netop blevet udråbt til verdens dyreste hovedstad at bo i.
København er desuden den dyreste by at parkere i  i hele verden. En betalingsring er ganske enkelt ikke fair over for bilejende borgere i vores hovedstad.
Mis- information  i Information
Pia Christmas-Møller, frigænger, MF
Freddagens forside og dobbeltsidede opslag vedr. min deltagelse i 2020-forhandlingerne er ren misinformation af læserne. 'Billigt til salg og oveni snydt til det rene ingenting' lød og genlød det hele dagen ukritisk og usandt. Artiklen er skrevet med et på forhånd fastslås resultat for øje og mellemregningerne er på manipulatorisk vis derefter hentet hos 'nyttige eksperter' for at nå dette facit.
Dette er kendsgerningerne:
1) Jeg har talt med samtlige de eksperter, som blev brugt som bevis og sandhedsvidner og spurgt dem, hvad de egentligt vidste om mine resultater. Alle henviste alene til det af journalisten oplyste, som dokumenterbart er forkert, manipuleret og langt fra dækkende.
2) Allerede da udspillet kom, meldte jeg offentligt!, at jeg overordnet set kunne støtte. (Hvordan kan det blive til, at løsgængere er blevet spillet ud mod hinanden?)
3) Jeg har fået imødekommelser for mellem 2-300 mio. kr,, hvoraf langt mere end halvdelen er 'nye penge'. (Hvor meget skal man have for at stemme for noget, man i forvejen går ind for?)
4) Det drejer sig bl.a. om 100 mio. til yngre hjerneskadede, yderligere 50 mio. til et genoptrænings-og rehabiliteringscenter for hjerneskadede, 35 mio. til nye, permanente sengepladser inden for den almene psykiatri, sikring af den særlige indsats på Vejle Fjord, Center for Hjerneskadede og Epilepsihospitalet - samt 15 mio. til aftale om, at ALLE STUDERENDE og ANSATTE på mellem og videreuddannelser SKAL have trådløs netadgang inden 2013. Folkeskolerne var også omfattet af aftalen, men i respekt for, at der netop samtidig! blev forhandlet med KL, blev 'skal' og tidsfrist formet anderledes. ( Ligeså lidt jeg har forestillet mig en 'forfra-etablering' af netadgang på samtlige udd. inst for 15 mio.  ja, ligeså lidt har jeg haft interesse i at formulere en aftaletekst, som ville indebære 'DUT', dvs at staten pludselig skulle betale for det, der allerede er gennemført ude i kommunerne!) Ingen ved forhandlingsbordet har været i tvivl om, at der fandtes netadgang   men dækningen er bare ikke god og komplet nok. Også museer og biblioteker er med i aftalen, som skal ses som delresultater inden for en vision jeg har om at gøre nettet til alle mands eje ved bl.a. at betragte det som vor tids svar på 1800 tallets folkebiblioteker.
Som man råber i skoven ...
Sandheden skal frem
Geoffrey Cain, Hellerup
Nu viser det sig, at det var Folketingets ombudsmand, professor, dr. jur. Hans Gammeltoft-Hansen, der lækkede fortrolige oplysninger til Weekend-Avisen og dermed bragte Schlüter-regeringen til fald, hvilket ikke mange embedsmænd, kan bryste sig af. Et halvt år før denne nyhed slap ud, var professoren i audiens hos regenten, hvor han udnævntes til kommandør af 1. grad af Dannebrog. Det var vist en belønning for hans mangeårige virke som ombudsmand. Men han havde også gjort sig bemærket på andre områder. Foruden det politiske rænkespil om tamilsagen huskes han især som arkitekten bag udlændingeloven af 1983,  der åbnede porten på vid gab for indvandrere fra især de muslimske lande. Var det en bedrift, der fortjente en fædrelandsmedalje? Mange var uenige, og en blogger var uærbødig nok til at skrive: »Gammeltoft-Hansens loyalitet mod Danmark skal måles i en enhed, vi passende kan kalde Quisling, og hans troværdighed i udlændingespørgsmål passende kan måles i en enhed, vi kan kalde Münchhausen«.
Men den betegnelse passer ikke. Den oprindelige Münchhausen løj; det gjorde professor Gammeltoft-Hansen ikke. Han fortalte bare sandheden til en journalist.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,20. juni 2011,"3) Jeg har fået imødekommelser for mellem 2-300 mio. kr,, hvoraf langt mere end halvdelen er 'nye penge'. (Hvor meget skal man have for at stemme for noget, man i forvejen går ind for?)"
12411,/debat/leder/2011/04/kampen-skolegaarden,Kampen om skolegården,Christian Jensen," Om juicebrikker med gift nogensinde nåede frem til skolen i det sydlige Afghanistan, vides ikke. Men at terrorister angiveligt ville forgive eleverne i spisefrikvarteret, fremgår af en af de 14.821 fortrolige amerikanske efterretningsrapporter, vi fra i dag kan offentliggøre via Wikileaks.
Oplysningen om et muligt giftangreb kommer fra en af de mange civile afghanere, der dagligt sætter livet på spil for at hjælpe NATO-koalitionen med præcise efterretninger om Talebans og andre islamistiske militsers aktioner. Som første medie i verden kan vi rapport for rapport, nærbillede for nærbillede eksponere, hvordan den afghanske civilbefolkning oplever krigen, når de leverer rapporter til koalitionen. Hidtil har vi primært måttet støtte os til oplysninger fra NATO og koalitionsstyrkernes regeringer, herunder den danske.
Dem har vi desværre ikke haft grund til at stole blindt på. Det har heller ikke været tilfældet med de afghanske indberetninger, men de er med til at nuancere og korrigere billedet af krigens gang.
Udviklingsminister Søren Pind erklærede så sent som i august 2010 sin uhildede stolthed over etableringen af skoler i Afghanistan. Denne indsats viser, at »Danmark virkelig gør en forskel« for de afghanske elever, der har en »kæmpe appetit på at lære«, jublede han ved et besøg på en afghansk skole med henvisning til opgørelser, der viser, at syv millioner elever i dag går i skole. Heraf 2,5 millioner piger.
Statsminister Lars Løkke Rasmussen fulgte op i sin seneste åbningstale i Folketinget 5. oktober: »Det er en stor glæde at tale med afghanske skolebørn og skolelærere. De udtrykker en glæde og entusiasme, der smitter.«
Vi ser det for os: Videbegærlige børn hinkende og fløjtende på vej til skole.
Billedet står imidlertid i skærende kontrast til den afghanske virkelighed.
Som vi kan dokumentere i dag, går afghanske skoleelever i skole med en konstant trussel på livet hængende over hovedet. De risikerer at blive udsat for angreb med syre eller raketter. Andre efterretninger rapporterer om, at Taleban og de andre militser placerer sprængstoffer i skrivemaskiner, eller at selvmordsbombere forklæder sig som lærere.
Vi har nok vidst, at der jævnligt er angreb på det afghanske skolevæsen. Det godtgør den løbende statistik. Men det er først nu, vi får et indblik i angrebenes skræmmende systematik og brutale metoder.
I takt med at vestlige politikere har gjort skolerne til krigens helt store prestigeprojekt, er de blevet et stedse mere attraktivt mål for Taleban. Ved at ramme børnene, skader de koalitionen.
Netop regeringensfordrejninger af virkeligheden i skolerne er med-årsag til, at Information vælger at bringe efterretningsrapporterne fra Afghanistan. Efterretningsrapporterne er kontroversielle, da de i deres originale form er spækket med personfølsomme oplysninger om de afghanske informanter, der sætter livet på spil for koalitionen. Personfølsomheden var årsag til, at Wikileaks i sommer i sidste øjeblik ændrede en beslutning om at offentliggøre materialet. Organisationen var i forvejen med rette blevet kritiseret for ikke beskytte sine kilder tilstrækkeligt i en anden lækage.
På Information har et hold af journalister og it-analytikere taget fat, hvor informationsaktivisterne slap.
Vi har renset materiale for oplysninger, der kan identificere civile afghanere eller bringe andres liv og førlighed i fare. Vi har søgt oplysningerne verificeret, selv om det i sagens natur er vanskeligt. Vi har indhentet eksperters vurderinger, og vi har søgt de ansvarlige politikeres kommentarer.
Netop fordi efterretningsrapporterne er så personfølsomme, vil vi alene fremlægge dokumentation for artiklerne, men vi vil ikke offentliggøre det samlede materiale. Heller ikke i redigeret form.
Vi vil med andre ord ikke løbe nogen risiko for at kompromittere sikkerheden for dem, der i forvejen er mest udsatte i Afghanistan. Og som også er dem, der står tilbage med et sønderslået land, når koalitionsstyrkens soldater efter planen i 2014 drager hjem.
Hvor forsvarligtdet vil være, at forlade Afghanistan om bare tre år, drages med rette i tvivl i disse dage. Den første test venter om bare fire måneder, hvor den dårligt udrustede af-ghanske regeringshær overdrages ansvaret for sikkerheden i syv provinser. Holdbarheden af den løsning er yderst tvivlsom.
Men uanset hvordan det går, så vil Lars Løkke Rasmussen, Søren Pind og koalitionens øvrige ministre frem mod 2014 igen og igen fremhæve succesen med de afghanske skoler. De vil fortælle om skoleelevernes »kæmpe appetit på at lære« og deres smittende »glæde og entusiasme«.
Det er da forståeligt, at de ansvarlige politikere har behov for bare én succeshistorie efter 10 års indsats med store tab i en krig, som de fleste erkender ikke kan vindes militært. Men det er ikke i orden, at de kun fortæller den halve sandhed om virkeligheden i de afghanske skolegårde. 




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",9.0,6. april 2011,"Vi har nok vidst, at der jævnligt er angreb på det afghanske skolevæsen. Det godtgør den løbende statistik. Men det er først nu, vi får et indblik i angrebenes skræmmende systematik og brutale metoder."
56,/debat/leder/2016/06/klar-besked-migrantlande,Klar besked til migrantlande,Jesper Løvenbalk Hansen," »Der er to grupper af folk, som for tiden søger til Europa. Den ene gruppe er flygtninge, som er forfulgte derhjemme og derfor har ret til vores beskyttelse (...) Den anden gruppe er folk, som flygter fra fattige og forarmede levevilkår. De skal sendes hjem (...) ellers står vi i en situation, hvor vi påtager os at løse verdens skævhed ved at flytte folk fra den fattige del af verden til den rige. Og det er simpelt hen ikke en holdbar løsning.«
– Andreas Kamm, generalsekretær for Dansk Flygtningehjælp.
Skal Danmark bruge udviklingsbistanden som redskab til at tvinge fattige landes regeringer til at acceptere at tage deres udrejsende immigranter og afviste asylansøgere tilbage? Det foreslår Venstre med støtte fra blå blok, hvor alle partier er interesserede i at finde nye redskaber, der kan kontrollere strømmen af migranter, der søger mod Europa.
Hos rød blok lyder foreløbigt et svagt ja fra Socialdemokraterne, der dog lige vil have »en dialog med regeringen om betingelserne«.
Der skal således nok kunne findes et flertal i Folketinget for et forslag, der i en eller anden grad bruger bistandshjælpen som pressionsmiddel.
Men vil det overhovedet have nogen effekt? Vil det være muligt at presse regeringerne i eksempelvis Nigeria, Bangladesh og Ghana til at acceptere deres afviste immigranter. Og endnu vigtigere, vil det medføre, at de millioner af mennesker, der er villige til at trodse det meste – også enorme risici – for at nå Europa og en tilværelse i et beskyttet system, tænker sig om og dropper udrejseplanerne?
Regeringerne eller regimerne i lande som Etiopien, Eritrea, Mali og Egypten er fløjtende ligeglade med det meste – også udviklingsbistanden – så længe de blot beholder magten. De er i mange tilfælde mere end glade for at få taget lidt af trykket, ved at folk udrejser og i stedet for at opbygge frustrationer hjemme tager til Europa, hvor de samlet set sender et beløb tilbage til deres familier, der er mange gange det beløb, landene modtager i udviklingsbistand. De fleste af disse lande vil i øvrigt fordoble deres indbyggertal i løbet af de kommende 30 år.
Selv i de tilfælde, hvor fattige landenes regeringer gerne tager mod egne borgere, er effekten tættere på nul end noget positivt målbart.
Fra eksempelvis Mellemamerika rejser årligt flere hundrede tusinde mennesker mod nord igennem det farefulde stræk i Mexico for at nå USA. Den anden vej sender USA næsten dagligt fly retur med immigranter, der tages af myndigheder og resolut hjemsendes.
De mellemamerikanske lande, der på mange måder afhænger af USA, modtager deres borgere uden problemer, men det stopper ikke strømmen. Mange forsøger blot igen, mens dem, der rejser for første gang, er helt og aldeles upåvirkede af, at de måske ryger prompte retur. Og kun få lader sig afskrække af, at mange landsmænd på rejsen er blevet voldtaget, kidnappet eller slået ihjel.
Mennesker fortsætter med at rejse, hvad enten de gør det på grund af sult, fattigdom, usikkerhed for deres børns fremtid – eller som millioner af unge mænd og kvinder, der bare søger lykken, noget andet, en drøm, penge, prestige, uddannelse, en bedre fremtid.
Det ændrer dog ikke ved, at der skal findes en løsning på problemet med afviste immigranter og asylansøgere. Det er nødvendigt at lette presset på de europæiske asylsystemer, der i øjeblikket sander til og dermed får sværere og sværere ved at hjælpe dem, der ifølge konventionerne er flygtninge.
Når der overhovedet eksisterer fattigdomsimmigration, hænger det uløseligt sammen med de magteliter, der kontrollerer de fattige lande. Dem, der forarmer deres befolkninger, blæser på alle rettigheder og slår ethvert seriøst tilløb til opposition ned med alle midler.
Skal det lykkes at få regeringerne i de fattige lande til at makke ret, skal de rammes langt mere direkte og personligt. De skal tvinges med alle tænkelige redskaber til at dele magten og pengene med deres landsmænd.
At anvende udviklingsbistanden som pressionsmiddel er bare ikke et særligt godt redskab, og bestemt ikke et, der med et snuptag løser problemet. Tværtimod vil mindre udviklingsbistand på sigt have den modsatte effekt: flere økonomiske immigranter og asylansøgere på et tvivlsomt grundlag.jelo
",13.0,13. juni 2016,"At anvende udviklingsbistanden som pressionsmiddel er bare ikke et særligt godt redskab, og bestemt ikke et, der med et snuptag løser problemet. Tværtimod vil mindre udviklingsbistand på sigt have den modsatte effekt: flere økonomiske immigranter og asylansøgere på et tvivlsomt grundlag.jelo"
10885,/debat/leder/2011/12/franske-europa,Det franske Europa,Lotte Folke Kaarsholm," »Et ægtepar inviterer ikke en fremmed med ind i soveværelset.«
Dominique Strauss-Kahn
Det varikke i forbindelse med sin nylige sexskandale og voldtægtsanklage, at Frankrigs tidligere socialistiske finansminister og chef for Valutafonden Dominique Strauss-Kahn fremsatte ovenstående citat.
Det var derimod i forbindelse med udformningen af den fælleseuropæiske valuta. Nemlig efter et europæisk topmøde i december 1997, hvor den britiske premier- og finansminister Tony Blair og Gordon Brown havde kæmpet for, at lande uden for fællesvalutaen skulle deltage i valutalandenes beslutningsmøder. Svaret fra Frankrig var nej: Der lå reelle forskelle i de politiske mål bag splittelsen mellem eurolande og ikke-eurolande, og Frankrig ønskede ingen påvirkning fra dem, der havde fravalgt projektet.
Samme franske holdning fik den danske statsminister, Helle Thorning-Schmidt, at føle sent på natten til forrige uges EU-topmøde. Thorning-Schmidt havde i sin egenskab af kommende EU-formand forsøgt at gøre sig til talsmand for en euroløsning udarbejdet af samtlige 27 EU-lande, altså også de ti, som ikke er med i euroen. »De står udenfor, De er et lille land, og De er ny. Vi ønsker ikke at høre noget til Dem,« svarede Sarkozy.
Citatet taler usædvanligt tydeligt om den franske politiske position i EU. Mens dansk dækning har været overordentligt optaget af Tysklands nyerobrede magt over Europa, har det været mindre omtalt, at Tyskland i denne krise permanent har Frankrig i hånden. Akkurat som kansler Merkel er også præsident Sarkozy overordentligt bevidst om, at eurokrisen har øget landets indflydelse i EU voldsomt, og til et niveau, som i både tysk og fransk bevidsthed også er mere passende.
»Hvem havde for et par år siden troet, at vore partnere ville slutte op om ideen om en økonomisk regering organiseret omkring stats- og regeringscheferne? At de ville tilslutte sig oprettelsen af en europæisk valutafond legemliggjort i den europæiske redningsfond? Så mange franske ideer!« udbrød præsident Sarkozy for en uge siden i avisen le Monde.
Det franskemål med valutaunionen har fra begyndelsen været politisk integration. Den franske accept af en uafhængig europæisk centralbank har fra begyndelsen været koblet til et krav om en tilsvarende oprustning i den politiske fællesstyring af eurozonens anliggender. Med en passende fordeling af indflydelsen i forhold til de deltagende landes vægt og størrelse, eller, med andre ord, med en passende stor fransk (og tysk) indflydelse på det europæiske opland.
Dette mål, og ikke bare behovet for ro til koncentration i krisens stund, ligger bag de tilbagevendende franske afvisninger af øvrige EU-lande, der prøver at få indflydelse på euro-økonomien, som de jo er dybt afhængige af. Også hos Danmarks umiddelbare forgængere som formandsland, hvor Polen indledte sin formands periode i juli 2010 med at erklære, at man ikke som sin forgænger Ungarn ville finde sig i at blive kørt ud på et sidespor.
»Så længe vi er formand, skal vi være med til eurogruppens møder for at være oplyste og for at være opdaterede,« erklærede Polens premierminister Donald Tusk den 1. juli. Indstillingen holdt seks uger og et halvt telefonmøde, hvor den polske finansminister blev smidt af linjen, da de virkelige forhandlinger gik i gang. Efter fransk intervention, ifølge anonyme diplomatkilder i New York Times.
Der er engrund til den franske stejlhed omkring europolitikken, som burde give anledning til reel politisk debat i stedet for de tilbagevendende og indholdstomme henvisninger til markedets krav og teknokratiets nødvendighed. Også selv om kommissionen har meldt ud, at der ikke er tekniske grunde til, at det danske euroforbehold står i vejen for deltagelse i europagten.
Der er nemlig reelle politiske forskelle på, hvor eurozonen og ikke-eurozone-landene vil bevæge deres samfund hen. Ikke kun i spørgsmålet om vækstpakker og redskaber til jobskabelse, som gennem årene har fyldt i den danske debat, men også f.eks. i indstillingen til regulering af finanssektoren. Her ligger ikke kun Storbritannien, men også Danmark betydeligt til højre for eurozonens vision om en styret kapitalisme.
Eurozonen ønsker f.eks. at opretholde en højere selskabsskat end Danmark, ligesom forslaget om en skat på finansielle transaktioner i de seneste måneder er blevet et stadigt mere centralt element i Merkel og Sarkozys strategi for at udbedre finanskrisens skader. Det er ikke et krav, som den danske regering vil gå med på, så længe Radikale Venstre er med i den, ligeså lidt som London er villig til at stække betingelserne for the City.
Det interessante er altså, at det ikke kun var midnatsarrigskab, Thorning mødte i sidste uge. Det var en reel, omend ikke særlig omtalt, politisk forskel. Så længe den danske regering insisterer på, at vores nære relation til eurozonen udelukkende er af teknokratisk og forretningsmæssig art, skygger den for diskussionen af den alternative samfundsvision, eurozonens ledelse præsenterer.
",14.0,20. december 2011,"Citatet taler usædvanligt tydeligt om den franske politiske position i EU. Mens dansk dækning har været overordentligt optaget af Tysklands nyerobrede magt over Europa, har det været mindre omtalt, at Tyskland i denne krise permanent har Frankrig i hånden. Akkurat som kansler Merkel er også præsident Sarkozy overordentligt bevidst om, at eurokrisen har øget landets indflydelse i EU voldsomt, og til et niveau, som i både tysk og fransk bevidsthed også er mere passende."
9561,/debat/2012/07/spekulationerne-arafats-doed-grundloese,Spekulationerne om Arafats død er grundløse,Hussein Ibish," I november 2004 udspillede der sig en sørgelig, men ikke usædvanlig scene: En 75-årig syg mand bukkede omsider under efter et liv med store strabadser. Lægerne på Hôpital Percy konstaterede, at der lå naturlige årsager bag den gamle mands død: et hjerteslag forårsaget af en infektion. Som så ofte før endte et menneskeliv ikke med et brag, men med en klynken.
Den 75-årige var ikke hvem som helst. Han var Yasser Arafat, formand for PLO, præsident for de palæstinensiske selvstyreområder og et nationalt symbol for den palæstinensiske frihedskamp. Som frontfigur for den palæstinensiske nationale og politiske vækkelse nød han ikonstatus – selv blandt sine mest forbitrede kritikere.
Fra første færd nægtede mange at tro på, at en så ’stor mand‘ kunne lide en så ordinær død – hans endeligt måtte nødvendigvis være heroisk og romantisk. Altså måtte han være myrdet af træske modstandere. Allerede få dage efter skrev den palæstinensiske journalist Maher Ibrahim i Dubai-avisen Al Bayan en artikel med rubrikken: ’Israel bag radioaktiv forgiftning af præsident Yassir Arafat’.
Konspirationen trøster
Ganske som de endeløse fantasier om, hvem der skød JFK, afspejler de verserende konspirationsteorier om Arafats død en naturlig tilbøjelighed til at ville beskytte det mytiske og ikoniske imod det prosaiske. Hvordan kunne en gigant som Kennedy bare blive skudt af en ussel taber som Lee Harvey Oswald?
Stik imod hvad man intuitivt kunne tro, er de store konspirationer trøsterige. Mens skæbnens lunefulde stød må forurolige.
Visse israelere, deriblandt Lenny Ben-David, en tidligere missionschef ved Israels ambassade i Washington, greb også lejligheden til at hævde, at Arafat, deres hadede fjende, var »en seksuel afviger«, som var død af aids.
Konspirationsteorier i mange retninger har altså floreret siden Arafats dødsdag. Under indtryk af dem har den palæstinensiske ledelse mere end en gang følt sig nødsaget til at nedsætte en kommission til afklaring af spørgsmålet: Hvem myrdede Arafat?
Nu har også al-Jazeera meldt sig på banen. I en bombastisk opslået historie rapporterede den qatarske satellitkanal, at et schweizisk laboratorium havde konstateret ekstraordinært forhøjede værdier af polonium 210 – et stof, der er over 250.000 gange giftigere end cyanid – på nogle af Arafats ejendele, herunder på hans berømte kaffiyeh-tørklæde, som laboratoriet havde fået overdraget af hans enke, Suha.
Som tv-kanalen må have vidst, udløste nyheden en tsunami af spekulationer. Millioner føler sig nu overbevist om, at Arafat døde af en polonium-forgiftning af samme slags som den, der tog livet af den afhoppede KGB-agent og russiske dissident Aleksandr Litvinenko.
Mange arabere giver selvfølgelig Israel skylden. Andre hæfter sig ved ikke synderligt subtile insinuationer i al-Jazeeras dækning om et muligt inside job udført af hans rivaler i Fatah. Og adskillige israelske debattører, deriblandt fremtrædende ekspolitikere, har endnu engang fundet den totalt miskrediterede aidsteori frem.
Ingen symptomer
Men for det første er Arafats symptomer ikke bare veldokumenterede. Der er også totalt inkonsistente med en 210 PO-forgiftning. I modsætning til Litvinenko tabte han ikke håret, ligesom hans knoglemarv var uskadt. Desuden oplevede han en kortvarig bedring, hvilket ville være umuligt ved polonium-forgiftning. Er det nødvendigt at tilføje, at hans symptombillede også var fuldkommen uforeneligt med aids?
For det andet gør den schweiziske laboratorierapport, som al-Jazeera bygger sin historie på, udtrykkeligt opmærksom på, at dens resultater ikke giver grundlag for at konkludere, at Arafat blev polonium-forgiftet, især fordi hans symptomer slet ikke peger i den retning.
Rapporten fastslår også, at de konstaterede niveauer af 210 PO måske nok var høje, men ikke højere, end at de kan være naturligt forekommende.
For det tredje har man ikke vished for, at de analyserede genstande overhovedet tilhørte Arafat. Alene derfor er der rejst alvorlig tvivl om den mulige forbindelse mellem polonium fundet på dem og Arafats tilstand.
End ikke den ekshumation af liget, som de palæstinensiske selvstyremyndigheder (PA) nu overvejer, vil give sikre konklusioner, da 210 PO har en halveringstid på kun 137 dage.
Mistænkelig timing
Hele sagens timing er mistænkelig. PA’s ledelse er for tiden viklet ind i en række kontroverser om politibrutalitet imod demonstranter, undertrykkelse af politiske modstandere, politisk motiverede korruptionssager og en alvorlig finanskrise, der gør det vanskeligt at udbetale lønninger til selvstyrets ansatte.
PA’s genvordigheder har medført diplomatisk lammelse. Et planlagt møde med den israelske vicestatsminister, Shaul Mofaz, måtte opgives – til dels efter folkeligt pres. Samme skæbne risikerer at overgå et møde med USA’s udenrigsminister, Hillary Clinton, og Frankrigs præsident, François Hollande, som øjensynlig var indkaldt med den hensigt at overtale palæstinenserne til ikke at gøre alvor af deres plan om at søge anerkendelse som stat.
Det er ikke noget nyt, at al-Jazeera forsøger at bringe PA-ledelsen i Ramallah i miskredit. Sidste år bragte tv-kanalen f.eks. en historie om lækkede papirer fra PLO’s forhandlingsdelegation. De beskrev bl.a. mulige vidtgående indrømmelser til Israel. Den seneste historie passer fint ind i mønstret.
At al-Jazeeras bringer historien, er ikke nødvendigvis dårlig journalistik, men den sensationalisme, den præsenteres med, er tydeligvis lagt an på at pøse mere vand på rygtemøllen om Arafats påståede mystiske død.
Men vil man hævde, at den 75-åriges død skyldes andet end de naturlige årsager, som lægerne fastslog efter hans død, har man en tung bevisbyrde at løfte. Og her rækker al-Jazeeras historie ikke.
 
Hussein Ibish er forsker ved tænketanken American Task Force for Palestine
© Hussein Ibish og Information
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,16. juli 2012,"Nu har også al-Jazeera meldt sig på banen. I en bombastisk opslået historie rapporterede den qatarske satellitkanal, at et schweizisk laboratorium havde konstateret ekstraordinært forhøjede værdier af polonium 210 – et stof, der er over 250.000 gange giftigere end cyanid – på nogle af Arafats ejendele, herunder på hans berømte kaffiyeh-tørklæde, som laboratoriet havde fået overdraget af hans enke, Suha."
9752,/debat/2012/06/laeserbreve-9,Læserbreve,Informations Webredaktion," Rio bør handle om ressourcer
Per Højbjerre, formand for teknologiudvalget i Ingeniørforeningen, IDA
Om få dage mødes politikere fra hele verden i Rio de Janeiro for at diskutere strategier for en bæredygtig fremtid. Blandt de danske dagsordener tager miljøminister Ida Auken (SF) den truende ressourcekrise med til forhandlingsbordet.
Vi, der til daglig er involveret i produktion i Danmark, ved, at råvarepriserne i de senere år har været støt stigende. Et kig i globaliseringskrystalkuglen viser, at ressourceeffektivitet kommer til at spille en afgørende rolle for virksomheders økonomi i fremtiden.
Et øget pres på ressourcerne er en udfordring for vækst og udvikling i alle dele af verden, og derfor er det uhyre vigtigt, at emnet kommer på verdensdagsordenen i Rio.
Jeg håber, at Ida Auken kommer hjem fra mødet med nogle aftaler om, hvordan vi i fællesskab kan undgå, at få lande kommer til at kontrollere alle reserver, og hvordan vi kan sikre, at værdifulde metaller bliver i produktkredsløbene og ikke ender i forbrændingsanlæg og på lossepladser.
Så her er en hilsen fra os i IDA til Ida: Held og lykke i Rio – en bæredygtig udnyttelse af ressourcerne er helt central for fremtidige generationers livsvilkår.
Demokratiet som Fogh kortsluttede
Joachim Nielsen, Humlebæk
Det er en trist affære, at mange vælgere i Danmark forveksler Thornings manglende lederskab med manglende kontraktpolitik.
Fogh kortsluttede det repræsentative demokrati ved at foregøgle, at politikere kan vide alt om de næste fire år, mens de er i valgkamp. Det er i sagens natur umuligt og svaret er i stedet politikere, der i højere grad går til valg på de grundværdier, de vil regere efter.
Den største overlever
Mads Otto Hassert, Græsted
I naturen er det den stærkeste, der overlever. Et princip, som gør sig gældende i det private erhvervsliv og medfører at det kun er de bedste virksomheder, der kan bestå. Dette gør sig dog ikke længere gældende, hvis man ser på de store banker.
Siden finanskrisen har vi set, hvordan at store banker har stået til at gå konkurs, men bankerne kan ikke få lov til at gå konkurs, da man frygter, at det vil destruere markedet.
Og hvad har man så fået igen for redningspakkerne? Bankerne er gået i selvsving og holder på pengene. Når bankerne holder på kapitalen holder de Danmark låst fast i lavkonjunktur. Topfolkene fortsætter dog med at score fratrædelsesgodtgørelser i millionklassen.
Bankerne har en sølvske i munden, og hvis de igen står til konkurs er det jo ikke et større problem end, at staten – igen – redder dem. Det er ikke længere den stærkeste, der overlever. Det vil ikke være de dygtigste banker, der får lov til at overleve, men blot de største.
Betal – eller vi forurener
Mogens Clausen, Glesborg
Landbruget får milliarder af skattekroner, ødelægger naturen og vores drikkevand:
Halvdelen af de danske åer, to tredjedele af de danske søer og næsten 90 procent af vores fjorde er under EU’s standarder for god økologisk tilstand.
Danmark er verdens mest intensivt dyrkede landbrugsland, og 80 procent af landbrugsarealet bruges til foder til husdyr.
Fjernelse af læhegn, braklagte arealer, vandhuller, enge og overdrev i landbrugets bestræbelser på at lave stadig større marker har gjort landskabet til et nærmest lukket land, som kun kan beskues fra landevejen.
At dokumentere naturens generelt elendige tilstand i Danmark kræver egentlig blot, at man besøger naturen og oplever den. Men det bliver i sig selv svært, da nedlæggelse af stier og markveje er blevet en vanesag for landbruget.
Da landbruget i sidste århundrede afvandede og indtog de danske vand- og vådområder, skete det med massiv statsstøtte til naturødelæggelserne. Naturbræmmer langs vandløb og søer er en torn i øjet på ’bæredygtigt’ Landbrug. Så nu vil de igen have penge.
Mottoet er åbenbart: ’Betal – eller vi forurener’.
Magtkampen starter hos ministerrådet
Hans Lou, professor, Aarhus Universitet
Poul Smidt belærer i lederen 14. juni Europaparlamentet om at »tiden ikke er inde institutionel magtkamp«. Men adressaten er forkert: Det er ministerrådet, der har indledt den aktuelle magtkamp.
Man kan altid diskutere hvornår ’tiden er inde’ til sådanne magtkampe, men vi må indstille os på, at sådanne er uundgåelige så længe EU-systemet har et demokratisk underskud, der kun kan udlignes ved at parlamentet efterhånden får bestemmende indflydelse.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,18. juni 2012, Rio bør handle om ressourcer
6560,/debat/2013/09/politikerne-maa-erkende-reformernes-fiasko,Politikerne må erkende reformernes fiasko,Torben Smidt Hansen," 
	I mere end 10 år har vi sat et væld af initiativer i gang for at få flere unge til at tage en uddannelse. I september i år fik indsatsen endnu en dumpekarakter fra Danmarks Statistik: Frafaldet stiger, hver fjerde, der er fyldt 25 år, har stadig ikke gennemført en ungdomsuddannelse, og antallet af unge, der vælger erhvervsuddannelser, er i frit fald.

	Årsagen til fiaskoen er ikke manglende vilje. Vi har lige fået en folkeskolereform, og nu er det erhvervsuddannelsernes tur. Vi hopper fra sten til sten i bestræbelserne på at gøre det bedre. Der er bare ingen, der taler om, at stenene måske ligger forkert. Hvad nu, hvis et luftfoto ville afsløre, at vi i virkeligheden løber i ring?

	Derfor var det forløsende, da direktøren for DI, Karsten Dybvad, i slutningen af september udtalte, at han ikke tror, at en kommende reform af erhvervsskolerne ændrer udviklingen. Han konstaterer, at vi er nået til et punkt, hvor vi bliver nødt til at rive hele uddannelsessystemet ned og begynde forfra.

	Jeg kunne ikke være mere enig. Tallene fra Danmarks Statistik er ikke de eneste, der viser, at reformer er som at røre i havet med en tændstik. Nysgerrigheden og motivationen er dalende blandt landets elever, og glæden ved at gå i skole forsvinder drastisk fra 4. til 9. klasse. Karsten Dybvad har ret. Vi må skifte reformer ud med revolution.

	Modstandere af radikale ændringer i uddannelsessystemet argumenterer oftest med, at vi ikke skal eksperimentere med vores børns fremtid, men er det bedre at tabe dem på gulvet? Vi behøver heller ikke at eksperimentere ud i det blå. Der findes inspirerende eksempler på radikale forandringer, der er lykkedes.

	Så sjovt som Disneyland

	Grange Primary School i England var en helt almindelig og lidt skrantende folkeskole, indtil Richard Gerver fik lov til at frigøre sig fra alle ministerielle krav. Gerver samlede elever, lærere og forældre om en fælles vision. De blev enige om at skabe en skole, som eleverne skulle have ligeså meget lyst til at stå op til om morgenen, som hvis de skulle en tur i Disneyland.

	På få år blev Grange til en skole, der er blevet internationalt berømmet. Og vigtigst af alt: Man skabte et engagement og en glæde, som har vendt udviklingen både fagligt og socialt.

	Man forvandlede Grange Primary School til byen Grangeton. Den har erhvervsliv, kulturliv, medier og service, der tilgodeser byens lokalsamfund: eleverne. De vælger en elevborgmester, der som en del af ledelsen styrer skolen.

	Grangeton fik et nyt skema med fire overordnede kategorier, som eleverne selv vælger imellem: kommunikation, entreprenørskab, kultur og livsstil. Virksomheder og institutioner er en integreret del af skolen. BBC står for udviklingen af deres interne medier. Butikskæden ASDA hjælper eleverne med opbygningen af cafeer, og parlamentsmedlemmer kommer på besøg for at styrke skolens demokrati. Ideerne og de gode resultater er dokumenteret grundigt, og de er lige til at gå til.

	Anerkendt ungdom

	Designeren Emily Pilloton bruger designprocesser til at vende op og ned på undervisningen i North Carolina, USA. Et tyndt befolket område med store sociale udfordringer. Eleverne er med til at skabe forbindelser mellem borgerne under overskriften Connecting Bertie. De tog f.eks. ud til områdets landmænd, som fortalte, at de altid havde drømt om at få mindre salgsstationer til deres grøntsager rundt omkring i kommunen, så de kunne komme tættere på kunderne.

	Eleverne gik i gang med lokalplaner, byggetilladelser, materialevalg, bæredygtighed, lokalhistorie og byggekonstruktioner. Da de bagefter stod sammen med borgerne og så på resultatet, er det ikke svært at forestille sig stoltheden i deres stemmer, når de sagde: »Det der har vi bygget.« Alle elever uanset baggrund og kompetencer var vigtige i processen. Målet var fælles, og det hele gav mening. De fik en anerkendelse i lokalsamfundet, som unge sjældent oplever.

	Lyst til at udforske

	Professor Sugata Mitra ville undersøge, om børn fra et slumkvarter kunne lære sig selv at bruge en computer, selv om de aldrig havde gået i skole. Han skabte projektet Hole In The Wall ved at sætte en lille mur op i slumkvarteret med fem computerskærme og god internetforbindelse. Kameraer registrerede, hvordan børnene reagerede.

	Det blev en succes fra første dag. Sugata Mitra havde med meget få midler skabt et læringsrum, som eleverne selv drev. Han har udviklet forsøget og gennemført det i forskellige kulturer med samme gode resultater.

	Mitra tager udgangspunkt i den ældste form for pædagogik, vi kender fra Sokrates, der kun stillede spørgsmål til sine elever. Det kombinerer Mitra med de muligheder, internettet giver eleverne for selv at finde svar. Mitra har i flere omgange bevist, at børn selv deltager passioneret i læring, hvis man stoler på deres lyst til at udforske verden og stiller dem gode spørgsmål. Han underviser ikke i trigonometri. I stedet spørger han eleverne: »Hvordan kan jeres mobiltelefon vide, hvor I er?« Det sætter en jagt på svar i gang, der indeholder oceaner af matematisk læring og en forståelse af den verden, vi lever i.

	Fortabt i detaljen

	De tre eksempler er vidt forskellige, men de har alligevel vigtige fælles træk. De er alle sammen frigjort fra centrale politiske krav. De tager udgangspunkt i lokale udfordringer, og de inddrager den virkelighed, eleverne befinder sig i. De viser, at man kommer langt, hvis man tør slippe lokale ildsjæle løs og giver dem tillid og frihed til at gå nye veje. Vi har også erfaringer fra Danmark. Alligevel har vi svært ved at bruge dem til at erkende, at det uddannelsessystem, vi har bygget op, måske er det forkerte. Systemet er så stort og indgroet, at det bliver en uoverskuelig tanke.

	Samtidig er politikere i deres iver for at gøre noget godt forsvundet ned i detaljen, så de tager beslutninger om, at husgerning i stedet skal hedde madlavning. Med deres gode intentioner om at vende udviklingen gør de vores børns fremtid til en politisk affære. I den ene ende af skalaen råber de om ro i klasserne og mere matematik. I den anden ende er det leg og frihed, der skal løfte næste generation til nye højder. Når de to fronter mødes, bliver det til en dræbende hakkemaskine, der knuser nytænkning i en fars af politiske mærkesager. Det vil med garanti også ske med reformen af erhvervsskolerne. Der er ikke stemmer i at ville rive det hele ned og begynde forfra. Specielt ikke når politikerne selv står bag alle de reformer og initiativer, der ikke virker.

	Derfor kan jeg frygte, at Karsten Dybvad med sin teori om behovet for at se det store billede lider samme skæbne som grækeren Aristarchos. 250 år før Kristus målte han sig frem til, at jorden drejer rundt om solen og ikke omvendt. Det nye verdensbillede var for stor en mundfuld. Der gik 1.800 år, før vi kunne sluge det nye billede af vores solsystem. Derfor har vi travlt, hvis vi skal nå frem til en erkendelse af, at vores uddannelsessystem har været forkert. Nu er Folketinget åbnet igen, og jeg drømmer om, at politikerne får mod til at se det store billede og erkende, at de har stået bag mange års fiasko. At de tør bede om en tegning af et nyt uddannelsessystem, der vender den negative udvikling fra statistikkerne og skaber samme motivation og nysgerrighed, som de små revolutioner i eksemplerne har vist. Vi har ingen tid at spilde, hvis vi vil tage et afgørende skridt fremad for de næste generationer. Et skridt, der helst skal tages inden år 3021.

Torben Smidt Hansen er forstander på Vallekilde Højskole




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",22.0,1. oktober 2013,"	Derfor var det forløsende, da direktøren for DI, Karsten Dybvad, i slutningen af september udtalte, at han ikke tror, at en kommende reform af erhvervsskolerne ændrer udviklingen. Han konstaterer, at vi er nået til et punkt, hvor vi bliver nødt til at rive hele uddannelsessystemet ned og begynde forfra."
5321,/debat/2014/03/laeserbreve,Læserbreve,," 
	Hvem får gavn af hypermarkeder?

	Henrik Elming, Bagsværd

	Hvis Folketinget beslutter at give adgang til at etablere hypermarkeder, kan man forestille sig, at udenlandske butikskoncerner bliver interesseret i at slå sig ned i Danmark, men langtfra alle forbrugere vil få gavn af den øgede konkurrence, det kunne medføre.

	De megamarkeder, der allerede er placeret uden for en række danske byer, har drænet byerne for liv, aktiviteter og lokal beskæftigelse. Skal vi have mere af den slags?

	I øvrigt er det bemærkelsesværdigt, at den hastigt voksende internethandel – også på dagligvareområdet – ikke har fyldt i debatten. Meget tyder dog på, at denne type detailhandel står over for en betydelig vækst, og den vil formentlig mindske behovet for butiksareal i det hele taget.

	Så den aktuelle debat om hypermarkeder er kommet for sent og kan vel ses som et levn fra den nære fortid, hvor man betragtede alt stort som godt.

	I udlandet har man for længst erkendt, at hypermarkeder er uhensigtsmæssige for byudviklingen. Vi skal vel ikke gentage udlandets fejltagelser og dermed risikere at generere mere biltrafik og skævvride vores infrastruktur yderligere?

	Thorning går enegang til EU

	Nicolai Sennels, Gentofte

	Det er nu så tydeligt, at statsminister Helle Thorning-Schmidt (S) blot er EU’s forlængede arm i Danmark. Ingen kan tage hende seriøst.

	Som socialdemokrat må man være rystet over at se, hvordan statsministeren har vist sig parat til at ødelægge sit parti og chance for genvalg til regeringen, blot for at bevise sit værd som kandidat til EU-Kommissionen.

	Mobilstråling hemmeligholdes

	Eva Holm Jensen, Allinge

	Sundhedsstyrelsen meddeler i Information den 22. marts i en artikel om eloverfølsomhed (EHS), at der ikke er videnskabeligt belæg for de symptomer, EHS-ramte angiver.

	Franske læger har længe forsket i EHS, og de kan påvise døde områder i hjernen, forandringer i specifikke markører i blodet og forhøjet stressprotein. Mobilbrug for børn under 12 år er forbudt i franske skoler, og trådløse forbindelser frarådes generelt.

	Ethvert forskningsresultat, der dokumenterer mobilstrålings negative konsekvenser, modbevises af teleindustrien. Milliarder af kroner er på spil, og læger kan desværre også købes til at fabrikere falske rapporter, når prisen er god.

	En læge fra Kræftens Bekæmpelse vejleder Sundhedsstyrelsen om risici ved mobilstråling. Han forsker selv i emnet med støtte fra blandt andet teleindustrien.

	Det er måske derfor, der ingen problemer er med mobilstråling i Danmark?

	Livsstil definerer sundhedsbehov

	Elvir Peleševi?, København

	Sundhedsminister Nick Hækkerup (S) vil gøre op med uligheden i sundhed ved at sikre mere hjælp til patienter med korte uddannelser end til patienter med lange uddannelser.

	Med sit forslag om en differentieret indsats indenfor sundhedsvæsnet udfordrer Hækkerup den traditionelle samfundsholdning om, at alle skal have lige adgang til sundhed. Forslaget betyder, at de med lange uddannelser fremover vil betale mere for mindre sundhed.

	Desuden er antagelsen om, at højtuddannede har mindre behov for sundhedsydelser, problematisk, for hvem siger, at de ikke kan føre en usund livsstil. Netop livsstilen bør ses som en afgørende faktor, der definerer ens behov for sundhed.

	Folkesundheden styrkes ikke gennem forskelsbehandlingen. Den bør i stedet for hvile på prioriteringen af behovet frem for uddannelsesniveauet.

	Sundhedstiltag løser ej ulighed

	Torben Kjær, medlem af Hovedstadens Regionsråd for Enhedslisten

	Sundhedsminister Nick Hækkerup (S) lancerede den 23. marts en ny strategi om at »skabe lighed gennem ulighed og forskellig behandling«, hvilket er noget retorisk vrøvl.

	Han er dog inde på lidt af det rigtige, fordi mange forkert forstår lighed som at behandle mennesker ens. Men når regeringen, Danske Regioner og de kommende sundhedsplaner lægger op til, at sundhedssystemet skal løse den sociale ulighed, er der stor forskel i forståelsen.

	Man ved, at mennesker med kort uddannelse og lav indkomst benytter sundhedssystemet langt mere end andre befolkningsgrupper.

	Det giver derfor god mening at skabe forståelse for, at lighed handler om at behandle mennesker forskelligt ud fra deres særlige behov og vilkår. Uligheden løses kun ved at give bedre uddannelse, boliger og job og højere indkomst. Det vil have langt større effekt i forhold til endnu engang at bede hunden om at spise sin egen hale. På længere sigt kunne det endda blive en klog investering.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,1. april 2014,"	Sundhedsstyrelsen meddeler i Information den 22. marts i en artikel om eloverfølsomhed (EHS), at der ikke er videnskabeligt belæg for de symptomer, EHS-ramte angiver."
4262,/debat/2014/09/billeder-slaar-sjaele-ihjel,"Hvor gammel skal man være, før man kan se en halshugning?",Annegrethe Rasmussen," Det er ikke nemt at være forælder. Og hermed tænker jeg hverken på problemer med spisetider, putning, oprydning, lektielæsning eller slikforbrug. Men på, hvor svært det er at hjælpe børn ind i realiteternes verden, samtidig med at man ønsker at skærme dem fra hændelser, som vi forældre vurderer, at de ikke er klar til.
I USA, hvor jeg bor, holder de amerikanske kabeltv-stationer sig ikke tilbage. Udsendelserne bugner med billeder af de barbariske grusomheder, som IS har taget ansvaret for på det seneste. Og med forrådnede lig af Ebola-ofre, sårede fra Gaza, Irak eller Ukraine. Kvinder, børn, mænd, minoriteter, flygtninge. De er der alle.
Derfor er alle mine fire børn fuldt vidende om halshugningerne af de to amerikanske journalister James Foley og Steven Sotloff. Og de to ældste så også en rædselsvækkende video, som CNN sendte i sidste uge – ganske vist efter kl. 21, men der ligger ingen store teenagere i deres seng. Filmen – en propagandafilm fra IS – viser en stor gruppe mænd – 50-100 syriske soldater – der bliver tvunget til at løbe på række blot iklædt underbukser. De har hovederne nedad og bliver overvåget af en gruppe sortklædte, bevæbnede mænd med IS-flagene vajende over sig. I slutningen af filmen ser man, hvordan alle fangerne bliver skudt. En massehenrettelse med andre ord.
Hvilket altså får mig til at spørge om, hvad det er rimeligt at udsætte børn og teenagere for? Hvor meget kan de og vi kapere? Hvor gammel skal man være, før man kan se en halshugning? Når den voksne ikke engang kan holde ud at se med. Jeg lukker selv øjnene.
Jeg overvejer også, hvad billederne gør ved dem på længere sigt – og ved os. Skærper de sansen for retfærdighed og demokrati som modvægt til barbariet? Gør de os til pacifister, eller kunne det lede hen imod det modsatte, altså voldspornografisk krigsinteresserede med hang til voldelige videospil?
Gør synet de åbne og sårbare sind mere rå? Eller medvirker bombardementet af billeder til en overfladisk ligegyldighed, ’verden er ond, og jeg vil ikke have noget med den at gøre’, en trækken på skuldrene som forsvarsreaktion?
Kommer det an på, om forældrene har oceaner af tid til rådighed, hvor de kan diskutere med deres afkom, til de bliver blå i hovedet? Med risiko for, at barnet fortrækker i tavshed til sit eget værelse, hvor han kan se reality-tv i fred. Eller gør vold i spandevis bare børn bange? Det er i hvert fald, hvad jeg ser hos mine naboer, hvor to børn på henholdsvis fem og syv år ved en fejl var til stede, mens fjernsynet kørte i prime time-news forleden.
Emnet diskuteres i en ny bog, War Porn, hvor forfatteren, fotograf Christoph Bangert spørger: »Hvordan kan vi nægte at anerkende den blotte repræsentation, billedet af den forfærdende begivenhed, mens andre mennesker er tvunget til at leve igennem det ubærlige?«
Kenneth Jarecke, en anden fotograf, som tog et billede af en døende, totalt forbrændt irakisk soldat under den første Golfkrig (et billede, der ikke blev vist i den amerikanske presse), stillede et lignende spørgsmål i det amerikanske magasin Photo i 1991, hvor han sagde: »Hvis vi er store nok til at kæmpe en krig, så er vi også store nok til at se på billederne.«
Debatten har raset i medierne i årevis. Frygten for, at seerne mister deres evne til medfølelse og ønsket om ikke at skræmme yngre seere, var dominerende på de fleste nyhedsredaktioner før i tiden.
Nu synes debatten at være aftagende – måske fordi nutidens redaktører resolverer, at kampen er tabt. Som the Guardians fotoredaktør Roger Tooth skrev for nylig:
»Når alt kommer til alt, hvilken ret har jeg så til at censurere, hvad folk kan se? Det findes jo alligevel derude på nettet eller på din tidslinje. Det eneste, jeg kan gøre, er at sørge for, at The Guardians dækning er så human og hæderlig som mulig.«
Måske lever vi i en mere brutal verden; denne avis bragte for 14 dage siden en artikel, der sandsynliggjorde, at moderne tv-serier i dag har forråede psykopater eller mentalt syge som helte. At det, der tidligere blev fremstillet som afvigelsen, er blevet det normale.
Jeg ved det ikke – men jeg ved, at det ikke lader nogen uberørte, når barbariske henrettelser fylder vore skærme.
Annegrethe Rasmussen er udenrigskorrespondent i Washington DC.
Klummen er udtryk for klummistens egne holdninger
",7.0,8. september 2014,"I USA, hvor jeg bor, holder de amerikanske kabeltv-stationer sig ikke tilbage. Udsendelserne bugner med billeder af de barbariske grusomheder, som IS har taget ansvaret for på det seneste. Og med forrådnede lig af Ebola-ofre, sårede fra Gaza, Irak eller Ukraine. Kvinder, børn, mænd, minoriteter, flygtninge. De er der alle."
7322,/debat/2013/06/laeserbreve-16,Læserbreve,," 
	Economic man er absurd

Silas Marker, handelsskoleelev

	I forbindelse med genudgivelsen af Adam Smiths hovedværk, The Wealth of Nations, har Information bragt flere indlæg om economic man; menneskesynet, der foreskriver, at mennesket drives af egenkærlighed og profithunger og derfor altid handler økonomisk rationelt.

	Den 6. juniprøverMia Holstein fra CEPOS således på vegne af liberalismen at erobre værdien sympati ved at postulere, at economic man er indbegrebet af netop dette. Men der er god grobund for skepsis. Sandsynligvis er præmissen for economic man endda helt forkert. Man kan for eksempel spørge: Hvis economic man lever økonomisk rationelt, hvorfor får han så børn – en ren nettoudgift gennem hele opvæksten?

	Livet er fyldt af irrationelle valg, der gang på gang fælder teorien. Og er det overhovedet rimeligt at reducere menneskets samfundsmæssige gøren til en enkelt teori fra 1700-tallet? Economic man er i grunden absurd. Ikke desto mindre udgør den filosofien bag det meste økonomiske teori, for eksempel den vi lærer på handelsskolen. Burde vi mon snart begynde at tænke i andre baner?

	Tragikomisk, Bødskov

Kirsten Hink, Rungsted Kyst

	Der er noget tragikomisk over, at justitsminister Morten Bødskovs (S) nye offentlighedslov også indeholder en bestemmelse om, at aktindsigtsanmodninger skal færdigbehandles inden syv arbejdsdage efter modtagelse. Viljen til at opfylde dette krav i Bødskovs eget ministerium er nemlig overhovedet ikke til stede.

	Jeg har for eksempel selv søgt om aktindsigt i Justitsministeriet den 26. februar 2013 og fik efter 65 arbejdsdage endelig svar den 6. juni 2013. Et utilstrækkeligt svar i øvrigt, og en overskridelse på 55 arbejdsdage efter den daværende offentlighedslovs frist på 10 arbejdsdage. Havde den nye bestemmelse gjaldt, havde der været tale om en overskridelse på hele 58 arbejdsdage. Justitsministeren tager ikke sin egen lovgivning alvorligt, når han ikke i eget ministerium tilsikrer, at der er de fornødne ressourcer til stede til også at varetage aktindsigter generelt, og specifikt vedrørende offentlighedsloven.

	Det er ikke tilstrækkeligt med én studenteransat til sådanne opgaver. Borgere, journalister og andre mister respekten for myndigheden, når den agerer som sket. Mit råd til Morten Bødskov er derfor atafsætte tilstrækkelige ressourcer.Ellers mister han blot yderligere troværdighed.

	Definer krav om lærlinge i udbud

Balder Mørk Andersen, rådmand for SF på Frederiksberg

	Når man bruger over 21 milliarder kroner på en metrocityring, er det samtidig en investering, der som minimum bør medvirke til at uddanne fremtidens folk. Ja, man kan mene, at disse lærlinge og praktikanter kunne have taget del i verdens dyreste uddannelse.

	I Metroselskabet og ejerkredsen forsøgte man via frivillige aftaler mellem parterne – Copenhagen Metro Team (CMT), Dansk Byggeri, 3F, BAT og LO – at skabe omkring 5-7 procent praktik- og lærlingepladser, hvilket svarer til cirka 20-30 praktikanter og lærlinge ud af de omtrent 400 ansatte. Men denne frivillige strategi har nu vist sig at være totalt fejlslået. Metroselskabet erkender dette i sin årsrapport for 2012 fra april i år. Resultatet viste nemlig, at der i januar 2013 kun var etableret to lærlingepladser.

	Det er et chokerende lavt tal. Nu forsøger parterne sig så med en supplerende aftale, der giver CMT mulighed for at ansætte lærlinge, som herefter udlånes til underentreprenøren, og dette projekt skal følges af en task force. Resultatet er, at der ved udgangen af maj måned var 14-15 lærlinge tilknyttet projektet. Det ændrer dog ikke på, at udviklingen bør føre til selvransagelse hos ejerkredsen og Metroselskabet. Frivillighed er normalt godt, men på dette felt står det uddannende samfund tilbage som tabere. Fremadrettet bør der i ejerkredsen arbejdes med lærlinge- og praktikpladser ud fra klart definerede krav i udbuddet.

	Tillykke med den ny skole I

Peter Hess-Nielsen, København

	Efter at både den tidligere og nuværende regering i mange år har skåret ned på elevernes timetal – mange steder helt ned til minimumtimetallet– så er de samme politikere nu stolte af et forlig, som giver eleverne flere timer tilbage. Og det skal nok blive godt, for nu har overenskomstindgrebet mod lærerne givet mulighed for, at de flere timer finansieres ved, at lærerne skal forberede sig mindre og undervise mere.

	Det kaldes et løft af det faglige niveau. Så fik undervisningsminister Christine Antorini (S) barberet den ged. Nu kan kommunerne koncentrere sig om at fortsætte det, som de kalder ’inklusion’, men som folk i skolen kalder nedskæring og besparelser på indsatsen overfor elever med særlige behov. Ti procent af lærerstillingerne er nedlagt, og udgiften til folkeskolen falder dramatisk. Samtidig holder politikerne skåltaler i moderne ’nysprog’ for at skjule den triste virkelighed. Reformpædagogikken er død, jubler Dansk Folkeparti. Tillykke med den ny folkeskole.

	Tillykke med den ny skole II

Jonas Dahl, politisk ordfører (SF)

	Mikkels far er maler og kan hverken tysk eller fransk. Muhammeds forældre kan ikke dansk.Der er mange danske børn, som ikke kan få hjælp til lektierne hjemme.

	Derfor er regeringen nu stolte af at præsentere en folkeskolereform, der tager ansvar. I den nye aftale om fremtidens folkeskole får alle elever – uanset klassetrin og niveau – tilbudt lektiehjælp. Med tilbuddet om lektiehjælp sikrer vi, at alle børn har mulighed for at få den hjælp og støtte, som de har brug for.

	I regeringen og SF glæder vi os over, at vi får en folkeskole, der tager ansvar for de svage, og sørger for, de stærkeste elever også bliver udfordret. Vi skaber en mere varieret skoledag, hvor faglighed, trivsel og bevægelse kommer i højsædet. De danske børn får nu 45 minutters bevægelse i skoledagen, og det vil være med til at gavne skoledagens generelle trivsel. Motivation og variation er vigtigt for at kunne lære. Derfor indfører vi også flere praktiske- og musiske fag, som skal understøtte dansk- og matematikundervisningen.Sammen med bevægelsestimen, er vi i regeringen sikre på, at fremtidens folkeskole både vil være varieret og få et stort fagligt løft.

	Der er så mange positive ting i den nye aftale, at jeg næsten ikke kan få armene ned af begejstring. Jeg er virkelig stolt over at være med i en regering, der sikrer børnene – Danmarks fremtid – en god skolegang.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,11. juni 2013,"	Efter at både den tidligere og nuværende regering i mange år har skåret ned på elevernes timetal – mange steder helt ned til minimumtimetallet– så er de samme politikere nu stolte af et forlig, som giver eleverne flere timer tilbage. Og det skal nok blive godt, for nu har overenskomstindgrebet mod lærerne givet mulighed for, at de flere timer finansieres ved, at lærerne skal forberede sig mindre og undervise mere."
8625,/debat/2012/11/overhoert-new-york,Overhørt i New York,Martin Burcharth," Franske kvinder rykker ud
En uge efter superstormen Sandy ramte New York City, fik den franske grevinde Elisabeth de Kergorlay endelig lys og varme tilbage i sit fleretagers townhouse i det sydlige Manhattan. Hun kunne endda genoptage konditræningen i sit fitnesscenter.
Mens hun sad på motionscyklen og så tv-nyheder for første gang den uge, fik hun lidt af et chok. »Jeg havde ingen anelse om, hvor slemt det stod til i Brooklyn og Queens,« (to andre New York-kvarterer, red.) fortæller hun. Samme dag fik hun mobiliseret 20 frivillige – de fleste franskmænd bosat i byen – til at købe varmt tøj til børn og voksne og donere det til en kirke på Coney Island, en hård ramt halvø i Brooklyn.
Næste dag kørte det franske udrykningskorps i to busser til Mount Carmel Baptist Church på den oversvømmede halvø Far Rockaway i Queens. På fire indkøbte trækulsgriller blev der grillet kyllingebryst, og man tilberedte en suppe, som ofrene for stormen kunne tage med hjem i små termokopper sammen med en sandwich. Humøret var højt.
»Det er vigtigt at hjælpe folk i nød. Vi kan ikke bare sidde hjemme og se fjernsyn. Vi er alle newyorkere,« siger Elisabeth de Kergorlay.
Folk i køen syntes at være glade for at få et varmt måltid mad, men konversationen mellem givere og modtagere var sparsom.
Ifølge avisrapporter har nogle sorte stormofre det dårligt med, at de velstillede først stiller op, når de selv rammes af en katastrofe. På den anden side var nogle af dem overraskede over, at hvide newyorkere faktisk gjorde en indsats. Måske de ikke er så slemme alligevel.
Occupy Sandy
For Occupy Wall Street er velgørenhed et fyord. Bevægelsen tror på ’gensidig hjælp’.
»Det bør ikke kun gå den ene vej. I dag hjælper jeg et offer; i morgen kan jeg selv blive et offer og få brug for hjælp fra gårsdagens ofre. Vi er alle i samme båd,« siger Kristian Nammack, konsulent for selvejende kunstinstitutioner i New York.
Ligesom de Kergorlay forstod Nammack hurtigt, at Sandy havde ramt de svage i samfundet hårdest.
»Jeg meldte mig straks som frivillig ved et center oprettet af Occupy i Brooklyn, hvor jeg nu træner aktivister i at opsøge folk i nød og yde dem hjælp,« fortæller han. Ligesom sin forgænger er Occupy Sandy en horisontal organisation uden hierarki. Det har vist sig at være en effektiv måde at arbejde på i den kaotiske situation, som stormen efterlod dele af New York og New Jersey i.
I de første dage afviste f.eks. Røde Kors frivillige, mens Occupy Sandy ikke alene satte dem i sving, men også var i stand til at nå ud til ofre i fattige kvarterer, som myndighederne havde overset.
»Vi har et tæt samarbejde med kirker og community centers, som kender situationen i deres kvarterer. Vores webgruppe sørger for koordination, således at behov for hjælp bliver imødekommet,« forklarer Nammack.
’Manden’, som Occupy-aktivister kalder systemet, er endda blevet inspireret af deres organisationsmodel. Det gælder f.eks. Food Bank for New York City. Og ansatte fra den føderale beredskabsstyrelse, FEMA, er blevet bespist af Occupy Sandy.
Halloween og trylleri
Selv dem der havde strøm og derfor tv og radio i dagene efter Sandy, havde ingen anelse om, hvor slemt det stod til andre steder i New York og New Jersey.
Normalt er folk sig selv nok i metropolen. Kun når man står over for en fælles udfordring – 9/11, strømafbrydelsen i 2003 eller en naturkatastrofe som Sandy – bliver samhørighedsfølelsen blandt byens borgere synlig.
I Deres korrespondents gade i Harlem var fejringen af halloween onsdag aften 31. oktober en kærkommen lejlighed for familier til at komme ud af deres huse og få kontakt med naboerne. Kl. 19 var gaden sort af mennesker.
Et barnløst par havde bygget en hule af kunstigt edderkoppespind, som børnene skulle gå igennem for at nå til slikboden. Børnene spankulerede modigt igennem for at nå frem til de søde sager.
Tre dage i træk havde forældre og børn opholdt sig indendørs, så lettelsen over at komme ud var åbenlys.
I det hippe East Village-kvarter var der ikke strøm og varme i en hel uge. Hvad gør man for at oplade smartphones? Nogle vandrede helt op til midtown, hvor hoteller og restauranter lagde stikdåser ud på gaden.
Andre brugte cykelgeneratorer. Hvis man ville oplade sine batterier, gjaldt det om at komme i sadlen og producere gratis (og klimavenlig) energi.
 
På denne plads giver Informations faste korrespondenter hver fredag et indblik i den folkelige debat i de lande, hvor de befinder sig. Hvad taler man om hos barberen i Rom? I Londons undergrund? På cafeen i New York? I elevatoren i skyskraberne i Beijing?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,23. november 2012,"»Vi har et tæt samarbejde med kirker og community centers, som kender situationen i deres kvarterer. Vores webgruppe sørger for koordination, således at behov for hjælp bliver imødekommet,« forklarer Nammack."
4129,/debat/2014/09/opgoeret-stikker-dybere-dagpenge,Opgøret stikker dybere end dagpenge,Lars Trier Mogensen," Der kommer altid en god løsning i morgen. Statsminister Helle Thorning-Schmidt (S) har skudt en langstrakt valgkamp i gang ved at komme de interne kritikere i møde. Den socialdemokratiske partitop har tydeligvis erkendt, at den sociale profil skal skærpes, hvis de frafaldne kernevælgere og desillusionerede partisoldater skal mobiliseres frem mod næste folketingsvalg.
Med beslutningen om at fremrykke Dagpengekommissionens afrapportering til september 2015 har SR-regeringen vundet lidt tid. Men problemet er bestemt ikke løst. Tværtimod. Efter statsministeren lovede et nyt dagpengesystem på partikongressen i Aalborg her i weekenden, kan Socialdemokraterne ikke længere gå ind i slutspurten af en valgkamp uden konkrete svar på, hvordan f.eks. genoptjeningsretten og en eventuel permanent arbejdsmarkedsydelse skal udformes fremover.
Timingen af kommissionens rapport gør uundgåeligt dagpenge til et hovedtema ved næste valg. Baglandet og fagbevægelsen har nu fået en berettiget forventning om, at Helle Thorning- Schmidt & co. inden for en overskuelig fremtid vil fremlægge et gennemarbejdet udspil til en ny dagpengereform – og vel at mærke et udspil, som skal balance på en knivsæg mellem på den ene side at lægge kant til de radikale og på den anden side være parlamentarisk gennemførligt. I givet fald: et politisk kunststykke.
Lynafleder for vrede
Intensiteten i debatten om dagpengereformen – som VK-regeringen gennemførte sammen med Dansk Folkeparti og Radikale Venstre i 2010 – tyder imidlertid på, at frustrationerne handler om mere og andet end en indignation på vegne af de omtrent 5.000 tidligere dagpengemodtagere, som i dag har mistet enhver indtægt.
Dagpenge er blevet en knaldperle på en lang rød tråd af protestsager, hvor venstrefløjs-socialdemokrater, SF’ere og fagforeningsfolk har bekæmpet magtduoen, Helle Thorning- Schmidt og finansminister Bjarne Corydon. I løbet af de seneste års tid har både det delvise frasalg af DONG Energy til den amerikanske investeringsbank Goldman Sachs og lovindgrebet mod folkeskolelærerne været katalysator for noget nær en oprørsstemning.
Topsocialdemokraterne håber, at de udbredte frustrationer vil kunne isoleres til dagpengespørgsmålet – som en form for lynafleder. Men spørgsmålet er, om vreden stikker så meget dybere, at en eventuel løsning blot forskubber protesterne til en ny sag?
Men så længe Socialdemokraterne endnu ikke har fremlagt sit eget bud på en ny dagpengereform, kan ingen vide, om weekendens imødekommelse har karakter af en taktisk manøvre, eller er begyndelsen på en ideologisk genrejsning.
De igangværende finanslovsforhandlinger vil blive en snarlig lakmusprøve på regeringstoppens aktuelle kulør. Helle Thorning-Schmidts overraskende udmelding om at ville gå til valg på et nyt dagpengesystem er umiddelbart en god undskyldning for at udskyde alle de midlertidige lappeløsninger, som SF og Enhedslisten kræver.
Men SR-regeringen skal til gengæld kunne tilbyde en samlet finanslovspakke båret af en markant anden social retfærdighedssans end de foregående år, hvis weekendens kursskifte skal stå tilbage som andet end spil for galleriet.
Efter sidste søndags valg i Sverige, hvor S-lederen Stefan Löfven kun lige akkurat fik mulighed for at danne en ny rød-grøn-regering på et yderst spinkelt mandat, kom den tidligere socialdemokratiske statsminister Göran Persson med en brutal analyse, som overført på danske forhold kunne tyde på, at Socialdemokraterne endnu har meget langt igen, før partiet genvinder rollen som en garant for større social balance.
Som reaktion på Sverigesdemokraternes fremgang udtalte Persson: »Valgresultatet var en rigtig ørefigen til Stockholm-etablissementet. Det er jo ikke i Stockholm, at Sverigesdemokraterna går frem, men ude i resten af Sverige. Derude hvor man lider under dårlig mobildækning, tog som ikke går til tiden, pensioner som ikke rækker, job som forsvinder, unge som flytter og landbrug som nedlægges. Alt det er det her et udtryk for: Sverige er ved at knække sammen.«
På samme måde stormer Dansk Folkeparti frem i hensygnende valgkredse, hvor krisen kradser og de ’udfaldstruede’ fra dagpengereformen kun udgør en lille del af den voksende gruppe, som mærker øget social utryghed i hverdagen. Det grundlæggende paradoks i dansk politik er således, at de vælgere, som føler skuffelse over SR-regeringens nedskæringer, søger over mod et parti, der peger på Venstres formand Lars Løkke Rasmussen som ny statsminister.
Med Nationalbankens nedjustering af vækstskønnet i går er opsvinget udskudt. Igen, igen. Socialdemokraterne skal dermed ud i en valgkamp, hvor en voksende gruppe vælgere føler – som Göran Persson profetisk udtaler – at velfærdssamfundet er ved at knække over.
",69.0,24. september 2014,"Som reaktion på Sverigesdemokraternes fremgang udtalte Persson: »Valgresultatet var en rigtig ørefigen til Stockholm-etablissementet. Det er jo ikke i Stockholm, at Sverigesdemokraterna går frem, men ude i resten af Sverige. Derude hvor man lider under dårlig mobildækning, tog som ikke går til tiden, pensioner som ikke rækker, job som forsvinder, unge som flytter og landbrug som nedlægges. Alt det er det her et udtryk for: Sverige er ved at knække sammen.«"
7024,/debat/2013/07/laeserbreve-3,Læserbreve,," 
	Afskaf privat partistøtte

Niels I. Meyer, Hørsholm

	Et flertal i Folketinget vil skabe større åbenhed om de politiske pengeklubbers lyssky indsamling af penge til udvalgte politiske partier.

	Det er dog overraskende, at ingen politiske partier stiller det grundlæggende spørgsmål: Hvad laver pengemagt overhovedet i den demokratiske beslutningsproces? Beslutningerne i et demokrati bør vel baseres på overbevisende argumenter og ikke på, hvilke partier der kan tilsnige sig flest kampagnepenge fra snævre særinteresser? For ikke at tale om, at disse penge kan friste politikerne til korruption.

	Pengenes underminering af demokratiet genfindes i de fleste industrilande med USA som det mest groteske eksempel. Problemet kan ikke klares ved lapperier på reglerne. I stedet bør alle økonomiske bidrag fra private særinteresser til politiske partier og politikere gøres ulovlige – med undtagelse af et beskedent medlemshonorar til de politiske partier.

	Staten skal derimod give et grundbeløb til de enkelte partiers politiske arbejde, mens det meste af kampagnearbejdet må klares af frivillige partimedlemmer.

	Evig harceleren mod islam

Thomas Hauge, Snedsted

	Det er til stadighed en kilde til undren, at højrefløjens ulidelige harceleren over forskellige minoriteters religiøst funderede holdninger ikke imødegås af modkritik.

	Når Inger Støjberg (V) f.eks. fører sig frem mod muslimers holdninger til arrangerede ægteskaber, stening, homoseksualitet m.m., er det tydeligvis et forsøg på at score billige point.

	Problemet med disse ytringer er, at de får lov til at blive stående som reelle sandheder, og at de xenofobiske politikere til dels lykkes med at stadfæste inkommensurabiliteten mellem ’danskhed’ og islam.

	De højtbesungne danske værdier, som hovedsageligt udspringer af kristendommen, hævdes at stå i modsætning til værdierne i islam. Hvis højrefløjspolitikerne kendte lidt mere til deres egen kulturelle baggrund, ville de vide, at Bibelen og den ortodokse del af kristendommen mener, at homoseksualitet er en synd, at blandede ægteskaber bør undgås og at kvinder ikke kan være præster.

	I Bibelen nævnes også en lang række forbrydelser (hor, ulydighed mod forældre, arbejde på sabbatten m.m.), som skal straffes med døden ved stening. Disse holdninger er altså en del af en gammel kristen tradition og hører til de såkaldte danske værdier.

	Hvis Støjberg reelt mener, at religiøse ledere skal arbejde for at modificere religiøst begrundede holdninger under hensyntagen til den politiske korrekthed, bør hun kræve det samme af kristne og jødiske ledere.

	Stampes kritik er berettiget

Elvir Pelesevic, København

	Zenia Stampes (R) kritik af den danske militære mission i Afghanistan er blevet anfægtet af en bred vifte af hendes politiske kolleger samt tidligere forsvarschef, Jeppe Helsø, der alle betegner hendes kritik som forfejlet og usaglig.

	Umiddelbart er det svært at få øje på det saglige i Stampes modstanderes argumentation, som i øvrigt grænser til den tvungne censur. De mener, at Stampes kritik er urimelig over for soldaterne, samtidig med at den sætter spørgsmålstegn ved baggrunden for Danmarks deltagelse i Afghanistan.

	Det er grundlæggende forkert, når en bestemt målgruppe bliver taget som gidsel i et politisk spil, som tilfældet her er med soldaterne. Hensynet til soldaterne må dog aldrig komme i vejen for en politisk debat.

	Stampes kritik og krav om evaluering af den danske militære indsats er både berettiget og relevant – også af hensyn til soldaterne – for at man fremover kan undgå de fejltrin, der i værste fald kan koste flere soldater livet.

	Åbent brev til Inger Støjberg

Imran Shah, talsmand for Det Islamiske Trossamund

	Vi er mildest talt forbløffede over den form for manipulation, fejlfortolkning og direkte usandheder, som du har fremført i din seneste kronik i Politiken og i de efterfølgende interviews.

	At man kan være så koldt beregnende og manipulerende i jagten på medietid og stemmer er sørgeligt.

	Endnu en gang har du formået at lægge muslimerne i Danmark for had, ligesom du har fordrejet sandheden efter forgodtbefindende.

	Det Islamiske Trossamfund har altid ønsket dialogen, men du ønsker åbenbart anderledes. Med den seneste debat har du atter skabt grøfter i samfundet, som vi nu endnu en gang må forsøge at blødgøre for at undgå radikalisering og fremmedgørelse i vores eget land.

	Vi havde et håb om sammen at kunne nå hinanden nærmere og hjælpe vores land til et bedre samfund. Vi havde forventet og håbet på en ærlig håndsrækning, netop fordi mødet også var præget af, at vi skulle fjerne alle jeres fordomme om muslimer og islam – og også gjorde dette.

	At du i stedet for en håndsrækning forsøgte at give os en lussing er i virkeligheden en sørgelig handling – både for dig og for dine fæller.

	Vi vil dog blive ved med at arbejde med alle vores gode tiltag omkring integration, uddannelse og brobygning i samfundet, ligesom vi vil bidrage positivt til alle mennesker uanset køn, race, nationalitet og etnicitet. Fordi Gud er den, hvis eneste tilfredsstillelse vi søger. Ikke din.

	Afgifter er dyre for samfundet

Thure Barsøe-Carnfeldt, Dronninglund

	Skatteministeriet har endeligt beregnet, hvor stor skade de mange afgifter gør på vor fælles husholdning. Beregningerne viser, at staten kan tjene penge på at sænke en række afgifter.

	Staten vil eksempelvis ikke miste en krone, hvis afgiften på tobak, benzin og diesel blev sænket med en procent, fordi den forøgede omsætning i samfundet vil indbringe endnu mere. Derimod vil samfundet få mange millioner kroner til at forbruge og derved sætte i hjulene og forbruget.

	Det samme regnestykke gælder for så godt som alle afgifter, der pålægges borgere og virksomheder.

	Regeringen bør tænke nyt og medtage den samlede belastning af samfundets fælles kasse (statskassen og borgernes kasser tilsammen), således at enhver fremtidig afgift afstemmes med, hvad der kan betale sig for helhedens og ikke kun med, hvad der er nødvendigt for, at statskassen kan løbe rundt.

	Det er det samlede tal, som bestemmer, om vi kan sætte gang i alle samfundshjulene.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,24. juli 2013,En artikel pr. redaktion - sendt til jer hver søndag
3179,/debat/2015/02/boern-lege-skrammel,Børn skal da lege med skrammel,Klaus Birck," I begyndelsen af 1970’erne var jeg leder af en byggelegeplads i et rabarberkvarter på Øresundsvej.
Den lå på et frit område mellem forskellige boligblokke. Børnene gik i den lokale skole og kendte hinanden på godt og ondt. Der var fri adgang for enhver og ikke deltagerbetaling. Medhjælperen og jeg var ansat af Københavns Kommune og blev tilset af en udsendt medarbejder som, cirka hver 14. dag kom forbi og spurgte, hvordan det gik. Hun noterede også, om vi manglede materialer som værktøj, maling og andet. Vi var del af et socialt system, som hed Københavns Legepladser. Den øverste chef hed Pelle Jarmer. Ham så vi aldrig.
Hver eftermiddag slog vi skodderne fra på skurvognen, og så vidste børnene, at der var fri leg og beskæftigelse hele eftermiddagen og sommetider på en sommeraften.
Vi voksne greb meget lidt ind i foretagsomheden, som mest gik ud på at bygge huler eller skure af det, der i dag hedder genbrugsmaterialer, men måske var det bare skrammel. Skulle der bygges i højden, hjalp de voksne med at sikre, at pæle og stiger var forsvarlige. Den slags kendte vi jo til af smertelig erfaring fra vores egen barndom ude i skoven. Så vi var meget nænsomme over for børnene.
Jeg ringer lige
Børnene passede stort set sig selv og kom kun og bad om hjælp til smarte konstruktioner og maling, som vi fik som usælgeligt overskud fra Flügger Farver. Og sikke farver, der blev klasket på med tjærekoste. Flot så det ud oppe fra femte sal.
På et tidspunkt gik KTAS i gang med at udskifte de gamle nummerskivetelefoner – dem med porcelænsskiven – med en ny version af apparatet.
De gamle telefoner blev efterladt på etagerne i ejendommene og endte for en stor dels vedkommende ovre på Byggeren. Montørerne betragtede det ikke som tyveri, men blot som behagelig afskaffelse af kassabelt udstyr.
Efter få eksperimenter fik vi med et batteri telefonerne til at virke som samtalemulighed, dog uden opringning. Vores materialepusher fra kommunen var noget forundret over en bestilling på batterier og telefonkabel, men gav sig.
Det var en fest at sidde i vort lille skur og høre børnene råbe til hinanden:
»Anders, det er Signe, jeg ringer lige.« Og så kunne de snakke fortroligt i de slidte telefoner.
Fandt altid en løsning
Når det regnede meget, kom der alligevel børn på pladsen. De blev budt ind i ’skuret’, som vi kaldte det, hvor de kunne tumle med maling og gamle spil, kort og terninger, hvor reglerne ofte var frit opfundne, og hvor de voksne altid tabte. Rundbold ude på p-pladsen og de særeste selvopfundne boldspil var også populære. Vi voksne skulle egentlig bare sørge for, at der var bolde nok og plaster til de tilskadekomne.
Jeg husker ikke, at der var massive konflikter eller bandelignende optøjer mellem børnene. Det var jo et fristed med plads til kreativitet og mindst muligt opsyn og hjælp til det svære.
Vi siger så ofte i det moderne nysprog, at vi ikke skal fokusere på forhindringer og begrænsninger men kaste blikket på udfordringer.
De børn, jeg lærte at kende i min korte periode på Byggeren, havde blikket rettet stift mod udfordringerne til deres egen fantasi og ænsede ikke de kommunale begrænsninger. De brokkede sig ikke over Flüggers affaldsmaling eller for korte eller for lange søm. De fandt en løsning, som de selv var tilfredse med.
Gad vide, om ikke nogle af disse børn har fundet sig en tilværelse, hvor netop det, de oplevede på byggelegepladsen, har haft indflydelse på deres senere valg. I hvert fald ved de, at et batteri, 15 meter to-lederkabel og et par gamle udtjente telefoner kan bruges til at kommunikere med ens allerbedste ven i silende regn i et utæt hjemmebygget hus på Øresundsvej.
Nu har Københavns Kommune planer om at lukke en af de få legepladser – Skrammellegepladsen i Emdrup – hvor børn fortsat kan udleve deres kreativitet gennem leg med genbrugsmaterialer. Det rimer dårligt på politikernes store ambitioner om, at børn i en tidlig alder skal udvikle kompetencer, der gør dem til samfundsstøttende problemknusere. Mon ikke der er grund til at genoverveje den beslutning? Det tror jeg.
Klaus Birck er tidligere ansat ved Byggeren på Øresundsvej i København




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,11. februar 2015,"»Anders, det er Signe, jeg ringer lige.« Og så kunne de snakke fortroligt i de slidte telefoner."
2153,/debat/leder/2015/07/pinlig-rejse,Pinlig rejse,David Rehling," Flovt, flovt. Den nye V-regering slår Miljø- og Fødevareministerierne sammen og bedyrer, at det skam ikke skyldes, at miljøet skal underordnes landbruget. Tværtimod, erklærede den nye miljø- og landbrugsminister Eva Kjer Hansen ved sin indsættelse: »Vi kan få et bedre samspil. Vi kan få synergi.«
Hvorpå selvsamme Eva Kjer Hansen som en af sine første embedshandlinger rejser til Bruxelles og beder EU’s miljøkommissær, Karmenu Vella, om at lempe miljøkravene til danske landmænd, så de kan sprede mere gyllestank til skade for naturen og menneskers helbred.
Lykkeligvis måtte Eva Kjer Hansen efter sit møde med Karmenu Vella erklære: »Det var ikke særligt oplivende. Jeg må sige, at kommissæren var meget afvisende.«
Hurra for Karmenu Vella! Man kan sende en venlig tanke til de første diskussioner om dansk medlemskab af EU. Den gang var mange natur- og miljøinteresserede danskere bekymret for, at EU ville have et lavt ambitionsniveau, der ville presse en dansk indsats ned.
Situationen har med tiden vist sig at være den modsatte: Det er EU, der fastholder de høje standarder, og det er Danmark, der søger at luske under.
I en 2012-status for dansk vandmiljø fastslog EU, at den danske indsats er for sen, for svag og for utilstrækkelig. 69 procent af de danske vandløb og 71 procent af søerne er i dårlig økologisk tilstand.
For at vise, at vi forbedrer os, indberettede Danmark til EU de forventede rensende virkninger af de i 2010 af VK udlagte 50.000 hektar randzoner, hvor der ikke må gødes og giftsprøjtes langs vandløb og søer. De 50.000 hektar blev under Thornings regering halveret, og V-regeringen har bebudet, at den nu vil skrotte resten.
Nye, alvorlige efterslæb på dansk miljøindsats er i vente i forhold til EU’s krav om rene søer og vandløb. Hvor ville det være befriende, hvis en ny dansk regering sagde: ’Vi er kommet til vejs ende i udpiningen af miljøet. Vi kan ikke blive ved med mere gift, gødningsforurening og gyllestank. Vort landbrug skal nytænkes. Derfor lægger vi landbruget ind under Miljøministeriet – med det mål, at landbruget skal blive ægte bæredygtigt. Noget vi kan markedsføre det med over hele verden.’
Det, Venstre-regeringen gør, er det stik modsatte: nye belastninger, nye udpininger, nye forringelser. Håbet må være, at det lykkes EU at fastholde miljømålene.
",7.0,15. juli 2015,"Hvorpå selvsamme Eva Kjer Hansen som en af sine første embedshandlinger rejser til Bruxelles og beder EU’s miljøkommissær, Karmenu Vella, om at lempe miljøkravene til danske landmænd, så de kan sprede mere gyllestank til skade for naturen og menneskers helbred."
11523,/debat/2011/09/opvaeksten-drukner-vaekst,Opvæksten drukner i vækst,Maria Reumert Gjerding og Helle Heckmann," 
	I et samfund, hvor velstand og forbrug er de største og altoverskyggende mål, er der ikke brug for børn. Børn har ikke nogen funktion, og i sig selv har barndommen ingen umiddelbar værdi. Ud fra samfundets perspektiv er barndommen noget, der skal overstås, helst så hurtigt som muligt.

	Derfor bliver der ikke spekuleret ret meget over barnets behov, i den måde samfundet er bygget op. I et vækstsamfund hvor de arbejdsdygtige børnenes forældre konstant skal arbejde mere og hårdere for at oppebære et stigende forbrug, betaler børnene prisen.

	Det paradoksale er, at de fleste børn i dag er både planlagte og meget ønskede. At have børn er for mange et statussymbol. At få børn er blevet et projekt. Alle forældre ønsker at give deres børn det allerbedste herunder en god og tryg barndom. Men selv om de har status af ønskebørn, tilbringer de fleste poder over halvdelen af deres vågne timer i institution. Det fællesskab, der burde fylde mest i barnets liv livet som medlem af en familie reduceres til få timers såkaldt kvalitetstid.

	Den lange institutionstid er samfundsmæssigt helt accepteret. Det er nødvendigt, at børnene er længe i institution, for begge forældre skal jo passe et arbejde. I dag er to indtægter en nødvendighed for de fleste familier.

	Kvalitetstid uden værdi

	Forældre med fuldtidsjob er splittet mellem to liv: På den ene side livet på arbejdspladsen, hvor de er midt i en karriere og indgår i en social sammenhæng. På den anden side livet i familien og rollen som forælder, hvor barnet stiller nogle helt særlige krav om fællesskab, nærhed og ikke mindst masser af tid.

	Masser af tid er imidlertid det eneste, moderne forældre i et vækstsamfund har svært ved at give deres børn. Det er derfor, begrebet kvalitetstid har sneget sig ind i relationen mellem barn og voksen. Dette begreb bygger på en opfattelse af, at det ikke er kvantitet af tid, børn har brug for, men derimod tid af en særlig høj kvalitet, hvor barnet og den voksne er sammen på en intens måde.

	Men for barnet giver kort og intens kvalitetstid ikke megen mening. Tværtimod er det fuldstændig det modsatte af, hvad et lille barn har brug for. Et barn har ikke brug for, at far eller mor en time hver aften intensivt helliger sig togbane og puslespil. Det har brug for at blive inddraget i det sociale fællesskab ved at bidrage til de daglige gøremål, der sikrer, at hverdagen hænger sammen. Det er afgørende for udviklingen af et sundt selvværd, at barnet føler sig påskønnet og vigtigt for fællesskabet.

	Kom nu, vi har travlt!

	Men at inddrage barnet på barnets præmisser kræver tid. Meget tid. Det kræver, at der er mulighed for, at madlavningen tager tid, at opvask og rengøring bliver en social aktivitet, frem for noget der bare skal overstås. Der skal også være god tid både morgen og aften, til at barnet selv får lov at tage tøj på, så det får mulighed for at afprøve sine færdigheder i praksis.

	Sådan er hverdagen i meget få familier. Der er ikke tid. I misforstået kærlighed bliver alting gjort for barnet. Som forældre oplever man ofte, at man bliver nødt til at manipulere med barnet for at nå det hele. Om morgenen kan det f.eks. være nødvendigt at få barnet til at skynde sig, for der er slet ikke tid til, at det skal tage tyve minutter at iføre sig en strømpe. I tiden mellem institution og aftensmad er det langt lettere, hurtigere og mere effektivt at passivisere barnet foran skærmen, mens maden klargøres, og der ryddes op.

	Den manglende tid i hverdagen stresser barnet og giver ikke barnet mulighed for at deltage, fordybe sig eller opleve verden i sit eget tempo. Barnet føler i disse gentagne stressede situationer, at det ikke bliver taget alvorligt, fordi der ikke er tid til at dvæle ved de ting, det oplever.

	Tvunget til at være social

	Barnets lange dag i institution er præget af tæt samvær med mange jævnaldrende børn. Barnet presses til at være socialt i 8-10 timer. Dette sker i en fase af deres udvikling, hvor de kun er ved at lære at være sociale.

	På trods af at voksne har helt andre sociale færdigheder end børn, er der ingen voksne, der ville kunne holde ud at være sociale med 25 andre voksne hver dag i 8-10 timer uden pauser og uden mulighed for at trække sig tilbage. Der findes da også regler for, hvor mange timer ad gangen voksne ansatte må opholde sig i børneinstitutionerne, men der er ikke et tilsvarende loft for børnene.

	Når barnet tvinges til at være socialt i så mange timer og skal forholde sig til skiftende børn og voksne, risikerer man, at det lukker af for omverdenen eller udviser aggressiv adfærd over for andre børn.

	Børnepsykologer anbefaler, at børnene maksimalt opholder sig i institutionerne 5-6 timer om dagen en anbefaling, der, hvis den faktisk blev fulgt, ville undergrave forudsætningen for vækstsamfundets fortsatte ekspansion.

	Høj pris

	Kampen for et godt børneliv er kontroversiel, netop fordi et godt børneliv står i skærende kontrast til vækstsamfundets krav om stigende velstand, længere arbejdstid, effektiviseringer og højere tempo.

	Men prisen for ikke at gøre noget ved problemet er høj. Vi er i dag vidne til en bekymrende udvikling, som vi ikke længere kan sidde overhørig. Siden midten af 1990'erne er antallet af børn med psykiske problemer steget med mere end 150 procent. Flere børn bliver diagnosticeret med en adfærdsforstyrrelse og kommer i medicinsk behandling. Noget tyder på, at børnene ikke trives i vækstsamfundets høje fart.

	Som samfund har vi ikke råd til at fortsætte med at ignorere barndommens essentielle betydning. Det pressede liv, den lange institutionstid, og den alt for tidlige skolestart ødelægger ikke bare barndommen, men også menneskers psykiske velbefindende i voksenlivet.

	Det koster samfundet milliarder at behandle de skader, som barndommens trange kår påfører mennesker. Børn med psykiske problemer klarer sig dårligt i skolen og henvises ofte til specialklasser eller deciderede specialskoler. De er ofte mærkede for livet og kan have svært ved en videregående uddannelse eller i det hele taget at skabe sig et normalt liv.

	Hvis vi vil have sunde og raske mennesker med betydelige ressourcer, er det nødvendigt at satse på børnene og bringe barndommen i centrum.

	Det bør være ethvert menneskes ret at have syv rolige år, hvor man får den tid, man har brug for til at blive et ressourcefuldt, kreativt menneske.

	Nytænk familien

	Hvis vi skal opnå det, er forudsætningen imidlertid et arbejdsmarked, der er indrettet til, at mennesker en del af deres arbejdsliv får mulighed for at udføre en andet type samfundsrelevant arbejde: at være forældre.

	Det kræver et arbejdsmarked, der er organiseret ud fra, at børn ikke skal opholde sig i institutionerne mere end 5-6 timer om dagen, at børn bliver syge og har brug for forældre under sygdom, og at familierne har brug for fælles ferie.

	At satse på at skabe sunde velfungerende børn ved at give familierne mulighed for mindre pres og stress er dyrt, men indsatsen vil betale sig mangefold tilbage. Dels i form af sunde ressourcestærke mennesker, dels i form af besparelser til at behandle de skader, den manglende barndom påfører menneskene i form af tabt arbejdsfortjeneste, kriminalitet m.v.

	Der er ikke tale om en tilbagevenden til en gammel hierarkisk familiestruktur, men derimod en nytænkning af familien som det helt centrale i skabelsen af fundamentet for fremtidens samfund.

	 

Helle Heckmann er pædagog og forfatter til 'Barn du er vores ansvar'. Maria Reumert Gjerding er folketingskandidat for Enhedslisten. Begge er medforfattere til antologien 'Modvækst omstilling til fremtiden'




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",22.0,9. september 2011,"	I et samfund, hvor velstand og forbrug er de største og altoverskyggende mål, er der ikke brug for børn. Børn har ikke nogen funktion, og i sig selv har barndommen ingen umiddelbar værdi. Ud fra samfundets perspektiv er barndommen noget, der skal overstås, helst så hurtigt som muligt."
4725,/debat/2014/07/virkeligheden-forstyrrer-beslutningstagerne,Virkeligheden forstyrrer beslutningstagerne,Anne Vang," Virkeligheden er blevet et forstyrrende element for beslutningstagerne. Det er i hvert fald min oplevelse som leder i det offentlige i en tid, hvor man med statsministerens ord er gået reform-amok. For ikke ret lang tid siden havde jeg en diskussion om netop det med gode kolleger. En af dem sagde let frustreret, at han absolut ikke forventede, at det politiske niveau blot gjorde, som han anbefalede.
Han så det også som sin opgave at gøre sit ypperste for, at en hvilken som helst af de mange politiske reformer blev en succes på hans skole – uanset hvad han så end måtte mene om dem. Det, han havde det svært med, var ikke at blive betragtet som en del af holdet. Ikke at blive hørt. Ikke at få lov til at bidrage til at gøre det så sandsynligt som muligt, at reformerne rammer plet.
Men tværtimod at blive betragtet med mistillid som en, der nok bare vil mele sin egen kage og fremme illegitime særinteresser.
Hvor har jeg set mange ledere, der censurerer sig selv af frygt for at komme til at fremstå netop sådan. Jeg udøver selv af og til den type selvcensur. Man vil jo nødig fremstå handelsskoleegoistisk. Ofte kan jeg alligevel ikke dy mig. Så råber jeg op om forholdene for erhvervsskoleelever og erhvervsskolelærere, når jeg er sammen med beslutningstagere.
Bagefter føler jeg en sær trang til at sige undskyld til dem. Det er et problem. For hvis jeg ikke må tale handelsskoleelever og -læreres sag, hvem gør det så?
Mistilliden til medarbejdere i det offentlige er ikke begrænset til lederniveauet. Den retter sig også mod lærere, læger og SOSU-assistenter.
Mens ’tillidsledelse’ er et moderne slagord, var det politiske udgangspunkt for både debatten om læreres og lægers arbejdstid, at offentligt ansatte egentlig helst vil hæve deres løn for at sidde og drikke kaffe, mens børn og patienter passer sig selv. Jeg er fortaler for en måde at tænke arbejdstid på, der giver rum til ledelse – ligesom jeg er fortaler for at gøre tingene smart, så der er mest muligt tid til netop børn og patienter. Men jeg er IKKE fortaler for, at man politisk italesætter grupper af medarbejdere som egoistiske og ugidelige.
Et andet eksempel på mistillid til offentligt ansatte er indførelse af BUM-modellen i ældreplejen. Den efterlader medarbejdere med begrænset indflydelse på, hvordan de løser deres arbejdsopgaver. BUM står for bestiller-udfører-modellen. En person sidder på kontor og bestiller en service. En anden person leverer service. Da BUM-modellen blev rullet ud i den offentlige sektor, handlede det om retssikkerhed; borgeren skulle have sikkerhed for et serviceniveau uden at behøve fedte for sin hjemmehjælper. Det handlede også om ensartede standarder. Ingen ældre skulle opleve, at antallet af fjernede nullermænd var afhængigt af en tilfældig medarbejders vurdering.
Umiddelbart lyder det som en fin intention. Men hvis man tænker lidt over tankegangen bag, er den skræmmende. Antagelsen er, at SOSU-assistenterne helt generelt er ubehagelige typer, der sanktionerer hjælpeløse gamle, hvis de opfatter dem som besværlige. Samtidig bliver deres viden om de ældre illegitim.
Det formodes, at denne viden bruges til ugunst for den ældre og til at springe over, hvor gærdet er lavest; ikke til at kunne skabe sig rum til at drikke en kop kaffe med fru Hansen på årsdagen for hendes mands død, hvor hun føler sig ensom og trist – og så til gengæld gøre en lille smule mindre rent netop den dag.
Den manglende respekt for offentligt ansattes faglighed og tillid til vores vurderinger er særligt uheldig, fordi vi som mennesker ofte gør det, der forventes af os. Hvis vores indsats ikke anerkendes, er vi ikke ret motiverede for at give den gas og yde mere. Sådan har jeg det i hvert fald. Jeg har det også sådan, at jeg motiveres af indflydelse på mine egne arbejdsopgaver. Holdspil.
Mit opråb er simpelt. Der er brug for en tro på, at medarbejderne som oftest er der for at gøre en forskel. Derfor skal vores faglighed bruges. Vores viden skal anvendes både i hverdagen, og når der laves reformer. Virkeligheden må aldrig blive et forstyrrende element.
 
 
 
Anne Vang er direktør for erhvervsskolen Niels Brocks merkantile uddannelser
",0.0,2. juli 2014,"Den manglende respekt for offentligt ansattes faglighed og tillid til vores vurderinger er særligt uheldig, fordi vi som mennesker ofte gør det, der forventes af os. Hvis vores indsats ikke anerkendes, er vi ikke ret motiverede for at give den gas og yde mere. Sådan har jeg det i hvert fald. Jeg har det også sådan, at jeg motiveres af indflydelse på mine egne arbejdsopgaver. Holdspil."
5279,/debat/2014/04/arbejderklassens-forbandelse,Arbejderklassens forbandelse,David Graeber," 
	»Jeg kan ikke fatte, hvorfor folk ikke går på gaden i oprør?« Udtalelser som denne hører jeg fra tid til anden fra folk, der kommer fra velhavende og magtfulde miljøer. Der er en form for vantro i deres udsagn, og det underliggende budskab er tilsyneladende: »Vi skriger jo ‘stop tyven’, hver gang nogen så meget som overvejer at true vores skattely – og hvis nogen ligefrem var ude efter vores adgang til mad og tag over hovedet, ville vi kraftedeme sætte ild til bankerne og storme parlamentet. Hvad er der galt med de mennesker?«

	Det er et godt spørgsmål. Man kunne tænke, at når en regering har pålagt så store byrder og bragt så megen lidelse over dem, der har færrest muligheder for at gøre modstand, uden at økonomien har forbedret sig det mindste, så ville det med garanti være politisk selvmord. Men tværtimod er de grundlæggende nedskæringslogikker tilsyneladende blevet bredt accepteret. Hvorfor? Hvordan kan politikere, som lover fortsatte lidelser, skaffe sig nogen form for samtykke fra arbejderklassen?

	Empati på bunden

	En del af svaret skyldes det forhold, at arbejderklassen er mindre optaget af spørgsmål om lov og ejendom end de mennesker, der så at sige er ’over den’. Desuden er den langt mindre selvoptaget. Arbejderklassen nærer større omsorg for sine venner, familie og lokalsamfund. Kort sagt er den slet og ret flinkere.

	Dette forhold afspejler til en vis grad en universel sociologisk lovmæssighed. Feminister har længe påpeget, at dem på bunden af en hvilken som helst social orden ofte tænker mere på – og dermed bekymrer sig mere om – dem, der er bedre placeret, end dem på toppen bekymrer sig om dem på bunden. Kvinder overalt i verden ved mere om mænds liv, end mænd gør om kvinders, ligesom sorte har større viden om hvides liv, medarbejderne om arbejdsgivernes og de fattige om de riges. Og som vi ved, er mennesker – empatiske væsner som de er – tilbøjelige til at lade viden føre til omsorg. De rige og magtfulde kan imidlertid fortsætte i deres uvidenhed og ligegyldighed, fordi de har råd til det. Adskillige psykologiske studier har den seneste tid bekræftet denne logik. De, som er født i arbejderfamilier, scorer konsekvent højere i tests, som måler evnen til at sætte sig ind i andres følelser, end de rige og velståendes børn gør.

	Det er på sin vis ikke overraskende. Det er trods alt hele fidusen ved at være magtfuld: At man ikke behøver bekymre sig om, hvordan andre omkring en går og har det. De magtfulde har folk til den slags. Og hvem er de folk så? Primært børn af arbejderklassen.

	Omsorgsklassen

	I den forbindelse er det værd at minde om, at vi formentlig er blevet så forblændede af en optagethed af (eller måske snarere romantisering af?) fabriksarbejdet som paradigmet for »rigtigt arbejde«, at vi har glemt, hvad langt det meste menneskelige arbejde egentlig består i.

	Selv på Karl Marx’ eller Charles Dickens tid, var der langt flere tjenestepiger, skopudsere, kokke, sygeplejersker, chauffører, skolelærer, ludere og lommetyve i arbejderkvartererne, end der var mine- og tekstil- eller maskinarbejdere.

	Det, vi typisk opfatter som kvindearbejde – at drage omsorg for andre mennesker, at forklare eller forudse, hvad cheferne vil eller at passe planter, dyr, maskiner og andre objekter – beskæftiger langt flere i arbejderklassen, end industrielt og håndværksmæssigt arbejde gør.

	Dette skyldes ikke blot, at størstedelen af arbejderklassen er kvinder, men også at vi har et forskruet billede af, hvad mænd laver. Eksempelvis bruger togpersonale en stor del af deres tid på noget andet end det, man typisk forbinder med manuelt arbejde. De forklarer ting til passagererne, de finder børn, der er blevet væk, de tager sig af gamle, syge og forvirrede i den offentlige transport.

	Og når man tænker over det, er det så ikke, hvad livet grundlæggende handler om? Mennesker bliver til i gensidighed. Det meste af det arbejde, vi udfører, er for hinanden. Arbejderklassen tager bare en uforholdsmæssig stor del af slæbet. De er omsorgsklassen og har altid været det. Men den vedholdende dæmonisering af fattige som dem, der nyder godt af omsorgsarbejdet, gør det svært at erkende dette faktum.

	Som barn af en arbejderfamilie kan jeg berette, hvad vi faktisk er stolte af. Vi bliver konstant fortalt, at arbejdet bærer lønnen i sig selv – det opbygger karakteren på en eller anden måde – men ingen har nogensinde troet på den fortælling. De fleste af os mente, at arbejde burde undgås, med mindre det kom andre til gavn. Men det arbejde, som faktisk kom andre til gavn – om det så gjaldt at bygge broer eller tømme bækkener – det kunne man med rette være stolt af. Og der var også noget andet, man kunne være stolt af. Nemlig, at vi var den slags mennesker, der tog sig af hinanden. Det var det, som adskilte os fra de rige. Rige mennesker, der – så vidt vi kunne se – knap kunne få sig selv til at tage sig af deres egne børn.

	Solidariteten er væk

	Der er en grund til, at den ultimative borgerlige dyd er sparsommelighed, og den ultimative arbejderklassedyd er solidaritet. Ikke desto mindre er det netop den dyd, arbejderklassen i disse år er afkoblet fra. Der var en gang, hvor det at drage omsorg for sit lokalsamfund betød at kæmpe for arbejderklassen i sig selv. Dengang talte vi om »sociale fremskridt«. I dag ser vi konsekvenserne af en nådesløs krig mod selv tanken om arbejderklassepolitik eller arbejderklassesammenhold.

	Det betyder, at mange arbejdere tyer til konstruerede abstraktioner som et middel til at udtrykke omsorg. Det handler om »vores børnebørn« eller »nationen«. Om det så er i form af polemisk patriotisme eller appellerer til en følelse af kollektive ofre.

	Resultatet er, at alt er blevet bagvendt. Den politiske manipulation, som er blevet bedrevet gennem generationer, har langt om længe forvandlet solidaritet til et åg. Vores omsorg bliver vendt mod os. Og sådan vil det nok blive ved at være, indtil den venstrefløj, som hævder at tale på vegne af arbejderne, reelt begynder at tænke strategisk om, hvad langt det meste arbejde egentlig består i, og ikke mindst, hvad værdien i det er for dem, der udfører det.

David Graeber er antropolog, aktivist og forfatter.

© Guardian og Information. Oversat af Nina Trige Andersen.
",25.0,8. april 2014,	Solidariteten er væk
3369,/debat/2015/01/slavoj-zizek-islamister-vakler-troen,Slavoj Žižek: Islamister vakler i troen,Slavoj Žižek," Efter chokket over blodbadet på Charlie Hebdo må eftertanken nu træde i stedet for den universelle solidaritets patos. Selvsagt bør vi fordømme drabene som et angreb på en af vore dyrebareste friheder – og uden at anføre forbehold à la »Charlie Hebdo opførte sig uansvarligt ved deres gentagne krænkelser af muslimer«.
Vi skal også afstå fra de forudsigelige og letkøbte relativeringer af forbrydelsen – herunder mantraet: Kan vi i Vesten virkelig tillade os at fordømme sådanne handlinger, når vi selv står bag frygtelige massakrer i den tredje verden?
Vi bør heller ikke ligge under for den patologiske frygt for at gøre os skyldige i ’islamofobi’. Jo mere vestlige venstreintellektuelle dyrker et ’islamofobisk’ skyldkompleks, desto mere vil de af muslimske fundamentalister blive anklaget for at være hyklere, der forsøger at skjule deres had til islam. Vi ser her et eksempel på overjegets paradoks: Jo mere du gør for adlyde andres krav til dig, desto mere skyldig bliver du. Jo mere tolerant du prøver at være over for islam, desto stærkere vil du opleve presset af islam ...
Utilstrækkelige er også de opfordringer til moderering, der nu lyder, f.eks. fra kommentatoren Simon Jenkins, der i The Guardian skriver, at det nu er vores pligt »ikke at overreagere … – men i stedet se på begivenheder som denne som forbipasserende tilfælde af rædsel«.
Angrebet på Charlie Hebdo kan ikke reduceres til »et forbipasserende tilfælde af rædsel«. Det fulgte en nøje religiøs og politisk dagsorden og var som sådan en del af et større mønster. Selvfølgelig skal vi ikke overreagere, hvis der hermed menes ’at bukke under for blind islamofobi’. Men vi bør analysere mønstret uden skånsel.
Det sidste menneske
I stedet for at dæmonisere terroristerne som selvmorderiske fanatikere er det afgørende at gøre op med den dæmoniske myte. For længe siden forudså Friedrich Nietzsche, hvordan den vestlige civilisation bevægede sig i retning af Det Sidste Menneske, et apatisk væsen blottet for lidenskaber og engagement. Livstræt og ude af stand til at drømme løber han ingen risici, men søger alene tryghed, sikkerhed og gensidig tolerance.
Det kunne se ud til, at opdelingen mellem en frihedsorienteret første verden og den fundamentalistiske reaktion imod den snarere går på en modsætning mellem at leve et langt tilfredsstillende liv fuldt af materiel og kulturel rigdom og at vie sit liv til en eller anden større transcendent sag. Har vi ikke her at gøre med en antagonisme mellem, hvad Nietzsche betegnede som henholdsvis ’passiv’ og ’aktiv’ nihilisme? Vi i Vesten er det nietzscheanske Sidste Menneske, optaget af vores banale daglige fornøjelser, hvorimod de muslimske ekstremister er rede til at risikere alt i engageret kamp, uanset om den så skal indebære deres egen selvdestruktion. William Butler Yeats linjer fra Second Coming synes at beskrive vores betrængte stilling perfekt: »De bedste savner al overbevisning, mens de værste er fulde af lidenskabelig intensitet«.
Er dette ikke en rammende beskrivelse af den nuværende opdeling mellem anæmiske liberale og lidenskabelige fundamentalister? ’De bedste’ er ikke længere i stand til fuldt ud at engagere sig, mens ’de værste’ er dybt engagerede i racistisk, religiøs og sexistisk fanatisme.
Pseudo-fundamentalister
Spørgsmålet er, om denne beskrivelse dækkende for de terroristiske fundamentalister. Hvad de tydeligvis mangler, er en karakteregenskab, som kendetegner alle ’autentiske fundamentalister’ fra tibetanske buddhister til Amish-folket i USA, nemlig dels fravær af vrede og misundelse, dels dyb ligegyldighed over for de ikketroendes ’livsstil’. Hvis nutidens såkaldte fundamentalister mener at have fundet vejen til sandheden, hvorfor skulle de da føle sig truet af de ikketroende? Hvorfor skulle de misunde dem? Når buddhister støder på en vestlig livsnyder, falder det dem næppe ind at fordømme noget. Højest vil de velvilligt bemærke, at livsnyderens søgen efter lykke er selvdestruktiv.
I modsætning til de sande fundamentalister er de terroristiske pseudofundamentalister derimod både frastødt og tiltrukket af den ikketroendes syndige livsførelse. Det er næsten, som om de i bekæmpelsen af den syndige anden også kæmper imod deres egen fristelse.
Det er her, at Yeats’ diagnose så alligevel ikke helt slår til: Den lidenskabelige intensitet hos terroristerne vidner snarere om mangel på sand overbevisning. Hvor skrøbelig må en muslims tro dog ikke være, hvis han føler sig truet af en fjollet karikatur i et satirisk ugeblad? Den fundamentalistiske islamiske terror er ikke funderet i terroristernes overbevisning om egen overlegenhed eller i ønsket om at beskytte deres kulturelle-religiøse identitet imod stormløbet fra den globale forbrugeristiske civilisation. Problemet med fundamentalisterne er ikke, at vi ser dem som ringere end os selv. Det er snarere, at de i al hemmelighed ser sig selv som ringere. Derfor opnår vi med vores nedladende politisk korrekte forsikringer om, at vi ikke føler os overlegne over for dem kun at gøre dem desto mere rasende.
Problemet er ikke kulturforskelle (deres indsats for at bevare deres identitet), men det modsatte: At fundamentalisterne allerede er som os – at de i al hemmelighed allerede har internaliseret vores standarder og måler sig selv efter dem. Paradoksalt nok er det, som fundamentalisterne virkelig mangler, netop en dosis af ægte ’racistisk’ overbevisning om deres egen overlegenhed.
Opgiv liberal selvtilfredshed
De senere års vækkelser inden for muslimsk fundamentalisme bekræfter Walter Benjamins indsigt: »Enhver fremgangsrig fascisme vidner om en mislykket revolution«: Den fremgangsrige fascisme er venstrefløjens fiasko, men den er samtidig dokumentation for, at her var der et revolutionært potentiale til stede – en utilfredshed, som venstrefløjen blot ikke var i stand til at mobilisere.
Gør det samme sig ikke gældende i forhold til nutidens såkaldte ’islamofascisme’? Da pakistansk Taleban i foråret 2009 tog kontrol over Swat-dalen, rapporterede The New York Times, at bevægelsen havde iscenesat »et klasseoprør, der drager fordel af de dybe kløfter mellem en lille gruppe af rige godsejere og deres jordløse lejere«. Hvis Taleban med sin ’udnyttelse’, som det hedder i The New York Times, af fattige bønders elendige situation »må få alle alarmklokker til at ringe i det stadig overvejende feudale Pakistan«, hvad forhindrede så Pakistans liberale demokrater og USA i at ’drage fordel’ af denne situation og forsøg at hjælpe de jordløse bønder? For det er vel ikke sådan, at Pakistans feudale kræfter er det liberale demokratis naturlige allierede?
Så hvad med de grundlæggende værdier i liberalisme: frihed, lighed osv.? Paradokset er, at liberalismen alene ikke er stærk nok til at redde disse værdier fra det fundamentalistiske stormløb. Fundamentalisme er en reaktion – en falsk, mystificerende reaktion, naturligvis – mod en reel og indbygget fejl i liberalismen. Overladt til sig selv vil liberalismen gradvis underminere sig selv – det eneste, der kan redde dens kerneværdier er en fornyet venstrefløj. For at denne substantielle arv kan overleve, behøver liberalismen broderlig hjælp fra den radikale venstrefløj. Det er den eneste måde at besejre fundamentalismen på, at fjerne grunden under dens fødder.
At reflektere politisk efter massemordet i Paris må indebære at opgive den liberale selvtilfredshed og acceptere, at konflikten mellem liberal tolerance og fundamentalisme i sidste ende er en falsk konflikt – en ond cirkel med to poler, der genererer og forudsætter hinanden. Allerede i 1930’erne sagde Max Horkheimer, at de, som ikke ønsker at tale kritisk om kapitalismen, bør også tie om fascister. De ord har også gyldighed for dagens fundamentalisme: De, som ikke ønsker at tale kritisk om det liberale demokrati, bør også tie om den religiøse fundamentalisme.
Slavoj Žižek er slovensk filosof
© Slavoj Žižek og Information Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",20.0,14. januar 2015,Leave this field blank 
6763,/debat/2013/09/laeserbreve-23,Læserbreve,," 
	Krigsmageren Anders Fogh

Erik Møller Andersen, København

	Statsminister Helle Thorning Schmidt (S) åbner for muligheden for at gå ind i Syrien uden et FN-mandat.

	Den 28. august tonede krigsmageren Anders Fogh Rasmussen frem på tv og agiterede voldsomt for en ny krig. Han har åbenbart glemt sin fadæse med Irakkrigen, som han fik Danmark med i på et falsk grundlag. 300.000 irakere måtte lade livet for, at han kunne få sit nuværende job. Men han har åbenbart ikke fået slået nok ihjel.

	Der er ikke så langt fra Bruxelles til Den Internationale Krigsforbryderdomstol i Haag, hvor han hører hjemme.

	Burde USA straffes?

Ole Thorbek, Værløse

	Et flertal i Folketinget mener, at den syriske regering – af moralske grunde – skal straffes, fordi den angiveligt har anvendt kemiske våben. Flertallet er villig til at agere uden et FN-mandat på linje med Irakkrigen, som FN’s generalsekretær stemplede som ulovlig.

	Det kan imidlertid vække stof til eftertanke at sætte sådanne moralske argumenter ind i en historisk sammenhæng.

	Under Anden Verdenskrig terrorbombede USA og Storbritannien tyske storbyer – bl.a. Dresden – hvor over en million tilfældige civile tyskere mistede livet. Burde England og USA have været straffet? USA kastede atombomber over Japan, hvor flere hundrede tusinde tilfældige civile omkom, og hvor Hiroshima og Nagasaki efterfølgende blev ramt af radioaktiv stråling. Burde USA have været straffet for det?

	Udryd rygning

Erik Dühring, Ballerup

	Det vigtigste her i livet er vel livet. Det er derfor fuldstændigt meningsløst, at rygere i gennemsnit lever 10 år kortere end andre mennesker. Ligesom det er meningsløst, at rygernes sidste fem til ti år er en belastning for dem selv, for deres familie og for sygehusene.

	Jeg mener derfor, at det er helt i orden, at sætte prisen for en pakke cigaretter op til 100 kroner. En sådan pris vil i hvert fald få mange unge til at slippe smøgerne. De andre kan så rejse til Sverige og Tyskland og derved udryge sig selv.

	En forhøjelse af prisen på cigaretter vil ligeledes begrænse det enorme svineri med cigaretskodder, der flyder alle steder.

	I andre lande sætter man askebægre på affaldskurvene. Det skulle vi også gøre herhjemme.

	Obamacare hjælper USA

Shelley Noble-Letort, København

	Annegrethe Rasmussen skriver i sin klumme 12. august, at det amerikanske sundhedsvæsen er både sygt og dyrt. Det har hun ret i, men det samme gælder mange andre landes sundhedssystemer. Der er dog lys for enden af tunnelen.

	Sundhedsreformen, der også kaldes Obamacare, bygger på viden fra både nationale sundhedsinstitutioner og WHO, ligesom det er godt nyt, at de nye optagelsesprøver for medicinstuderende i USA inddrager både etiske, humanistiske og følelsesmæssige elementer. Udviklinger der alle er med til at gøde jorden for et paradigmeskift i sundhedsvæsnet.

	Patienter ønsker læger, der er både teknisk dygtige, og som kan indleve sig i deres patienter. Nye programmer, der blander konventionel medicin med alternativ medicin, åbner muligheden for mere fordomsfrie samtaler med patienterne om evidensbaserede behandlinger. Det giver alt i alt både økonomiske og sundhedsmæssige resultater.

	Lappeløsninger er ikke nok

Fatima Hachem, København

	I løbet af efteråret vil regeringen præsentere udspillet til den nye erhvervsuddannelsesreform, som efter statsministerens udsagn skal forandre uddannelsen fundamentalt.

	Det er ikke første gang, at der finder en reform af erhvervsskolerne sted. Sidste gang var Reform2000 under VK-regeringen. Her blev fællesskabet, manglen på praktikpladser og ændringer i strukturen på erhvervsskolerne tilsidesat til fordel for individualiseret undervisning.

	Blot fem år efter implementeringen af Reform2000 kunne Undervisningsministeriet berette om, at frafaldet på erhvervsuddannelserne var steget fra 20.592 i 1996 til hele 33.129. Reformen havde spillet fallit.

	Det er derfor vigtigt at den nye reform fokuserer på det samlede system på erhvervsskolerne i stedet for blot at handle om, hvordan undervisningen tilrettelægges. Regeringen skal kræve fagligheden, prestigen og trygheden tilbage, og gøre op med VKO’s flerårige negligering, nedprioritering og lappeløsning.

	Med en forventning om mangel på faglært arbejdskraft i fremtiden og en politisk målsætning om, at 95 procent skal have en ungdomsuddannelse, er reformen af erhvervsuddannelserne fremtidens afgørende værdikamp for venstrefløjen.

	Militært indgreb vil kun skade

Lise Koch, Vanløse

	Hvad ligner det at byde sig til med dansk deltagelse i angreb i Syrien, endda uden overhovedet at være blevet spurgt?

	Har vi fuldstændig glemt optakten til angrebet på Irak og de forfærdelige konsekvenser det angreb fik, og stadig har? Vi var mange, der herhjemme med bl.a. Socialdemokraterne og SF på det kraftigste advarede mod at gå i krig uden om FN. Det er og bliver i strid med folkeretten.

	Efter intet militært at have gjort de sidste to år kan man ikke prøve at omgå FN ved at henvise til beskyttelse af civilbefolkningen. Vi må hjælpe civilt, så godt vi kan, men militært bør vi holde os væk.

	Krigen i Syrien vil blive en stedfortræderkrig. En fuldstændig krudttønde, hvor selv en nålestiksoperation kan risikere at antænde hele Mellemøsten.

	Boom i bløddyr

Leit Mentzel, København

	Goplerne er her. Heriblandt en masse brandmænd, der denne sommer har invaderet de danske kyster. Nu kan man så læse, at en af grundene til de mange gopler er det overfiskeri, som foregår hver dag, hele året, hvert år.

	Overfiskeriet betyder, at der ikke er fisk til at æde goplerne, der så æder fiskenes æg og larver, så der kommer færre fisk, og så er vi i en ond spiral.

	Samtidig skyldes den store opblomstring af alger langt hen ad vejen vort alt for effektive landbrug, som gøder markerne lidt for meget og lidt for ofte.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,2. september 2013,	Udryd rygning
8764,/debat/2012/11/universitetet-begge-koen,Universitetet er for begge køn,Manu Sareen," Min opfordring til universiteterne om at øge optaget på kvote 2 for at få flere drenge med har givet en del debat – ikke mindst her i Informations spalter.
Baggrunden for opfordringen er to forhold: For det første er det regeringens politik generelt at få flere til at tage en videregående uddannelse. Målet er, at 60 procent af en ungdomsårgang får en videregående uddannelse. Det er et meget ambitiøst mål, og hvis det skal lykkes, skal vi have både flere piger og flere drenge til at tage en videregående uddannelse.Flere drenge på universiteterne betyder altså på ingen måde færre piger. For det andet så ved vi, at der er en gruppe drenge, som ikke får ’taget sig sammen’ i gymnasiet, og som derfor kan have svært ved at komme ind på universiteterne. Undersøgelser viser, at mange drenge er længere om at beslutte sig for, hvad de vil i forhold til valg af uddannelse, og derfor ikke er så målrettede som pigerne i løbet af deres gymnasietid. Det får betydning for deres karaktergennemsnit.
Øgetoptag på kvote 2 kan være en mulighed for de drenge – og for den sags skyld piger – der ikke nåede et tilstrækkeligt højt gennemsnit. Jeg har aldrig sagt, at en opfordring til at øge optaget på kvote 2 på universiteterne var den endelige løsning på problemerne med, at drenge falder ud af uddannelsessystemet. Det er blot et lille bidrag.
Omfattende indsats
Der er behov for, at vi sætter ind over en bred kam. Vi skal sætte ind så tidligt som muligt, hvis vi vil have drengene med. Pædagoger og lærere skal være bedre til at se det enkelte barn uanset køn, og ikke lade hverken piger eller drenge blive begrænset af forestillinger om, at ’vilde’ drenge ikke vil læse bøger, eller at drenge hellere vil spille computer end lære ligninger.
Vi skal også blive bedre til at indrette vores uddannelsessystem, så det både kan rumme dem, der lærer bedst igennem praksis, og dem, der fungerer godt med det teoretiske. Og uddannelsesvejledningen til de unge skal udvikles, så den i højere grad bidrager til, at de unge vælger efter kompetencer og evner.
Det er en stor udfordring at få alle drengene og pigerne med, når næste generation skal være den bedst uddannede nogensinde. Vi er i gang, og opfordringen til universiteterne skal ses i det lys.
Manu Sareen (R) er ligestillings- og kirkeminister
",9.0,6. november 2012, Min opfordring til universiteterne om at øge optaget på kvote 2 for at få flere drenge med har givet en del debat – ikke mindst her i Informations spalter.
4119,/debat/leder/2014/09/ansvarligt,Ansvarligt,Anton Geist," Alt for mange unge tager en uddannelse uden efterfølgende at komme i job, og derfor griber uddannelsesminister Sofie Carsten Nielsen (R) nu til den åbenlyse løsning: At reducere optaget på de, typisk humanistiske, uddannelser, hvor en stor del af de studerende ikke kommer i job.
Regeringen forsøger at undgå tidligere tiders tendens til at reagere på kortvarige udsving på arbejdsmarkedet og skære uddannelsespladser væk, som der kort efter kan blive brug for.
De uddannelser, hvor der over de næste tre år skal fjernes i alt 4.000 pladser, er udvalgt, fordi de i mindst syv ud af de seneste ti år har sendt en markant større andel studerende ud i arbejdsløshed end andre uddannelser.
Alligevel bliver ministeren mødt med kritik fra regeringens parlamentariske grundlag. Både SF og Enhedslisten finder det tilsyneladende problematisk overhovedet at indrette uddannelserne efter arbejdsmarkedet. »Det er helt forkert, at ministeren vil bestemme, hvilke uddannelser de unge nu må få – hun tager jo de unge som gidsler og straffer dem for, at der mangler arbejdspladser i det danske samfund,« sagde Enhedslistens uddannelsesordfører til Politiken og tilføjede, at det er et politisk ansvar at skabe de nødvendige arbejdspladser.
Ideen om, at arbejdsmarkedet skal indrettes efter udbuddet af uddannelser og ikke omvendt, må kategoriseres som uansvarlig. Regeringen er i sin gode ret til at justere på offentligt finansierede uddannelser, og reelt gør ministeren det eneste rigtige. Humaniora bør fortsat være en af grundstenene i det danske uddannelsessystem, og læreanstalterne skal ikke indrettes mekanisk efter, hvor der er størst jobchancer, men også efter idealet om dannelse. Det ændrer imidlertid ikke ved, at et afgørende mål for uddannelse er at kvalificere de studerende til et arbejde.
Derfor må politikerne tage ansvaret på sig for at indrette uddannelserne efter situationen på arbejdsmarkedet. Alt andet ville være at stikke de studerende blår i øjnene.
",6.0,25. september 2014,"De uddannelser, hvor der over de næste tre år skal fjernes i alt 4.000 pladser, er udvalgt, fordi de i mindst syv ud af de seneste ti år har sendt en markant større andel studerende ud i arbejdsløshed end andre uddannelser."
3238,/debat/2015/02/sort-laerestykke,Et sort lærestykke,Ejvind Larsen," Spørgsmål til uddannelses- og forskningsminister Sofie Carsten Nielsen (R): »Skatteyderne og den globale olieindustri betaler millionbeløb til danske universiteter for forskning i olie- og gasudvinding. En række forskere mener, at den verdensomspændende olieindustri på den måde får en teknologi og en knowhow, der gør det muligt at udvinde meget mere olie og gas. Derfor bidrager forskningen til, at den globale, grønne omstilling bliver mere vanskelig at gennemføre. Hvad siger du til sådan et argument?«
Sofie Carsten Nielsen: »Det, synes jeg, er en mærkelig måde at stille det op på. Vi investerer massivt i grøn omstilling. Vi har sat klare mål for, at Danmark skal være fossilfri i 2050. Jeg har ingen ambitioner om at begrænse den enkelte forskers frihed eller sige, at der er nogen forskningsemner, man ikke må vælge.«
Spørgsmål: »Heller ikke hvis det gør verdens mål om at holde den globale opvarmning under de to grader vanskeligere?
Svar: »Vores mål som regering er, at vi skal være omstillet i 2050. Det arbejder vi globalt for, at andre lande skal følge. Du spørger mig, om jeg vil sætte begrænsninger op for den enkelte forskers frihed, eller om man skal sige fra politisk hold, at de her emner ikke må forskes i. Det ville være grænsende til det ganske ubehagelige i et samfund, hvor vi har fri forskning.«
Spørgsmål: »Kunne man ikke forestille sig typer af forskning ved danske universiteter, som ville være etisk forkert?«
Svar: »Jo. Det er vigtigt, at forskningen er ansvarlig. Det er der lavet et etisk kodeks for, som både private og offentlige forskningsfonde og institutioner har tilsluttet sig. Selvfølgelig skal forskningen være etisk forsvarlig. Og så er det jo altid, at diskussionen går på, hvad der er det. Jeg synes ikke, at forskning i olie og gas i Danmark hører under den kategori.« (…) »Jeg må jo gå ud fra, at den enkelte forsker gør sig den overvejelse. Og det, synes jeg, er rigtig glimrende. Jeg syntes ikke, vi har et problem, men jeg hører gerne om det, hvis forskerne har den oplevelse.«
Spørgsmål: »Men en del forskere har jo allerede udtalt til Videnskab.dk, at der er et problem?«
Svar: »Jo, jo. Men nu forholder jeg mig til det, du siger. Du spørger til, om der er en mere generel problemstilling, og det er ikke min oplevelse. Men jeg synes i alt fald ikke, det er min opgave at gå ind og sætte begrænsninger for den enkelte forskers frihed.«
Spørgsmål: »Nordsøfonden, som er ejet af den danske stat, har sammen med internationale olieselskaber investeret én milliard i et nyt forskningscenter ved Danmarks Tekniske Universitet. Centret skal forske i, hvordan man kan hive endnu mere olie og gas op af undergrunden. Hvorfor er staten gået ind i denne type forskning?
Svar: »Der skal ikke være nogen tvivl om, at for os i regeringen, så skal Danmark være blandt de allerforreste, når det kommer til grøn omstilling og miljøbeskyttelse. Det investerer vi massivt i. Men vi har jo også en helt klar vision om, at vi skal være uafhængige af fossile brændsler i 2050. Omstillingen sker jo ikke fra den ene dag til den anden. Og hvis vi ikke selv bliver bedre til at udvinde olie og gas, så bliver vi jo nødt til at købe det andre steder, for vi har stadigvæk brug for det. Det er en helt bred erkendelse, og derfor synes jeg heller ikke, at der er noget i vejen for, at man forsker i, hvordan en større andel af olien og gassen kan indvindes. Det synes jeg ikke, at jeg skal sætte begrænsninger for.«
Erkendelsen op i luften
Denne helt brede erkendelse lader vi ikke stå et øjeblik. Den kaster vi op i luften.
Så kan den falde ned og slå sig selv.
F.eks. på professor i energiplanlægning ved Aalborg Universitet Frede Hvelplund. Som gør opmærksom på, at »hvis bare vi bruger de i forvejen allerede kendte reserver af olie og gas, vil den globale opvarmning overstige de to grader, som verdenssamfundet er blevet enig om, at vi skal holde os under. Derfor er forskning i at finde mere olie og gas fuldstændig spild af samfundsressourcer. Man søger efter noget, man alligevel ikke må bruge«.
Da FN’s Klimapanel som bekendt har lavet beregninger, der viser, at størstedelen af verdens olie-, kul- og gasreserver simpelthen skal blive i jorden, hvis målet om en maksimal temperaturstigning på 2 grader skal nås.
Til dette svarer Danmarks uddannelses- og forskningsminister, at hvis vi ikke selv bliver bedre til at udvinde olie og gas, så bliver vi jo nødt til at købe det andre steder. Sofie Carsten Nielsen kalder det oven i købet for en helt bred erkendelse.
At man sgu da bare skal skide på, hvad den åndssvage naturvidenskab påviser. Især, åbenbart, hvis man er radikal uddannelses- og forskningsminister i en rød regering, der kalder sig selv for specielt grøn.
Og så er det vist på tide at kreditere Videnskab.dk’s Andreas Abildlund for dette mesterlige lærestykke udi holbergsk komik. (Og tragedie, for ministeren har jo ret i, at hvad hun har bag sig, er hele den brede kompakte majoritet.). Her skal Abildlund og Videnskab.dk hyldes og citeres for deres serie. Der ikke alene med anmassende ret bærer titlen Den sorte forskning, men i sin opbygning og komik selv er sort.
Så sort, at man må frydes derved.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",33.0,3. februar 2015,"F.eks. på professor i energiplanlægning ved Aalborg Universitet Frede Hvelplund. Som gør opmærksom på, at »hvis bare vi bruger de i forvejen allerede kendte reserver af olie og gas, vil den globale opvarmning overstige de to grader, som verdenssamfundet er blevet enig om, at vi skal holde os under. Derfor er forskning i at finde mere olie og gas fuldstændig spild af samfundsressourcer. Man søger efter noget, man alligevel ikke må bruge«."
3039,/debat/2015/03/vaekst,Vækst,Ejvind Larsen," Pludselig får man en gave så usmykket stor, at ens mange ord ikke engang kan samle sig om et par bogstaver: t og a og k for eksempel. Det skete forleden søndag i Sankt Annæ Passage mellem Store Kongensgade og Bredgade i København. Vennen Knud Vilby havde været i Botanisk Have og nippet – ikke blomster og planter, buske og træer, for det er i den have vandalisme. En blasfemisk synd mod helligånden, som selv Vorherre ikke har magt til at tilgive. Men plukket vers og rim, havde han. Strofer med og uden fødder, som poetiske botanikere og botaniserende litterater lader levende vækster i den københavnske have blive karakteriseret, hyldet og tilbedt af. Som var det Edens Have. Og nu overrakte Vilby, omgivet af foreningen Informations Venner, en sådan lovsang til os allesammen.
Oprindelig sunget af Halfdan Rasmussen i 1954 med titlen »Vækst«:
Skoven kendte mig ikke.
Træerne tav hvor jeg gik.
Fremmed var jeg, en skygge
Skræmt af sit eget mørke.
Men da jeg rørte barken
sang det i mine hænder,
sang på et sprog jeg kendte,
hinsides alle ord.
Her havde Frie Ord gerne sluttet.
Slut med DØV, Den Økonomiske Vækst i grænseløs materielt forbrug og opbrug af naturgoder – på en ellers materielt begrænset klode svævende rundt i verdensrummet. For nu er opdukket en anden vækst at sætte i stedet. Væksten mellem bark og ved som Rasmussen tog sin tilflugt i. Eller som snarere tog ham til sig. Omsluttede ham så det sang i hans hænder.
Livets vækst i modsætning til kræftsvulstens vækst. Om denne sidste nu også i nationaløkonomisk forklædning og praksis var, hvad der i Den Kolde Krig få år efter Anden Verdenskrig og Hiroshima-bomben skræmte digteren med sit eget mørke, kan naturligvis spørges. Poesien lader sig dog ikke sådan svinebinde til digterens egen private biografi. Med sin præcision rammer poeten et sprog, hinsides alle ord.
Som forlener dem med betydning, de ellers kan savne.
Tag nu bare disse ord fra sekretariatsleder i Det Økologiske Råd, Christian Ege, som kommentarer til kapitlet om »Den økonomiske vækst og miljøet« i seneste debatoplæg fra Det Miljøøkonomiske Råds formandskab: »Vi glæder os over, at formandskabet klart slutter op om to-graders målet i klimapolitikken og tilkendegiver, at det kræver en hurtig opstramning af den globale klimapolitik ... Vi glæder os også over, at formandskabet erkender, at vi er nødt til at forebygge faren for klimakatastrofer. Vi savner realistiske virkemidler.
Formandskabet foreslår brug af afgifter eller omsættelige kvoter på globalt plan som løsning på udfordringerne, selvom det er åbenlyst, at dette ikke er en realistisk løsning, hvis vi skal nå to-graders-målsætningen inden for en overskuelig tid …
Det er positivt, at formandskabet erkender, at BNP er en mangelfuld indikator i forhold til såvel velfærd som miljø, samt erkender problemerne ved at styre efter vækst i BNP (med pengene som målestok), men igen mangler der forslag til, hvad man så kan gøre.
Der nævnes indikatoren ’ægte opsparing’, men denne giver også et skævt billede, fordi den bygger på, at man kan modregne miljø- og klimaforringelser i stigning i ’human kapital’, men en opgørelse der tillader nedslidning af miljø og klima, blot fordi for eksempel uddannelsesniveauet stiger, bidrager ikke til at løse problemerne.
Formandskabet konstaterer desuden, at den samlede danske produktion siden 1990 er steget med 40 procent, mens der kun har været svag stigning i det samlede fysiske materialeforbrug. Men man glemmer, at en stor del af materialeforbruget nu sker i form af import, fordi produktionen er lagt ud i Østen. Desuden er det ikke nok kun at undgå en stigning i materialeforbruget – det skal tværtimod falde i de rige lande, fordi det nødvendigvis kommer til at stige i ulande og vækstøkonomier i de kommende årtier.
Formandskabet har i det hele taget tendens til at underspille ressourceproblemet ved at sige, at når en ressource bliver knap, stiger prisen og så falder forbruget. Der er i det hele taget intet, som tyder på, at bæredygtig anvendelse af naturressourcer kan opnås uden politiske indgreb, og vi savner derfor forslag til sådanne i formandskabets debatoplæg.«
Vidunderligt, at det dybt imbecile og alligevel verdensdominerende BruttoNationalProdukt – BNP-penge-mål – nu får et skud for boven af endda selv Det Miljøøkonomiske Råds formandskab. Og naturen være lovet, at Det Økologiske Råd holder økonomerne fast på virkeligheden og driver dem videre ud af det megalomaniske pengefantasteri.
Inden for klodens egne grænser af materielle molekyler, atomer og subatomare størrelser skal der økonomiseres. Og det kan ofte være hårdt at skulle vælge politisk mellem de muligheder for vækst, der trods alt findes, og de nødvendigheder af afkald, som må respekteres.
Men det er poesien i Botanisk Have, der skænker lysten og kraften til det.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",6.0,3. marts 2015,"Men det er poesien i Botanisk Have, der skænker lysten og kraften til det."
4847,/debat/2014/06/hvis-det-nu-var,Hvis det nu var ...,Georg Metz," Der var engang, det kom frem, at Socialdemokraternes formand, landets måske næste statsminister, foruden adskillige tidligere uregelmæssigheder i bilag og rejsevaner fik købt og betalt sit tøj af partiet. Dette vakte opmærksomhed. Samtidig blev det klart, at statsministerkandidatens privatøkonomi ifølge eget udsagn ikke var »robust«.
Kandidaten havde derfor ladet sig ekvipere af partikassen subsidieret af offentlige midler. Partiets ledende folk med partistrategen og partisekretæren i spidsen samt en håndfuld politiske fæller havde taget denne forholdsregel om tøjindkøbene, da partiledelsen ikke fandt kandidatens påklædning præsentabel – ikke en socialdemokratisk statsminister værdig. Følgelig stillede ledelsen 152.000 kroner til rådighed for kandidaten.
Disse midler måtte hun nu anvende efter netop de behov, partiledelsen havde anlagt som målestok for statsministeriel værdighed. Fra inderst til yderst pålagdes partiformanden at udskifte sin garderobe: nyt undertøj, brystholdere, trusser, strømper, bælter, sko med og uden stiletter, bukser, bluser og jakker, kjoler til hverdag og fest, dragter og håndtasker – alt blev kandidaten opfordret til at erhverve sig, hvilket hun på nævnte vilkår over en længere periode gjorde.
Præsentabel i tøjet skulle hun fremover føre sig frem, præsentabel blev hun.
Lidt efter lidt blev det kendt, at den fremtrædende politiker og statsministerkandidats økonomi, snarere end mangel på robusthed, mere præcist lå i ruiner – defineret som teknisk insolvens.
Eftersom kandidaten konsekvent havde ladet sig refundere et betydeligt forbrug af faciliteter på skiftende hotelværelser: mad, fadøl, naturfilm, etc. – en enkelt gang under pseudonym – vakte dette mere end almindelig bekymring. Pressen skrev, og konspiratorisk fabulerende folk begyndte at udtrykke undren over, hvorledes den i forvejen vellønnede kandidat kunne oparbejde et så betydeligt personligt underskud.
Det opfølgende spørgsmål blev rejst i mediernes nidkære dækning: Om kandidaten som følge af denne gæld kunne tænkes at have gjort sig afhængig af nogen eller noget.
Med en gage på godt over millionen blev spørgsmålene dag for dag mere nærgående ikke mindst i den mere emsige del af medieplatformene, hvilket ville sige i praktisk taget alle medier.
Modstander til undsætning
Presset på kandidaten voksede: Det var tydeligt, at det journalistiske miljø nu for alvor fokuserede på sagen og kandidatens private forhold og ønskede at komme til bunds i sagerne.
Bedst som denne pressehetz mod den socialdemokratiske kandidat var på sit højeste, trådte Socialdemokraternes politiske hovedmodstandere, det vil sige ledende folk i partiet Venstre, uopfordret frem, kom statsministerkandidaten til undsætning og forfægtede det standpunkt, at en kommende statsminister må have mulighed for at skærme sit privatliv og ret til at holde sine økonomiske forhold for sig selv. Medierne var gået for vidt, når journalisterne i detaljen granskede danske toppolitikeres personlige affærer.
Det var således åbenbart, at venstrefolkene med deres formand i spidsen følte ubehag ved at se en – ganske vist politisk modstander, men også en kollega, i den grad trængt uværdigt op i en krog i denne sag, der så klart og entydigt måtte henregnes til privatlivet. Hertil vedkom det ingen udefra heller ikke pressen at skaffe sig indsigt.
Ubehagelige og nærgående historier om kandidatens adfærd på diverse hotelsuiter var ydermere lækket til aviserne. Bilagene vedrørende kandidatens tøj blev ligefrem stjålet fra Socialdemokraterne, stjålet, som et af Venstres mest fremtrædende medlemmer understregede det forkastelige i.
At pressen på den måde skaffede sig viden om et politisk parti ved at tilegne sig dokumentarisk materiale, var i den grad grænseoverskridende.
Den fremtrædende venstremand var under et tv-interview tydeligt følelsesmæssigt berørt på den socialdemokratiske kandidats vegne. Aldrig havde man set magen til overskridelse af de mest private af alle private grænser.
Af Venstre blev det understreget, at man på det skarpeste fordømte enhver form for inddragelse af toppolitikeres personlige forhold – herunder eksempelvis ægtefællers mellemværender med skattevæsenet etc.
Sagen blev i den forstand budt velkommen af Venstre, der aldrig, aldrig – det ville chefstrategen slå fast – havde indladt sig på at gå nogen for nær, når det gjaldt private forhold.
Skamløse medier
Mediernes skamløshed var efterhånden utålelig, betonede venstrefolkene. Det var på tide, at man skred ind over for trykkefrækheden med disse personovergreb mod landets førende politikere. At visse folk i Venstres egne rækker omvendt accepterede pressens overgreb mod den socialdemokratiske statsministerkandidat og mente, at en dansk statsminister ikke på vilkår burde kunne gribes i urent trav, måtte stå for de pågældendes egen regning. For Venstre var privatlivet helligt.
Man tog fra partiledelsens side afstand fra en tidligere minister og højprofileret godsejer og en anden tidligere minister og fhv. vicepolitimester i deres følelsers vold, der fraveg partilinjen, ligeledes fra en lille gruppe folketingsmedlemmer rimeligt tidligt ude med undsigelse af den socialdemokratiske kandidat. De sidstnævnte blev hurtigt og kontant kaldt til orden.
Heller ikke fremadrettet ville Venstre bruge private oplysninger om en kandidat. Venstre-folk, der eventuelt måtte finde på at reagere negativt over for uregelmæssigheder hos deres egen formand og statsministerkandidat, ville fremadrettet få følgerne at mærke. Det var på tide, at folket i den lykkelige dal kunne føle sig forvissede om deres lederes konsekvente og ubestikkelige retskaffenhed. Fremadrettet.
De levede alle til deres dages ende.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",4.0,14. juni 2014,"Presset på kandidaten voksede: Det var tydeligt, at det journalistiske miljø nu for alvor fokuserede på sagen og kandidatens private forhold og ønskede at komme til bunds i sagerne."
3057,/debat/2015/02/frygtens-kaedereaktion,Frygtens kædereaktion,Aydin Soei," Da roen havde sænket sig i 2005 efter flere dages gadekampe mellem politi og unge i Frankrigs forstæder, fik politikerne travlt med at lancere tiltag, der skulle sikre franskmændenes tryghed. For en ung indbygger i en af de uroplagede områder var analysen klar:
»De kunne ikke finde en løsning på arbejdsløshed i 20 år, men de har fundet løsningen på utryghed på 20 minutter,« konstaterede han.
Hvis vi skal bekæmpe vreden og oplevelsen af modborgerskab, der bidrager til kriminelle bander og radikaliserede unges selvfortælling i landets udsatte boligområder, kræver det andet og mere end politikudspil baseret på moralsk panik. Første skridt er, at vi vedkender os, at disse mænds handlinger ikke alene kan afskrives som hændelser, der hænger sammen med forhold uden for landets grænser. Hvis man kigger på historien for optøjer og ophobningen af kriminalitet i områder, der jævnligt rubriceres som ghettoer i Europa, viser der sig et mønster: Vi fraskriver os vores eget ansvar for tilstandene i disse områder, hvorfor vi risikerer at overse, hvordan vi lokalt og nationalt kan bekæmpe oplevelsen af modborgerskab.
Danske tilstande
Da optøjer i løbet af 1980’erne begyndte at blive en del af virkeligheden i de udsatte franske forstæder, blev det i offentligheden kaldt for »amerikanske tilstande« og sammenlignet med britisk hooliganisme.
Da en gruppe unge med indvandrerbaggrund for første gang i sommeren 1997 fulgte traditionen fra bz’ere og autonome med ildspåsættelser og optøjer i Blågårdsgadekvarteret på Nørrebro, blev det af danske medier rubriceret som »amerikanske tilstande« med henvisning til, at uromagerne var brune i huden.
Historien gentog sig en søndag i februar 2008. Her tændte en gruppe unge i Blågårdsgadekvarteret igen ild i gaderne. Denne gang spredte ilden sig imidlertid for første gang herhjemme fra bydel til bydel og landsdel til landsdel og udviklede sig i løbet af en uge til danmarkshistoriens største gadeoptøjer. Der blev antændt omkring 700 brande rundt om i landets udsatte boligområder, og overskriften »franske tilstande« gik igen i mediernes dækning af optøjerne med henvisning til, at Frankrig i efteråret 2005 havde lagt asfalt til tre uger med ildspåsættelser og uroligheder, der havde spredt sig fra den ene udsatte forstad til den næste og udviklet til de sig værste gadeoptøjer, vi har set i Europa siden ungdomsoprøret i 1968.
Et halvt år senere udbrød der optøjer i Malmø, og ikke overraskende blev de benævnt »danske tilstande« i de svenske medier.
Måske vi burde droppe automatreaktionerne, hvor vi distancerer os fra udfordringerne i de udsatte boligområder ved at indikere, at problembørnene er en art fremmedelementer, hver gang de ter sig ustyrligt, asocialt og brutalt.
På bunden af hierarkiet
Optøjer, bandekriminalitet og radikalisering udgør blot toppen af isbjerget, når det handler om problemer i udsatte boligområder. Det er her, man i stadig højere grad finder symbolet på den måske største udfordring for den europæiske velfærdsstat: den store gruppe af unge mænd uden eksamensbeviser, der er i overhængende fare for at havne på bunden af samfundshierarkiet. De voldelige reaktioner er undtagelsen – den apatiske tilstand, hvor unge giver op, ryger hash og passer sig selv, er langt mere udbredt. Men den adfærd tiltrækker sig sjældent den store bekymring og udløser ikke den samme frygt som den udadreagerende. Begge grupper af mænd repræsenterer imidlertid den samme historie.
Mens det langt hen ad vejen er lykkedes ufaglærte kvinder at fastholde deres job inden for især servicesektoren, er de uuddannede mænd blevet de store tabere i den globale udvikling på arbejdsmarkedet, hvor de ufaglærte mandejob er forsvundet sammen med industrisamfundet. Samtidig har den sociale mobilitet blandt unge mænd i Danmark – og i det meste af Europa – nærmest stået stille siden 1970’erne. I såvel Danmark som i andre europæiske lande bliver det stadig mere tydeligt, at bopæl og valget af folkeskole spiller en endog meget stor rolle, når det handler om ulighed i forhold til børn og unges chancer i livet.
Opdelt folkeskole
Det er især bekymrende, at den stadig mere socialt og etnisk opdelte folkeskole i Danmark betyder, at vi ligger sidst i Norden, når det gælder skolens evne til at føre elever op ad den sociale rangstige. Jo mere opdelt en folkeskole, desto større risiko for en negativ skolekultur, hvor især drengene tager afstand fra lærerne og skolens boglige værdier. De uundgåelige sociale forskelle mellem børn, der følger af familiernes ressourcer, forstærkes med andre ord af den delte folkeskole og af negativ påvirkning fra vennerne i såvel klasselokalet som på gaden.
I den hidtil største undersøgelse af sin art fulgte SFI alle drenge født i 1980 frem til udgangen af 2003 for at finde ud af, hvilke faktorer der betød mest, når det handlede om, hvem der røg ud i kriminalitet. Det viste sig her, at uddannelse udgjorde den altoverskyggende skillelinje for, hvem der er i risikozonen for at begå kriminaliteten. Det afgørende er at slutte folkeskoletiden med læsekundskaber, der muliggør, at man efterfølgende kan tage en kompetencegivende uddannelse.
Set i det lys skriger det til himlen, at omkring 40 procent af alle tosprogede drenge slutter folkeskoletiden uden såkaldte funktionelle læsekompetencer. SFI peger på, at vi som samfund kan reducere kriminalitet ved at »sikre barnets udviklingschancer – bl.a. gennem støtte til svage familier, kvalitetsbørnehaver, et ordentligt skolesystem, der har ressourcer til at støtte de svage elever, uddannelsesmuligheder og et arbejde til de unge.«
Undersøgelsen konkluderer ligeledes, at unge i udsatte boligområder har markant højere risiko for at havne i kriminalitet, og at det ikke alene skyldes det lavere uddannelses- og indkomstniveau i disse områder. Selv når man renser for socio-økonomiske forskelle, er sandsynligheden for, at Ali eller Dennis fra ’ghettoen’ begår kriminalitet, stadig 50 procent højere end risikoen for, at Niels fra Kartoffelrækkerne bevæger sig ud i en kriminel løbebane. SFI har ikke undersøgt årsagen, men såvel mine egne som andre studier af unge mænd, der har opbygget en fortælling om modborgerskab og det rå ’ghettoliv’, viser, at subkulturerne i disse områder ofte er domineret af nogle opskruede machoidealer med et mere lemfældigt forhold til vold og kriminalitet end det, der gør sig gældende blandt de fleste borgere.
Det hænger blandt andet sammen med, at der er markant flere unge i disse områder, der aldrig kommer videre efter folkeskolen; som har pletter på straffeattesten; er uden for arbejdsmarkedet; og som derfor søger identitet og subkulturel anerkendelse på gaden, hvor kulturen forstærker de sociale forskelle, der i forvejen gør disse unge udsatte i forhold til at ende i en kriminel løbebane.
Moralsk panik
Desværre reagerer politikerne i såvel Danmark som i andre lande med moralsk panik og politik, der ikke løser de grundlæggende problemer i de udsatte boligområder. Jeg frygter, at den historie er ved at gentage sig oven på den 22-årige Omar Abdel Hamid El-Husseins nylige angreb på et debatarrangement på Østerbro og den jødiske synagoge i Krystalgade. Regeringen har reageret med en ny terrorpakke til næsten 1 milliard kroner. Den vil desværre næppe have nogen som helst virkning på unge mænd som Omar.
Moralsk panik er den kollektive nationale panik, der opstår ved begivenheder og tendenser, som opfattes som en trussel mod samfundets sociale orden. I nyere tid har større gadeoptøjer, bandekonflikt og 80’ernes aids-epidemi udløst fænomenet, som sociologen Kenneth Thompson beskriver som en frygtens kædereaktion. Den består af fem elementer:
En særlig gruppe af mennesker defineres som trussel mod samfundets værdier eller interesser.
Denne trussel afbildes af medierne i en let genkendelig og utvetydig form.
Der finder en hastig opbygning af offentlig bekymring sted.
Myndigheder, beslutningstagere og offentlige meningsdannere kommer med udmeldinger, der skal genoprette social ro, og foretager konkrete handlinger for at afværge truslen.
Som konsekvens af forsikringen over for befolkningen om reel handling over for den potentielle trussel går frygten i sig selv igen.
Politisk er det afgørende ved udbruddet af moralsk panik, at magthaverne overbeviser os borgere om, at de foretager konkrete handlinger for at genoprette den sociale ro. Politiske udspil, som ikke nødvendigvis løser de konkrete problemer bag optøjer, bandeproblematikker og radikalisering, kan i denne henseende godt mildne befolkningens frygt, hvis folk føler sig overbevist af politikernes forsikringer.
Typisk har de politiske tiltag, som fremkommer under moralsk panik, til formål at tilfredsstille og berolige de store vælgergrupper frem for dem, som de politiske tiltag reelt skal forestille at ramme. Risikoen er, at tiltagene fremkommer på baggrund af forsimplede diagnoser og derfor ingen virkning har.
På forkert kurs
Jeg har i årevis skrevet og holdt foredrag om emnet, ligesom jeg har interviewet et utal af unge og deres forældre i disse boligområder. Jeg ville inderligt ønske, at vi for en gangs skyld lavede politik på området ud fra en målsætning om, at alle børn og unge skal have værktøjerne til at skabe et godt liv for sig selv i stedet for at lave lovgivning, der skal tilfredsstille alle dem, der bor uden for områderne. Tænk, hvad man ville kunne få for 1 milliard kroner i disse områder. Initiativer, der bidrager til børn og unges selvværd, selvdisciplin og ansvarstagen for sig selv og de områder, de bor i, udgør i det samlede regnestykke blot et greb i lommen.
Tidligere studier har vist, at såvel sunde fritidsaktiviteter, lommepengeprojekter og fritidsjob bidrager til ovenstående, der igen hænger uløseligt sammen med bedre skoleresultater og fremtidsmuligheder, ligesom den slags fungerer som værn imod asociale subkulturer, kriminalitet og radikale grupperinger. Lige nu befinder vi os imidlertid på en forudsigelig kurs, hvor vi indfører mere overvågning og gør skade på de selvsamme frihedsrettigheder, som vi foregiver at beskytte.
Aydin Soei er sociolog, foredragsforholder og forfatter til bøgerne ’Skyld’ og ’Vrede unge mænd’, der handler om unge mænd i udsatte boligområder.
Indlægget bliver også bragt i magasinet Kommunen i den kommende uge




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",7.0,28. februar 2015,Der finder en hastig opbygning af offentlig bekymring sted.
10608,/debat/2012/02/faellesskab-udfordring,Fællesskab er en udfordring for alle,Elsebeth Jensen og Svend Brinkmann," Med regeringens forslag om, at alle elever, der modtager mindre end ni klokketimers specialundervisning, fremover skal integreres i skolens almindelige undervisning, er diskussionen om grænser for rummelighed og inklusion igen blusset op. Vi hører historier om en enkelt voldelig elev, der skræmmer andre elever ud af skolen. Vi hører modsat også historier om elever med f.eks. ADHD, der med stor succes integreres i en almindelig klasse.
Det bliver let en unuanceret debat, hvor det kan fremstå, som om enkelte elever er den største udfordring for skolens fællesskab, og som om fællesskabet kan styrkes alene gennem fokus på den enkelte, der er udnævnt til problemet. At den offentlige debat tager den drejning, kan måske ikke undre, men at en række forskere og professionelle følger trop kan undre. Et fællesskab udvikles sjældent ved at fokusere på individer — det er snarere omvendt: Fællesskabet er rammen for individets dannelse og udvikling!
Tidens fokus på inklusion antager således ofte en individualistisk form, hvor det er den enkeltes forudsætninger, kompetencer, intelligenser, som er i fokus. Men inklusion bør også anskues ud fra en kollektiv tilgang, hvor fokus er på differentieret undervisning, stabile og forudsigelige daglige rutiner og faste samarbejdspartnere over tid.
Individ og fællesskab
Fra et enigt kor af samfundsforskere hører man, at vores verden er præget af individualisering, som en fortsættelse af den proces, der begyndte allerede i renæssancen, og som for alvor har taget fart op igennem det 20. århundrede. Mennesket skal nu først og fremmest være et individ og må ikke blindt følge traditionens, slægtens eller religionens bud. Man skal følge sin egen vej og træffe sine egne valg. Dette afspejles også i moderne pædagogik og uddannelsestænkning, f.eks. med interessen for individuelle læringsstile, intelligensprofiler og ansvar for egen læring. Det er et paradoks, at de lærere, der problematiserer den tiltagende individualisme hos eleverne, så ofte møder eleverne med en individualistisk pædagogik, der risikerer at forstærke de problemer, der ellers skulle løses. Der er i disse år en fundamental mangel på viden om fællesskabelse — viden om, hvordan gode fællesskaber udvikles.
Traditionelt er individer og fællesskaber blevet forstået som to adskilte størrelser. Der findes individer, og der findes fællesskaber — og vi kan have som pædagogisk opgave at tilpasse den ene til den anden (altså tilpasse individet til fællesskabet, hvilket traditionelt kaldes dannelse) eller den anden til den ene (altså tilpasse fællesskabet til individet ved at give individet størst muligt rum for selvstændighed og selvudfoldelse). Dermed forudsættes en dualisme mellem individ og fællesskab, som om disse to er genstande derude i verden på en måde, der retfærdiggør, at vi kan tale om dem uafhængigt af hinanden. Dualismen mellem individ og fællesskab har været grundlæggende for mange væsentlige diskussioner og tænkemåder i vores del af verden og har dermed også præget de pædagogiske diskussioner. Men det er samtidig en stærkt problematisk dualisme.
Hele diskussionen om individualismen — fra både tilhænger- og kritikerside — risikerer nemlig at få os til at glemme, at et individ kun kan være et individ, såfremt der findes fællesskaber, hvori individualiteten kan blomstre. Hvis ikke der findes sociale fællesskaber i familier, daginstitutioner og skoler, kan mennesker aldrig lære at blive individer. Vi fødes ikke som individer, med fuldt udviklede evner til at træffe valg og tage ansvar, men vi skal socialiseres til at blive det. Med andre ord har individualiteten fællesskabet som sin forudsætning. Og kvaliteten af vores fællesskaber er afgørende for, hvordan individualiteten kultiveres hos de personer, der skal vokse op og i fremtiden tage vare på det fællesskab, der er betingelsen for deres individualitet.
Faglighed og fællesskab
Langt størstedelen af dagens pædagogiske forskning handler om, hvordan individet lærer, og der er desværre langt mindre opmærksomhed på fællesskabet som ramme for liv og læring i skolen. Hvis man undersøger fællesskabets betydning empirisk og f.eks. spørger elever om, hvorfor man går i skole, svarer en pige i 9. klasse: »Det er jo både for at lære noget og for at have et socialt liv. Altså hvis man bare sad derhjemme, så ville man jo nærmest ikke leve.«
Med den udtalelse indrammes to helt afgørende forhold ved skolens virksomhed: Man går der for at lære noget — og ikke mindst for at have et socialt liv. Pigen ved det, som mange forskere glemmer i dag: At de to ting ikke kan adskilles.
I skolen er det mest stabile fællesskab fortsat klassen, som vi ofte taler om som enten ’dårlige’ (eleverne mobber hinanden, lærer for lidt, skifter ofte lærer etc.) eller ’gode’ (her trives eleverne og de lærer mere).
Både elever, lærere og forældre taler forbavsende ofte om fænomenet ’gode’ og ’dårlige’ klasser som noget, der har med held at gøre, en pige i 8. klasse siger f.eks.: »Vores klasse har meget sådan sammenhold. Ja, vi klinger godt sammen mange af os, der har vi været heldige.«
En lærer siger det på denne måde:
»Nu er jeg rigtig heldig, at jeg er kommet ind i den klasse, jeg har nu. For det er en god klasse.«
Det ville ikke være særligt betryggende, hvis det var rigtigt, at gode og dårlige fællesskaber alene afhænger af held og skæbne. Det er heldigvis langt fra hele sandheden. Selvfølgelig kan nogle elevgrupper fra første øjeblik fungere bedre sammen end andre. Men de fleste grupper af børn — og for den sags skyld også voksne — der bringes sammen, bliver ikke til et konstruktivt og udviklende fællesskab af sig selv. Det kræver hårdt arbejde, som vi kalder fællesskabelse, mest fra klassens lærere, men også fra elevernes forældre.
Konstruktivt fællesskab
Hvis en gruppe skal fungere som et fællesskab, skal der være nogle fælles retningslinjer og rammer, som alle accepterer. Og samtidig skal der være plads til og respekt for forskellighederne i gruppen.
Som medlem af et fællesskab skal man også være indstillet på at afgive frihed og indgå kompromisser. Det vil give konflikter, men det er også vigtigt at gøre sig erfaringer med, hvordan konflikter håndteres, uden at det fører til eksklusion.
Et godt fællesskab i skolen er ikke idyl og harmoni. Det er i stedet et robust fællesskab mellem ligeværdige, som tager sig af at håndtere de konflikter, som altid vil findes. Det er en udfordring for alle og ikke kun for ’elever med særlige behov’.
Lad os slutte af med et alt for velkendt eksempel: i 2. klasse inviterer en af pigerne fem af klassens 12 piger til fødselsdag med invitationer uddelt i skolen til middag på McDonalds og efterfølgende tur i biografen. Forældrerådet tager initiativ til at drøfte det på et forældremøde, idet det giver store koncentrationsvanskeligheder hos stort set alle pigerne i en uge inden og efter fødselsdagen.
Forældrene vil gerne give deres pige en unik oplevelse. Og som der blandt andet argumenteres på forældremødet: Jeg bestemmer da også selv, hvem jeg vil drikke kaffe med på arbejde. Det er ikke muligt at tvinge forældrene til ikke at holde den planlagte fødselsdag. Men det er nødvendigt at tage samtalerne om, hvad der skal til for at få fællesskabet til at fungere — også selv om det kan være ubehageligt, fordi vi træder ind over individets tilsyneladende ubegrænsede selvbestemmelse.
Vi siger ikke, det er let. Der er bare ingen vej udenom.
 
Elsebeth Jensen er ph.d. og uddannelseschef for HF og Læreruddannelsen i Nr. Nissum, Silkeborg, Skive og Aarhus, Professionshøjskolen VIA, University College og Svend Brinkmann er professor, Institut for Kommunikation, Aalborg Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",73.0,6. februar 2012,"Vi siger ikke, det er let. Der er bare ingen vej udenom."
3991,/debat/2014/10/maaske-demokratiet-aldrig-haft-bedre,Måske har demokratiet aldrig haft det bedre,Jon Faber," Fokusgrupper, meningsmålinger og papegøjesnak. Nutidens politikere er visionsløse populister, der leverer overfladiske automatsvar og går mere op i at blive genvalgt end i at give sig i kast med de store samfundsudfordringer. I hvert fald hvis man skal tro en lang række debattører og, ja, politikere. Men kan det virkelig være rigtigt, at tidligere tiders store statsmænd er afløst af populistiske spinmaskiner? Og hvornår var den politiske guldalder?
Sammen med en journalist, en ekspert i politikerlede og en historiker går Information den politiske forfaldsmyte efter i sømmene.
Mikkel Andersson
Journalist og anmelder
– Er den politiske kultur i forfald?
»Nej, det er en myte, som i vid udstrækning bygger på manglende historisk bevidsthed. Folk ønsker sig tilbage til en gylden epoke, hvor politikere og presse havde et åbenhjertigt forhold, og hvor politik ikke var taktik og personsager, men hvornår var det?
–Hvorfor tror du, at myten er opstået?
»Folk promoverer forfaldsmyter for at fremhæve egen indsigt og få politikerne til at virke dumme. Men i gamle dage smagte smørret også bedre. Jens Otto Krags ikoniske udtalelse efter folketingsvalget i 1966 om, »at man har et standpunkt, indtil man tager et nyt,« blev netop skelsættende, fordi han sagde noget oprigtigt. Det var man heller ikke vant til dengang.«
– Så vi skal slet ikke være så bekymrede for demokratiet?
»Det trives bedre end nogensinde før. Befolkningen er generelt mere oplyste om den politiske proces. Det skyldes især, at mediedækningen af det politiske stof er massiv og på et langt højere niveau end tidligere. Det er en udbredt forestilling, at politisk journalistik i gamle dage var kendetegnet ved dybdeborende journalistik a la månedsbladet Press, men sådan var virkeligheden jo slet ikke. Mediebilledet var først og fremmest kendetegnet ved en radioavis og en lille håndfuld dagblade, der udkom en gang om dagen. Og der var ekstremt meget dårlig journalistisk med fire overfladiske spørgsmål til politikeren. Hvis man studerer aviserne fra 1940’erne og 50’erne, skal man lede meget længe efter den kritiske journalistik. Det er mest af alt rå formidling af politikernes synspunkter. I firebladssystemet var aviserne jo først og fremmest heppekor for de forskellige politiske positioner. Det har vi ingen interesse i at genoplive.«

– Hvad har udviklingen i den politiske journalistik betydet for vores forhold til politikerne?
»Tidligere var de i langt højere grad autoritetsfigurer, man undlod at stille for mange kritiske spørgsmål til. Der er flere eksempler på politiske relevante historier, man tidligere undlod at dække, fordi man ikke ville gå for tæt på politikerne. Det gælder eksempelvis statsminister Viggo Kampmann, der var maniodepressiv og i perioder reelt uarbejdsdygtig eller – noget senere – Nyrup og Dybkjærs forhold. Det var mildest talt en væsentlig historie i lyset af den politiske udvikling i begyndelsen af 1990’erne. Jeg går bestemt ikke ind for en tabloidpresse med engelske tilstande, men begge historier er relevante for offentligheden, og jeg er overbevist om, at de ville blive dækket i dag. Politikerne er blevet pillet ned på godt og ondt.«
– Hvilken rolle har sociale medier spillet i den sammenhæng?
»De har bragt befolkningen tættere på politikerne. Hvis du ville i kontakt med politikerne i gamle dage, kunne du – hvis du var heldig – få trykt et læserbrev i avisen. I dag ser vi via Facebook én til én-kommunikation, som aldrig før har været mulig.«
– Er det ikke paradoksalt, at politikernes tilgængelighed faktisk har åbnet for en kritik af, at de er for distancerede og upersonlige og kommer med automatsvar?
»Jo, det skyldes, at vi spejler os i vores politikere. Vi vil gerne have, at de skal være ligesom os, og derfor kommer automatsvarene til at virke mere påfaldende – for sådan taler man ikke med vennerne. Men det er jo ikke politikernes skyld.
Jørgen Goul Andersen
Professor ved Institut for Statskundskab på Aalborg Universitet
– Kritikken af den politiske kultur er vel næppe et nyt fænomen?
»Nej. Da jeg var med til at lave en undersøgelse af den politiske mistillid for Rockwool-fonden i 1992, var det også udgangspunktet, at den politiske tillid var i forfald. Men undervejs blev vi klogere. Politikere har alle dage lovet mere, end de kunne holde. Det er vel nærmest politikkens væsen.«
– Men når vi hører, at politikerleden i dag er rekordhøj, må det vel have noget at gøre med, at den politiske kultur er i forfald?
»Hver gang diskussionen om den politiske kulturs krise er blusset op – og det er sket en del gange de seneste 40 år – har man hørt den med, at politikerleden skyldes den elendige, personcentrerede politiske debatkultur.«
»Men der er faktisk ikke videnskabeligt belæg for den kobling. For 10 år siden var tilliden i top, og det er tvivlsomt, om debatkulturen dengang var stort bedre. Høj politikerlede skyldes først og fremmest økonomisk krise og utilfredshed med den førte politik.«
– Så politikerleden er ikke et resultat af, at politikerne fører overfladisk politik uden substans?
»Nej. Der har bestemt ikke været tilbageholdenhed med at træffe upopulære beslutninger i dansk politik de seneste år. Med statsministerens egne ord har vi været vidne til en regulær reform frenzy. Det kan man jo mene meget om, men det er svært at påstå, at der ikke er vilje til politisk forandring. Mistilliden til politikerne var sidste år på sit højeste niveau siden jordskredsvalget i 1973.«

»Men får vi et opsving og en periode uden upopulære reformer, vil det undre mig, om ikke kurven er knækket den anden vej frem mod næste valg.«
– De politiske partier bliver i dag kritiseret for at være professionelle, centralstyrede organisationer, som lever af statskassen. Er der noget om snakken?
»Et stykke hen ad vejen. Forholdene er anderledes i dag end dengang, hvor 25 procent af vælgerne var medlem af et parti. Men den seneste sag om Løkkes bilag viser, at baglandet stadig har meget at skulle have sagt i dansk politik.«
»Venstres medlemmer rejste sig ikke alene imod Løkkes brug af partimidler, men også imod hele ledelsesfilosofien i partiet. Samme tendens så man i 2012, da den socialdemokratiske ledelse med sit ’Danmark herfra til 2032’-program lagde op til ændringer af den universelle danske velfærdsmodel, men blev nedstemt af medlemmerne. Det blev ikke for alvor bemærket i den offentlige debat, men partiledelsen blev faktisk fejet af banen. Det folkelige rodnet er altså ikke helt forsvundet i dansk politik.«
Steffen Heiberg
Historiker og forfatter
–Hvilke perioder i den politiske historie har vi en tendens til at glorificere?
»1930’erne identificerer vi i høj grad med landsfaderen Thorvald Stauning og den socialdemokratiske og radikale regerings sociale samfundspolitik. Men i 1930’erne finder man også sygdomstegn i det politiske system – f.eks. en meget yderligtgående højrefløj – ikke alene repræsenteret af nazistpartiet, men også af enkeltpersoner som Kaj Munch – og den var overordentligt skeptisk over for demokratiet som styreform. Det var først med besættelsen, at demokratiet blev en selvfølgelig del af den danske identitet. Og når vi taler om Stauning, skal det også nævnes, at hans første embedsperiode fra 1924 til 1926 bestemt ikke var nogen succes, men præget af dårlig økonomi, arbejdskampe og en krisepolitik, der var alt andet end socialdemokratisk i sin bagvedliggende ideologi. Men de fortællinger er ikke en del af den politiske guldaldermyte, der knytter sig til perioden.«
– Var politikerne mindre populistiske i gamle dage?
»Politik har altid være populistisk. Tænk bare på ’Stauning – eller Kaos’-sloganet. Den valgplakat er jo ren populisme og i øvrigt stærkt inspireret af Hitlers valgplakater fra 1932. Eller tænk på afstemningen om de nye jordlove i 1963. For at få befolkningen til at stemme nej lavede de borgerlige partier en valgplakat, der viste en stor hånd gribe fat om et parcelhus. Og det virkede – regeringens lovforslag blev nedstemt. Enhver politiker har som hovedmål at få sine synspunkter accepteret, og i den forbindelse har one-liners altid trukket flest stemmer.«
– Hvad kendetegner den politiske stand i dag?
»I mange henseender er politikerne mere vidende i dag, end de var for eksempelvis 60 eller 80 år siden. De kender i hvert fald verden bedre. Hvis man interviewede folk som Stauning eller J. C. Christensen, ville man formentlig blive overrasket over, hvor naive de var på nogle punkter. De ville næppe kunne begå sig i en moderne politisk virkelighed.«
– Hvordan naive?
»Det vakte eksempelvis en del pinlig opmærksomhed, da Christensen ved en officiel banket i begyndelsen af 1900-tallet sad ved siden af den berømte dramatiker og digter Henrik Ibsen uden at ane, hvem han var. Den slags historier er der mange af. I demokratiets barndom var det i høj grad folk uden akademisk baggrund – eksempelvis bønder fra Venstre – der blev valgt ind i Folketinget.«
– Mikkel Andersson er inde på, at den politiske presse i dag er langt mere nærgående end i gamle dage. Er der eksempler på, at politikerne før i tiden brugte det større manøvrerum til at holde befolkningen i uvidenhed?

»Ja. Hvis vi skal vende tilbage til 1930’erne og tiden op til, var det en grundopfattelse blandt politikerne, at landets udenrigspolitik ikke vedrørte offentligheden – dertil var landets sikkerhed af for stor betydning. Og da den radikale udenrigsminister P. Munch forbød pressen at skrive udfordrende om Tyskland og decideret gav briefinger om, hvad der måtte skrives, rettede pressen mere eller mindre ind.«
– Er der negative aspekter ved nutidens øgede mediefokus på politikerne?
»Vi skal passe på, at tolerancen over for politikernes udskejelser ikke bliver for lav. For det er personlige svagheder og styrker, der i sidste ende gør politikerne til mennesker, som befolkningen kan forholde sig til.«




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",41.0,14. oktober 2014,– Hvilken rolle har sociale medier spillet i den sammenhæng?
12811,/debat/2011/01/vredens-revolution-egypten-momentum,Vredens revolution i Egypten har momentum,Michael Irving Jensen," »I går var vi tunesere, i dag er vi egyptere, og i morgen er vi frie«. Sådan lød det i gaderne og på Twitter forleden aften. Og Cairo koger stadig. Faktisk er det ikke alene Cairo der koger. Egypten koger. Landet koger af vrede og eufori. Over hele landet er der demonstrationer. Fra Aswan i syd til Alexandria i nord. Demonstranterne har fået momentum. Rygterne svirrer konstant. Twitter og Facebook er helt centrale redskaber. De er både rygtebørsen, og også de fora, hvor vigtige informationer deles. Derfra viden skabes.
På gaden er det helt 'almindelige' egyptere, der er mødt frem. Domineret af de sekulære. Det er de uddannede. De bemidlede unge. Det er de arbejdsløse. Det er familier. Det er både kvinder og mænd. Unge og lidt ældre. De er der faktisk alle sammen. Og de vil noget nyt.
Efter tirsdagens enorme demonstrationer, som ifølge kilder i Cairo var langt større end hvad vestlige kilder anslår - antageligt langt over 100.000 - var onsdag afgørende. Kunne momentum holdes?
Det blev gjort klart fra regimets side, at der skulle være tale om en kort fornøjelse. En enlig svale. Lidt luft ud af ventilen. Trods massivt politi i flere byer og militær i gaderne lykkedes det alligevel på ny for demonstranterne at manifestere deres massive utilfredshed. Tusinder og atter tusinder tog kontrol over gaderne. Da Tahrir-pladsen var lukket qua massivt politiopbud, var strategien at afholde små tætte protester overalt i byen og så nærme sig centrum. Det var musen, der legede med katten.
Det lykkedes over al forventning. Momentum var intakt. I Suez løb udviklingen løbsk, og hæren sat ind. Egypten havde fået sin 'Sidi Bouzid', som er navnet på byen i Tunesien, der for alvor satte gang i udviklingen.
Som situationen er lige nu, er den eneste chance for succes, er at fastholde momentum. I dag, fredag, er det drømmen at samle mere end 1 million mennesker i protest mod regimet.
Uret tikker for Mubarak
De egyptiske protester er klart inspireret af den tunesiske erfaring. Store grupper af borgere rundt om i den arabiske verden har vejret morgenluft. Der er ganske enkelt sket et skred. En ændring i mentaliteten. Folk er begyndt at tro på det umulige. På forandringen. De har fået nok. Nok. Og frem spirer en tro på, at undertrykkelsens tid nærmer sig en ende.
Men det er ikke alene udviklingen i Tunesien, der har skabt denne mentalitetsændring. Egypten har været i forandring over de seneste år, og respekten for autoriteterne har været nedadgående.
Allerede tilbage i 2004 blev den politiske Kefaya-bevægelse dannet. En bevægelse med alle politiske farver. Fra venstrefløjen til de moderate islamister. De var fælles om en ting: De havde fået nok af Mubaraks udemokratiske styre, og af udsigten til at præsidentsønnen Gamal Mubarak blev kørt i stilling som arvtager. I 2007 gik dampen af Kefeya, måske mest af alt fordi bevægelsen aldrig formåede at udvikle sig til en egentlig massebevægelse.
Året efter så 6. Aprilbevægelsen dagens lys. Den blev dannet efter massive uroligheder i industribyen Mahalla al-Kubra, hvor arbejdere strejkede for bedre løn og vilkår i øvrigt. Der blev slået endog meget hårdt ned på de lokale arbejdere og deres fagforeningsledere. Ud af disse uroligheder opstod en primært virtual ungdomsbevægelse på Facebook, som i dag har mere end 85.000 venner. Bag den stod Ahmed Maher, som er en af Egyptens mest kendte blogger.
Gruppen gjorde sig i 2008 og i dele af 2009 bemærket for en række demonstrationer mod regimets uretmæssige arrestationer af blandt andet journalister og menneskerettighedsforkæmpere. Også denne ballon mistede hurtigt luft.
Med det brutale politidrab på den 28-årige Khaled Said i Alexandria i sommeren 2010 kom nye virtuelle kræfter på banen. Facebook-gruppen We are all Khaled Said ønsker et Egypten uden tortur og politibrutalitet. De ønsker et Egypten uden undtagelsestilstand. De ønsker et Egypten uden farceagtige udemokratiske valg. I dag er deres facebookside blandt de mest aktive, i samspil med flere andre, samt tusinde af unge twittere. De deler alle sammen én ting. De vil ikke længere status quo.
For mange handler det ikke kun om manglende frihed og brutalitet. Knap 30 år med Mubarak har bragt store dele af landets indbyggere på randen af et økonomisk sammenbrud.
Økonomisk sammenbrud
Som indbyggerne i alle de øvrige arabiske stater er egypterne unge. Omkring halvdelen af befolkningen er under 15 år. Og flere millioner af landets unge befinder sig i det, forskere har døbt 'waithood'. De venter og venter. De venter på jobs.
Egypten har en ungdomsarbejdsløshed på over 50 pct. De venter på at bliver gift. I dag er mere end 55 pct. af de 29-årige fortsat ugifte. De har ganske enkelt ikke råd til at stifte familie. Dette sammenholdt med strenge social normer har medført en enormt frustration. Samtidig har de ingen tillid til, at deres ideer og meninger tages alvorligt. Landet ledes af gamle mænd. Så de venter.
Og mange venter i slum. Mere end 40 pct. af de egypterne, der bor i de store byer, lever nemlig i slum. Ifølge FN lever 25 pct. under fattigdomsgrænsen. I Cairo er indbyggertallet fordoblet gennem de seneste 20 år. Og udviklingen fortsætter. Flere millioner af disse sårbare befolkningsgrupper lever uden sundhedsforsikring. Og det offentlige system er brudt sammen. Samtidigt er fødepriserne de seneste par år steget og steget. Hele 50 pct. Og priserne på hvede, ris og majs er mere end fordoblet. Næsten 3 millioner børn mellem 6-14 år arbejder i dag i den uformelle sektor, hvor de sælger lommetørklæder eller smøger på gaden.
Staten har spillet fallit. Den har i bedste fald uendeligt svært ved at levere til folket. Det er det mange er vrede over.
Vestens troværdighed
Muligheden for forandring er pludselig opstået. Efter lang tids venten. Den er der. Og det sker uden vestlig indgriben. Alligevel er det klart at dømme fra flere kommentarer på arabiske hjemmesider, at det ville være klædeligt, om de vestlige lande, der konstant taler om demokrati og ytringsfrihed, melder rent flag.
»Jeg fornemmer et mindre skifte i USAs ståsted ... Det er givet deres efterretningstjeneste, der fodrer dem«, står der på en side på twitter.
Det statement kom umiddelbart efter, USA's udenrigsminister Hillary Clinton i en kommentar til pressen gjorde gældende, at den egyptiske regeringen lige nu har en god mulighed for at implementerer social, politiske og økonomiske reformer, der svarer til befolkningens legitime krav.
Frygten hos mange iagttagere er ellers, at Obama-regeringen foretrækker den djævel, de kender frem for den, de ikke kender. Egypten er trods alt USA's væsentligste moderate allierede. Garanten for USA's fortsatte hegemoni i hele regionen. Men tonen er blevet en kende skarpere.
I tilfældet Tunesien blev EU til det sidste ved at med at holde hånden over præsident Ben Ali - ikke mindst fra fransk side. Med demonstrationerne i Egypten har tonen været mere åben overfor demonstranternes krav. EU's udenrigspolitiske chef Lady Ashton har gjort det klart. Hun understregede og anmodede forleden Mubarak regimet om at respektere og beskytte egypternes ret til at manifestere deres politiske ønsker. Spørgsmålet er, om ordene nogensinde leder til handling.
Sikkert er, at mentaliteten i Mellemøsten er forandret. Det er kun et spørgsmål om tid, før omvæltningen kommer. For den kommer. Det er svært ikke at blive grebet af en sjælden høj grad af entusiasme, selv om al erfaring fra regionen fortæller, at regimerne vil gøre alt for at overleve, og at deres vilje til at gøre brug af magt enorm.
Netop derfor handler det om at gøre alt for at støtte udviklingen i Egypten - uden helt at glemme foregangslandet Tunesien. Det kan vel ikke fortsat være sagen at sikre en 'stabilitet' i Mellemøsten, som bygger på undertrykkelse af befolkningernes legitime rettigheder?
Michael Irving Jensen er ekstern lektor ved Københavns Universitet og indehaver af Middleeast Awareness, Denmark




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",7.0,28. januar 2011,"Michael Irving Jensen er ekstern lektor ved Københavns Universitet og indehaver af Middleeast Awareness, Denmark"
9031,/debat/2012/09/jordemoedrenes-lighedskultur,Jordemødrenes lighedskultur,Annegrethe Rasmussen," På trods af overtegnedes alder sidst i 40’erne er der et forbløffende antal kvinder både på arbejdet – nærværende avis – og i min omgangskreds, der føder på livet løs.
Det kan naturligvis skyldes det faktum, at mødrene i den vestlige verden bliver ældre og ældre – selv jeg har faktisk leget med tanken om en efternøler, nu hvor den yngste af fire børn har rundet syv, og der derfor ligesom mangler noget derhjemme. Men det kan nu også skyldes, at en del af min vennekreds er yngre. F.eks. synes der at være en ganske foruroligende tendens til at ens chefer er på vej til at være yngre end en selv. Således er to kvindelige redaktører på denne avis på barselsorlov. Ligeledes er to danske veninder, min svigerinde samt en fransk, en britisk og to af mine amerikanske bekendte. Kombineret med mine egne fødsler – tre gange i Danmark og én i Frankrig – giver alle disse fødsler et vist interkulturelt sammenligningsgrundlag.
Den største forskel på Danmark og de andre lande er ubetinget holdningen til smertelindring under fødslen. Kort sagt er det mest velset i Danmark, at man indskriver sig til en såkaldt ’naturlig fødsel’ akkompagneret af så få smertestillende indgreb eller så lidt medicin som muligt. Tilsvarende er det jordemoderen, der er i førersædet. På nær et par lægebesøg er det sådan, at jordemoderen og senere sundhedsplejersken styrer – naturligvis sammen med den gravide kvinde selv, eftersom man helst ser stærke og selvstændige kvinder blive mødre, sådan på vikingemåden.
Hvorimod lægen kun kommer på banen, hvis enten moder eller barn er syge. Og ’graviditet er ikke en sygdom’.
Nuvel – i de andre lande er det omvendt lægerne, der har kitlen på. Jordemødrene er enten helt afskaffet i den offentlige sektor (f.eks. i Italien) eller også kommer de ind i de sidste 2-4 uger af graviditeten (Frankrig og USA). Med mindre man insisterer eller køber sig en privat af slagsen.
Det undrede jeg mig over i sin tid i Paris, hvor 95 pct. af samtlige fødsler på det hospital, jeg var tilknyttet, foregik med rygmarvsbedøvelse – epiduralblokade. »Det er middelklassen, som føder her, og den bryder sig ikke om at lide,« lød det kontante svar fra lægen. Oh, hvor anderledes i Danmark, hvor man skal ned på sine grædende knæ (eller være medlem af Kongehuset) for at få tildelt en sådan bedøvelse. Heller ikke i Storbritannien er det bare noget man kan regne med. Her har man udtrykket too posh to push – altså, at man åbenbart er for fin til at gøre arbejdet selv. Ikke en eneste af mine nære danske veninder har bedt om, eller fået, epiduralblokade, om end et par stykker er endt med kejsersnit, men det er jo en anden sag. På samme facon efter fødslen, hvor man skal forhandle med personalet i det danske om en Panodil, mens man i Frankrig fyldes med alt fra vitaminpiller og smertestillende til betændelseshæmmende medicin. Hvad er forklaringen?
Jo, for det første er der branchevinklen: jordemødrenes absolutte hegemoni i de nordiske lande. Disse advokerer selvfølgelig for den ’naturlige’ fødsel, for så har man kun brug for dem og ikke for lægerne.
Derudover er der også kultur på spil. I Danmark hylder vi det selvhjulpne lighedsbårne ideal. Det er lidt suspekt at skille sig ud. Se nu bare på privat rengøringshjælp. Åh, hvor de lider, mine venstreorienterede Facebook-venner, når de pisker sig selv med smileys og små nervøse udråbstegn og opdaterer deres status med en besked om, at de ’forresten er nået dertil, at de også gerne vil høre, hvad det nu er hun hedder, hende der den supereffektive polak, der får hjemmet til at skinne?’
For lige som vi pinedød skal rydde op efter os selv og ordne egen have, skal vi også føde vore børn i smerte – nøjagtigt lige som alle andre kvinder altid har gjort det.
Af en eller anden grund gælder denne regel ikke tandpine. Her må man gerne få bedøvelse. Måske fordi det er tandlægerne, der både fikser tanden og administrerer bedøvelsen.
Men fra en, der har prøvet alle slags fødsler, både med bedøvelse og uden og midtimellem, skal det lyde, at jeg holder med franskmændene. Min sidste fødsel var fuldkommen kedelig og udramatisk. Og afslappet . Barnet er ikke mindre elsket af den grund. Af og til er det helt fint at slippe for lidelse.
 
 
Annegrethe Rasmussen er udenrigskorrespondent og blogger på USAnu.dk
",96.0,1. oktober 2012,"Nuvel – i de andre lande er det omvendt lægerne, der har kitlen på. Jordemødrene er enten helt afskaffet i den offentlige sektor (f.eks. i Italien) eller også kommer de ind i de sidste 2-4 uger af graviditeten (Frankrig og USA). Med mindre man insisterer eller køber sig en privat af slagsen."
7762,/debat/2013/04/laeserbreve-17,Læserbreve,," Jøwt betyder ikke fantastisk
Anne Sofie Flintholm, Aarhus
Som tidligere vendelbo bliver jeg nødt til at komme med et lille indspark til Klaus Lynggaards anmeldelse af Allan Olsens nye CD, Jøwt, bragt i Information d. 1 april.
Til slut i anmeldelsen fortæller han, at jøwt kan oversættes med ordet ’fantastisk’. Nu er ordet fantastisk ikke et ord, en vendelbo vil tage i sin mund. I hvert fald ikke ret ofte. Som jeg husker det, bliver ordet brugt i betydningen ’praktisk’ eller ’behagelig’.
Et positivt ladet ord, men direkte fantastisk er det altså ikke.
Hvor er poesien Blachman?
Mette Bovin, København
Blachman udmærker sig ved ikke at tale tre ords poesi til den smukke kvinde, der står for øjnene af ham. Den excentriske X Factor-dommer kender vi. Han elsker at dømme og udslette andre, især yngre mennesker.
Som kvinde var jeg ved at sprænges over at være tilskuer til den absurde sketch. Jo mere de to herrer snakkede, jo mere rasende blev jeg over, at kvinden skulle være stum, samtidigt med at hun stod helt nøgen. Det er det, vi kaldte kvindeundertrykkelse for et par årtier siden. Jeg troede, at vi var kommet over det stadie. Det er vi åbenbart ikke. Når Torben Steno siger, at mændene bliver blufærdig, når de sidder i sofaen, kan jeg ikke få øje på blufærdigheden. Er det blufærdigt at sige »det pikløse samfund«? Jeg var ved at gå til af spænding over, om en af kvinderne pludseligt brød med reglen om at forholde sig tavs. Det ville have været morsomt, hvis hun sagde noget rammende til den affekterede. I forvejen er vi mange, der er trætte af Blachman, og har set, hvordan han udnytter den nye give-knus-til-alle skik, især når det er lækre teenagere i X Factor.
Nej, Thomas Blachman, næste gang bliver du nødt til at skrive noget rigtig poesi. Du skal fremføre det foran den stærke og smukke kvinde, som står dér og venter på en eller anden ordentlig reaktion på nøgenheden.
Hjulene går i stå med lockout
Jørn Medum Sørensen, Pensioneret viceskoleleder, Hovedgård
Over 50.000 lærere mister lige nu omkring 1.000 kroner om dagen. Det giver manglende købekraft, der runder en milliard på en måned. Det er et voldsomt skub i den forkerte retning, når det, som SRSF regeringen påpeger, er, at vi skal have skub i hjulene og skabt flere job. Derfor må den igangværende lockout stoppes nu. Drop de fine fornemmelser, lav et indgreb, vær rimelige og få skabt et kompromis, hvor også lærerne kan føle sig hørt. Giv dem en fair lønkompensation for den forringelse af arbejdsvilkår, som de allerede har vist, at de er villige til at acceptere.
Kvinder sidder fast i fortiden
Steen Flemming Jørgensen, København
I 1863 malede Manet Frokost i det grønne. Her er hovedmotivet to påklædte mænd og en fuldkommen nøgen kvinde, der ser direkte på os. Det vakte stort postyr i sin samtid og medførte voldsomme reaktioner.
I 2013 er der et tv-program med Thomas Blachman og en anden påklædt mand, som ser på en nøgen kvinde. Det har vagt stor opstandelse især blandt kvinder, hvor alle argumenterne fra 68’erne er kommet frem. Information har bragt bagsideleder om Blachman den 3. og 4. april plus en anmeldelse. Alle tre er skrevet af kvinder.
Der er lang tid mellem 1863 og 2013, men åbenbart ikke så langt mellem det, kvinder har mellem ørerne.
FN-mål går i den gale retning
Tania Dethlefsen, international chef, Sex & Samfund
I dag er der 1000 dage til 2015 er slut og verden dermed kan gøre status over, om vi nåede at opfylde alle FN’s 2015-mål.
Nogle mål ser det rigtigt godt ud for, men desværre halter specielt det femte mål, der handler om at reducere dødeligheden blandt mødre med tre fjerdedele og sikre alle adgang til prævention.
FN skriver i sin seneste rapport om 2015-målene, at vi har nået en reduktion på 47 procent, men der mangler stadig mere end 25 procent for at nå målet. I alt dør der 287.000 kvinder hvert år i barselssengen.
Stort set alle disse dødsfald kan undgås. Det kender vi herhjemmefra, hvor dødeligheden blandt mødre er lav.
I Afrika er den hyppigste dødsårsag for teenagepiger komplikationer i forbindelse med fødsel og graviditet og på verdensplan er der 222 millioner kvinder, der sidste år ikke havde adgang til den prævention, som de ønsker at bruge. Desværre vil det tal frem mod 2015 stige til 233 millioner, hvilket det videnskabelige tidsskrift The Lancet netop offentliggjort i en ny rapport. Så det går ikke bare for langsomt i den rigtige retning med hensyn til at give adgang til prævention, det går faktisk i den forkerte vej. På disse to områder går det for langsomt, og vi bliver nødt til at gøre mere og handle hurtigere.
Danmark har en høj profil på dette område, men vi bliver nødt til at skubbe endnu mere på og selv yde mere, for at kvinder verden over ikke dør af at blive gravide eller bliver gravide uden at ønske det.
Hver eneste uge betyder noget
Camille Kirkegaard, Rønde Efterskole
Ethvert menneske med en relation eller holdning til Danmark har, til en vis grad, et billede af det danske samfund. I mit tilfælde er det demokratiet og en række danske værdier, der udgør hovedstregerne og nuancerne i mit billede.
Disse grundlæggende byggesten i vores samfund er det, jeg som dansker er stolt af. Desværre er billedet ved at krakelere, da de danske værdier, etiske regler, traditioner og moralske principper er voldsomt truede.
Regeringens opgave består lige nu i at lave et regeringsindgreb, der ikke fremstår som fastlagt på forhånd, for meget tyder på, at der er en sammensværgelse mellem regeringen og KL, og at KL derfor aldrig reelt har været villig til at forhandle.
Hvis dette er rigtigt, synes jeg for alvor, at dansk politik har taget en sørgelig drejning. Desuden står jeg som efterskoleelev i en træls situation, for ud af et efterskoleår på 10 måneder er hver enkel uge betydningsfuld.
Det er især ærgerligt, hvis resultatet og forløbet hele tiden har været aftalt, så lockouten bare spilder vores i forvejen begrænsede tid.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,5. april 2013,Hvor er poesien Blachman?
9749,/debat/2012/06/amerikanere-frygter-staten,Amerikanere frygter staten,Annegrethe Rasmussen," Den store krig i de seneste tre uger i USA har ikke handlet om præsidentvalget, om hvilke økonomiske teorier til bekæmpelsen af den globale krise, der mon har ret, eller om, hvorvidt Washington skal intervenere i Syrien, i takt med at man trækker soldaterne hjem fra Afghanistan.
Nej, det store slag i det folkelige USA handler som så ofte før om stat vs. marked, regering vs. borgere, frihed vs. regulering. Og slagmarken hedder sodavand.
New Yorks normalt så populære førstemand, borgmester Michael Bloomberg, der uden problemer har forbudt transfedtsyrer og rygning i The Big Apple så effektivt, at man ikke længere kan nyde en smøg i Central Park, er kommet i modvind, efter at han har fremlagt et lovforslag om, at byens borgere ikke længere skal kunne købe halv- og helliters sukkerholdige sodavand på restauranter, i gadeboder, delikatessebutikker eller på sportsstadioner.
Forslaget er naturligvis rettet mod den omsiggribende fedme. som vi ikke behøver gå i detaljer med her. Alle danskere ved, at den er helt gal i Guds eget land, når det gælder kalorieindtaget. Og at det både er farligt og meget dyrt for samfundet. 36 procent af amerikanerne er enten ekstremt overvægtige eller livstruende fede. 20 procent af USA’s skolebørn under 15 er sygeligt fede og er sikre kandidater til en række livstruende hjerte-/kar-sygdomme samt diabetes. I New York er 34 procent af de voksne overvægtige, og 22 procent er fede. Og hvert femte børnehavebarn.
Men tyksakker eller ej – sådan et forbud kan flertallet af de frihedselskende amerikanere ikke goutere. Slet ikke – og nu holder vi lige drikkevareindustrien udenfor. Vi ved godt, hvad de mener, og deres helsidesannonce med billedet af ’Nanny Bloomberg’ i britisk guvernanteuniform var sjov, men gabende forudsigelig.
Langt mere interessant og sigende var det, da selv venstreorienterede New York Times sagde fra i en leder: »For meget barnepigestat og forbud kan få folk til at melde fra og stoppe med at høre efter.«
Og endnu mere sigende: Det progressive, über-intellektuelle ugemagasin The New Yorker, der får Information til at ligne Se og Hør, skrev en feature, hvor forfatteren funderede over, om »store steaks og pommes frites« mon ville være det næste på forbudslisten.
Så det er op ad bakke, Granberg. Indholdet i diskussionen er næsten forsvundet i vreden over afsenderen.
Den ophidsede diskussion minder mig om en meningsudveksling, jeg havde, da jeg lige var flyttet til USA i 2008. Jeg diskuterede tænketanke og radiostationer med en ven. Og anførte på fredeligste vis, at man i Danmark forlods ville nære en vis mistanke mod tænketanke, der var finansieret af det private erhvervsliv, lige som man hos os omvendt er tryg ved, at f.eks. DR er finansieret af offentlige licensmidler: »Naturligt nok, det er jo svært at være objektiv eller upartisk, hvis man er i lommen på kommercielle interesser,« som jeg sagde. Min ven så forbløffet på mig:
»Hvordan skal man kunne tro på, at et medie er kritisk over for statsmagten, hvis det er staten, der betaler gildet? En statslig tænketank vil også bare støtte regeringen. Det ville være helt til grin. Når mange private donorer støtter, får man jo netop en uafhængig mangfoldighed, der kan være kritisk,« lød det.
Det var første, men ikke sidste gang, jeg stødte frontalt ind i en af de allermest fundamentale forskelle mellem gennemsnitsamerikaneren og ditto-danskeren (vi har naturligvis dissidenter begge steder, amerikanerne har en lille aktiv venstrefløj, der mener Skandinavien er tæt på at være Edens Have, og i Folketinget sidder Liberal Alliance med en vis folkelig tilslutning, men her taler vi om flertallet). Generelt har vi at gøre med en mental Berlinmur, der skiller USA fra Europa, især den nordlige del.
Senere har jeg i mit eget lille korstog forgæves argumenteret for statslige daginstitutioner blot for at få at vide, at det lyder som noget fra Ceausescus dage; og at det da er meget rarere og frem for alt tryggere med private barnepiger, som man selv har udvalgt og ens barn kan lide. Frem for en kold institution med stive regler og statskontrollerede madordninger i stedet for håndsmurte madpakker som mor eller au pairen har produceret med og i kærlighed. Og så er vi sjovt nok tilbage ved ’The Nanny’. Hun er faktisk vældig populær i USA. Bare hun ikke er folkevalgt.
 
Annegrethe Rasmussen er udenrigskorrespondent og blogger på USAnu.dk
Ugens personlige klummer: Mandag: Derudefra Tirsdag: I medierneOnsdag: Kampzoner Torsdag: I kulturen Fredag: 10’erne Lørdag: Borgen
",19.0,18. juni 2012,"Nej, det store slag i det folkelige USA handler som så ofte før om stat vs. marked, regering vs. borgere, frihed vs. regulering. Og slagmarken hedder sodavand."
2985,/debat/2015/03/kvalmende-tv-reklame,Kvalmende som en tv-reklame,Lasse Jensen," To gange levende billeder har hele weekenden siddet i hovedet på mig. De første kan ses på Udlændingestyrelsens website. En velpoleret, kvalmende reklamefilm med medarbejdere, inklusive direktør Henrik Grunnet, der fortæller, hvor glade de er for arbejdet, hvor meget de lytter, hvordan de »hver dag bliver motiveret til at yde det bedste«. Kvalmende som en tv-reklame for bodyshampoo eller den seneste smartphone. Dog med den forskel at rigtige tv-reklamer kan være sjove.
Kontorchef Jakob Dan Glynstrup fra samme styrelse er ikke med i den skattebetalte reklamevideo. Det var han til gengæld i tv-programmet ’DR2 Undersøger’ i torsdags, hvor han køligt afviste beskyldninger om at have lagt utilbørligt pres på to af sine medarbejdere, der i huj og hast blev sendt til Eritrea efter en pressemeddelelse fra Justitsministeret med overskriften »Minister sætter ind over for stigning af asylansøgere fra Eritrea«.
De to erfarne landeundersøgere Jens Weise Olesen og Jan Olsen havde også minister Karen Hækkerups bombastiske tv-udtalelse et par dage forinden i baghovedet: »Jeg slår bremserne i nu!«
Men ikke nok med det. På bagsædet havde de kontorchef Glynstrup, der helt usædvanligt havde inviteret sig selv med på rejsen. Det havde de to konsulenter ikke prøvet før på de 50 fact finding missions, de tilsammen havde gennemført.
Kontorchefen lagde ikke skjul på, at missionen havde »stor politisk bevågenhed«. Både under missionen, og da rapporten skulle skrives, lå den politiske bevågenhed som en tung dyne over det mislykkede forsøg på at lave en uafhængig og objektiv undersøgelse.
De to billedhistorier – styrelsens reklamefilm og DR2’s stilfærdige, men insisterende journalistik – fremstår som et billede på medievirkeligheden. Journalistikken kontra den såkaldte kommunikationsstrategi, som intet har med kommunikation at gøre i dette tilfælde, men blot er skønmaleri.
De blev også et rystende eksempel på et af tidens væsentligste spørgsmål: Uafhængige embedsmænds forhold til den politiske magt. Når magten viser sin naturlige brutalitet, kan embedsmænd enten falde til patten eller protestere.
Olesen & Olsen protesterede, fik en advarsel og meldte sig syge.
I denne konkrete sammenhæng var det journalistikken, der heldigvis smed sand i maskineriet. Berlingske afslørede, at der var noget helt galt med processen. Den nye minister, Mette Frederiksen, lagde bastant afstand til eventuel pression (hun bekræftede naturligvis ikke, at det havde fundet sted), og den skriftlige advarsel blev trukket tilbage, efter at det blev bevist, at rapportens sammenfatning var det, som cavlingprisvinder Jesper Tynell i DR2-programmet beskrev som: »En klassisk måde at bedrage på så bedraget opstår i hovedet på læseren, uden at embedsmanden kan fanges i at have bedraget i en eneste sætning.«
Heldigvis valgte udlændingestyrelsens direktør, Henrik Grunnet – efter at skandalen var blevet afsløret i medierne – at »se bort fra rapporten« og »lade tvivlen komme asylansøgerne til gode«.
Men ifølge hans kontorchef er rapporten stadig både saglig og rigtig. Selv om det konkret blev bevist, at sammenfatningen var manipuleret på et helt centralt udsagn om, at eritreere, der ’deserterer’ fra en tidsubestemt og undertrykkende værnepligt, kan slippe for videre straf, hvis de betaler en skat på to procent og skriver et angrende brev. Kontorchefen glemte i sammenfatningen at skrive, at det kun gjaldt for ’desertører’, der er blevet statsborgere i et andet land. Ikke for alle de andre, f.eks. asylansøgere. De står til tidsubestemt straf, tortur og eventuel død.
Reklamefilmen for Udlændingestyrelsen og dens Udlændingeservice viser medarbejdere, der med stor forståelse hjælper udlændinge i Danmark. Medierne og senest ’DR2 Undersøger’ har vist, at denne arrangerede kærlighed ligner en kølig tilpasning til politiske ønsker og bevågenhed. Somme tider, men ikke altid, kan man glædes over journalistik og de modige whistleblowere, som stadig er sygemeldte, og hvis fremtid er usikker.
Lasse Jensen er mediejournalist.
Klummen er udtryk for skribentens egen holdning
",1.0,11. marts 2015,"I denne konkrete sammenhæng var det journalistikken, der heldigvis smed sand i maskineriet. Berlingske afslørede, at der var noget helt galt med processen. Den nye minister, Mette Frederiksen, lagde bastant afstand til eventuel pression (hun bekræftede naturligvis ikke, at det havde fundet sted), og den skriftlige advarsel blev trukket tilbage, efter at det blev bevist, at rapportens sammenfatning var det, som cavlingprisvinder Jesper Tynell i DR2-programmet beskrev som: »En klassisk måde at bedrage på så bedraget opstår i hovedet på læseren, uden at embedsmanden kan fanges i at have bedraget i en eneste sætning.«"
3419,/debat/2015/01/radikal-islam-nihilistisk-vrede,Radikal islam og nihilistisk vrede,Kenan Malik," Talebans nedslagtning af 148 skolebørn og lærere i Pakistan 16. december var en ugerning, som det er fristende at betegne som ’umenneskelig’ og ’middelalderlig’. Den var ingen af delene. Drabene blev begået af mennesker fra vores egen tid.
Nok var massakren i Peshawar afskyelig. Men Taleban har angrebet mindst 1.000 andre skoler over de seneste fem år og nedslagtet hundredvis af uskyldige med selvmordsbombeangreb på kirker og moskeer.
Tilsvarende brutale grupper findes i andre lande, grupper som f.eks. Islamisk Stat, Boko Haram og al-Shabab. Alle disse grupper hævder at handle i islams navn.
Hvorfor involverer så mange af nutidens mest ondartede konflikter islamister? Hvordan kan det være, at så mange islamistiske grupper forekommer i særklasse virulente?
Skændselsgerninger kender vi også fra andre religiøse grupper – fra kristne militser i Den Centralafrikanske Republik, der siges at spise deres fjender, til buddhistiske munke, der anstifter antimuslimske pogromer i Myanmar. Og det er ikke forbeholdt troende at begå groteske voldshandlinger. Alligevel synes der i islam ifølge kritikere at være noget, der ansporer til vold, terror og forfølgelse. Spørgsmålet er sprængfarligt, og at diskutere det kræver omtanke. Problemet er, at vores debat herom til stadighed synes fanget mellem det fordomsfulde og det frygtsomme.
Handlinger begået af grupper som Islamisk Stat eller Taleban leverer for mange ammunition, der er velegnet til at fremme deres eget antimuslimske had.
Til gengæld viger mange liberale humanister og venstreorienterede helst uden om problemet. De insisterer på, at Taleban eller Islamisk Stat ikke repræsenterer ’sand islam’ – samme holdning gik igen i udtalelser fra såvel præsident Obama og premierminister Cameron. Hyppigt pointeres også, at disse gruppers aktioner er motiveret af politik, ikke religion.
En religion defineres imidlertid ikke blot ud fra sine helligtekster, men også ud fra, hvordan dens troende fortolker disse tekster – altså ved dens praksis. Troen defineres ved de troendes handlemåder. At islamistiske ekstremister praktiserer deres religion på måder, som liberale humanister finder afskyelige, gør ikke denne praksis mindre reel. Det giver heller ikke mening at tænke på Taleban eller Islamisk Stat som styret af rent politiske motiver, så lidt som det gør at forestille sig dem som styret af rent religiøse sådanne. Snarere er radikal islam den religiøse praksis, gennem hvilken en særlig form for politisk raseri finder udtryk.
Spørgsmålet er, hvorfor politisk raseri mod Vesten antager sådanne nihilistiske former i dag. Og hvorfor radikal islam er blevet dens vigtigste medium?
Raseriet råder
Antivestlige følelser har over de seneste årtier fuldstændig ændret karakter. Der findes en lang tradition for anti-imperialistiske bevægelser, som strækker sig fra den haitianske revolution i 1790’erne og frem til 1960’erne og 1970’ernes uafhængighedsbevægelser i Afrika og Asien. Men selv om disse grupper udfordrede vestlig magt og ofte greb til voldelige midler, var de sjældent ’antivestlige’ i deres kerne. Ofte var deres ledere animeret af revolutionære ideer, der havde deres udspring i Vesten, og placerede sig selvbevidst i traditionen fra den europæiske oplysningstid.
Frantz Fanon, den algeriske nationalist fra Martinique, var en af de vigtigste antikoloniale teoretikere. Målsætningen, erklærede han, var ikke at afvise vestlige ideer, men at tilegne sig dem for at realisere dem. »Alle elementer i en løsning på menneskehedens store problemer har til forskellige tider eksisteret i europæisk tænkning,« skrev han. »Men europæere har i praksis ikke fuldført den mission, der tilfaldt dem.«
Anti-imperialister så dengang sig selv som del af et bredere politisk projekt, der havde til formål at modernisere den ikke-vestlige verden, politisk og økonomisk. Men i dag bliver netop dette brede politiske projekt set som problemet. Der hersker stor utilfredshed med mange af modernitetens aspekter – fra individualismen til globaliseringen, fra nedbrydningen af de traditionelle kulturer til fragmenteringen af samfundet, fra udviskningen af moralske grænser til den moderne verdens tilsyneladende sjælløshed.
Før i tiden anså racister ofte moderniteten for at være et rent vestligt fænomen, idet det anså den ikkevestlige verden for at være ude af stand til at forny sig. I dag er de ofte religiøse ekstremister, der ser moderniteten som et rent vestligt produkt og afviser både den og Vesten som udtryk for fordærv.
Terror som mål
Konsekvensen er blevet, at antivestlige følelser har forskudt sig fra at være politisk udfordring for imperialistisk politik til et konfust raseri mod moderniteten. Mange strømninger i den moderne tænkning, herunder dem, som dyrkes af ’dybdeøkologer’ og på den yderste venstrefløj, udtrykker aspekter af en sådan utilfredshed. Men det er den radikale islam, der er blevet primær lynafleder for dette raseri.
Der findes mange slags islamismer – fra Taleban til Hamas, fra Det Muslimske Broderskab til Boko Haram – til fælles har de en sans for at fusionere fjendtlighed mod Vesten med had til moderniteten. De påstår at tilbyde et alternativ til begge. Islamisterne parrer politisk militarisme med konservativ social sensibilitet og fjendtlighed over for globaliseringen med omfavnelse af den globale ummah (det verdensomspændende fællesskab af muslimske troende). Dermed vender de modstridende aspekter af deres raseri mod moderniteten til en styrke.
Jihadismen giver den islamistiske ideologi en militær form og har øjensynligt skabt en global social bevægelse, på et tidspunkt hvor andre radikale alternativer er kollapset. Men det, som jihadismen ikke besidder, er den moralske og filosofiske ramme, der styrede de antiimperialistiske bevægelser. Frataget disse rammer og reduceret til raseri mod verden har jihadisterne gjort terror til et mål i sig selv.
© Kenan Malik og Information.
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",3.0,7. januar 2015,De 5 artikler I har brugt mest tid på
1370,/debat/2015/11/co2-rene-motiver,CO2-Rene motiver,Sebastian Dorset," Jeg har sådan en ’bil’. Ja, jeg er en af dem. Et af de rigtig, rigtig slette mennesker, der for nemheds skyld i det følgende bare omtales som ’bilister’. Jeg er endda ikke den eneste på venstrefløjen, der ejer sådan et apparat. Vi er nogle stykker, og vi har erfaringsudvekslet, så vi efterhånden kan den samme smøre om, hvordan vi dog har ladet os lede ud i dette syndefald:
»Det er mest praktisk med børnene,« er naturligvis første forsvarslinje. Sådan nogle unger kan man altid skubbe foran sig i næsten alle livets forhold.
Man kan også istemme den mere generiske klagesang om »travlhed på jobbet« eller bare den om »det offentlige, der aldrig kører, når det skal« – hvilket jo som bekendt betyder præcis, når vi skal bruge det. Og som regel kan vi toppe det med en nærmest uforbeholden undskyldning, der hedder noget med, at man »næsten aldrig bruger den dumme bil, så det er egentlig også fjollet at have den stående, men man får jo ikke noget for sådan en brugt én nu om dage«.
Men uanset om man vælger en enkelt undskyldning, eller hele den bilfornægtendes syndsbekendelse, slipper man sjældent for at blive bebrejdet sit valg af befordring: »Skal man virkelig bruge et ton jern og en sofagruppe for at transportere én person,« som den seneste kliché lyder.
Det var i øvrigt Margrete Auken, der med vanlig friskhed gentog den fikse sætning i onsdagens Information. I ved, hende SF’eren, der pendler med fly ned til sit arbejde i Europa-Parlamentet. Og fred være med det – jeg vil ikke begynde at foreslå togfart mellem København og Bruxelles til vores europaparlamentarikere. Mest fordi jeg ved, at selv det mest politisk korrekte økovadmelsvenstreorienterede menneske har et blindt punkt, når det gælder forholdet til egen luftfart.
Store bededag er blevet til ’bededagsferien’, Kristi himmelfart er ikke længere blot en fridag, men som minimum en smuttur til Barcelona, og grundlovsdag skal falde på en onsdag for ikke at blive til en forlænget weekend i Toscana.
Og samtlige ’svipture’ skal da være mine venstreorienterede venner vel undt. Jeg vil bare sagtmodigt indskyde, at jeg kunne trille rundt i min bil i månedsvis for hver enkelt flyvetur uden at nå i nærheden af samme udledning, selvfølgelig med forbehold for hvor meget producenten af lige min dieselbil har forskønnet konsekvenserne af at lade dens motor køre.
Jeg er på ingen måde ude i en konkurrence om, hvem der forurener mest eller lever det mest miljørigtige liv. Jeg vil bare i al fredsommelighed påpege, at vi alle har et blindt punkt, når det gælder ’retten’ til at se verden. Det bliver jo på uskønneste vis eksemplificeret, når den tidligere SR-SF-regering ikke engang kunne få den minimale afgift på flytrafik igennem, som Socialdemokraterne og SF ellers var gået til valg på. Som jeg husker det, var det 75 kr. pr. flyvetur. Et beløb, der ikke ville gøre en shoppingtur til London dyrere end en enkeltbillet med DSB mellem Aalborg og København.
Så som på adskillige andre områder fortæller venstrefløjen sig selv, at så længe man gør det med rene og uforfalskede motiver, så tilgiver Gud og isbjørnene nok, at man fistrer på tværs af kloden ved enhver given lejlighed. Enhver ved jo, at flyveture til nordiske trekkingområder og primitive naturfolk i Fjernasien ikke forurener lige så meget som dumme charterture. »At rejse er at leve,« nikker man til hinanden og tænker ikke på, at H.C. Andersen var med hestevogn og ikke rutefly.
Som Ib Michael sagde i et TV-program engang i min ungdom (citeret efter min skrantende hukommelse): Hvis man ikke kan få øje på mysteriet i linje 5, er der ingen grund til at rejse om på den anden side af kloden. I hvert fald ikke, hvis det bliver en form for tvangshandling, så snart man har tre dage fri.
Sebastian Dorset er komiker. Klummen er udtryk for skribentens egen holdning
",6.0,9. november 2015,"Og samtlige ’svipture’ skal da være mine venstreorienterede venner vel undt. Jeg vil bare sagtmodigt indskyde, at jeg kunne trille rundt i min bil i månedsvis for hver enkelt flyvetur uden at nå i nærheden af samme udledning, selvfølgelig med forbehold for hvor meget producenten af lige min dieselbil har forskønnet konsekvenserne af at lade dens motor køre."
10305,/debat/2012/03/arm-arm-paris,Arm i arm i Paris,Kristen Bjørnkjær," Muslimer og jøder planlægger at gå sammen i en stille march gennem gaderne i Paris på søndag for at mindes de dræbte på den jødiske skole i Toulouse og de muslimske soldater, som blev dræbt ved et skudattentat i det sydvestlige Frankrig. Lederen af Den Store Moske i Paris siger, at flere moskeer i byen vil bringe alle troende sammen uanset religion for at bede for de døde og reflektere over det skete. Skal der komme noget godt ud af noget galt, er det dette.
I København mødtes repræsentanter for muslimer og jøder allerede for en uge siden på Københavns Rådhus, hvor de enedes om at skyde en kampagne i gang under devisen ’Antisemitisme og Islamofobi – ikke i vores by!’ Dette altså helt uafhængigt af den franske forbindelse.
Nu skal man jo ikke lide af utidig optimisme. I begge tilfælde har politikere været fødselshjælpere. Men bare det, at muslimer og jøder overhovedet kan forenes om noget, her altså den fælles fjende, racismen, er værd at bemærke.
En læser gør opmærksom på en social bevægelse, som kører på Facebook, og som har til formål at mildne luften mellem Israel og Iran. Det sker under overskriften Israel-loves-Iran, hvilket er en voldsom tilsnigelse, men meningen skulle være god nok: Kærlighed i stedet for krig.
Det er blevet sagt, at børnene udkæmper fædrenes kamp, når det kommer til forholdet mellem Israel og de omkringliggende nationer. Det er jo absurd. Som årene går, bliver det endnu mere absurd. Nu er det børnebørnene, der udkæmper bedsteforældrenes kamp.
Fremskridt
Det virkede næsten symbolsk, da den 72-årige Joachim Gauck i denne uge med stort flertal i parlamentet blev valgt som Tysklands nye forbundspræsident efter sin skandaleramte forgænger. Dermed er det to tidligere østtyskere – den anden er Angela Merkel – der står i spidsen for det samlede Tyskland. Der er store forventninger til Gauck, der allerede betegnes som ’hjerternes præsident’, om, at han kan blive den samlende figur, som landet har brug for.
Er der ikke noget Willy Brandt over ham, både i udseende og karakter? Jeg synes det. Han er en strålende taler og kan sige de rigtige ord, men han er jo også præst. Bare han nu ikke har snydt i skat eller sådan noget, som kan fælde kæmper! Han er også formand for en bevægelse, der hedder Gegen Vergessen – Für Demokratie og har med andre ord de holdningsmæssige papirer i orden. Fremad og aldrig glemme!
Altid et fremskridt, når nogen forenes, som før stod stejlt over for hinanden, også selvom den ene part fremtræder som ’taberen’. Vi andre har da også lært at leve med, at vi aldrig fik Slesvig-Holsten, Skåne og Blekinge tilbage. Det gider vi ikke ærgre os over mere. Så kunne vi have nok at bestille.
Den gode nyhed
Vi har lige passeret forårsjævndøgn og går mod lysere tider, men ikke kun, hvad vejret angår. Christine Lagarde, der er blevet chef for IMF, Den Internationale Valutafond, efter sin skandaleramte forgænger melder, at det globale finanssystem har taget et skridt væk fra afgrunden. Hun ser tegn i sol og måne og formentlig også i tallenes særegne sprog på, at de kollektive indsatser med at løse problemerne i Grækenland synes at have haft en stabiliserende virkning både i Eurozonen og USA. En god nyhed for alle dem, der interesserer sig for ussel mammon.
Men hun advarer klogeligt mod kommende farer. Den store arbejdsløshed, de stigende oliepriser og den belastende offentlige og private gæld i mange af de 185 medlemslande kan vælte korthuset.
Altså: Nu gælder det om at stå sammen og ikke gøre sig ud til bens.
Som hun siger: »Der er stigende risiko for, at de nye vækstøkonomier vil bremse op på mellemlangt sigt«.
Mulig heltestatus
For ikke-økonomer forekommer økonomers sprog og tænkning ofte kryptisk og som noget på linje med alkymi. Tag nu vores egen andedam, hvor ugens store samtaleemne var fyringen af DONG-direktøren Anders Eldrup.
Da bestyrelsesformand Fritz Schur på et pressemøde forelagde oplysningen om, at en ingeniør skulle have 20 millioner kroner med sig, hvis han pludselig sagde op, tænkte man uvilkårligt: Orv, det er da også for galt, for det er det jo! Så mange penge er intet menneske værd.
Fritz Schur fik tilmed gode anmeldelser af retorikere for den måde, han byggede sin meddelelse til pressen op på, så den blev mere og mere spændt på, hvad det værste, han ville sige, var.
Bagefter er der rejst mere og mere tvivl. Måske er det i grunden ikke så galt, at Anders Eldrup har sikret sig de dygtigste af de dygtigste eksperter uanset prisen. DONG har trods alt vist vejen fremad ved at tjene mange penge og være den bedste på vindmølleområdet.
Man kan med andre ord ikke udelukke, at Anders Eldrup ender med at få heltestatus, for skulle han hellere have ansat nogle billigere ingeniører og dermed risikere at tabe den hårde konkurrence på vindmøllemarkedet? Nej, vel. Så absurd er markedsøkonomien skruet sammen.
Nok er Eldrup ude i et stormvejr, men vinden blæser i hans retning.
 




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,23. marts 2012,Leave this field blank 
4546,/debat/2014/07/navn,Ikke i mit navn!,Yonatan Ungermann Goldshtein," Hvor er den jødiske kritik af Israel?« Sådan lød overskriften på en artikel fra Information 25. marts 2002, der blev delt af avisen på Facebook den 14. juli i år med teksten: »Debatindlægget er 12 år gammelt, men desværre stadig aktuelt«. Beklageligvis er det helt rigtigt.
En jødisk kritik af Israel må tage udgangspunkt i den jødiske historie – en historie, der konstant er i spil, når der talen falder på konflikten i Israel/Palæstina. Altoverskyggende er mindet om holocaust og antisemitismen i Europa.
Dette minde bruges i dag til at gøre kritikken tavs. Kritik af Israel kaldes had mod jøder. Antizionisme kaldes antisemitisme, og antisemitismen betyder, at jødernes eksistens igen er truet.
Den zionistiske fortælling er, at kun hvis jøderne står sammen i én bevægelse og taler med én stemme, kan vi stå imod den omverden, som altid har forfulgt og foragtet jøder. Ifølge zionisterne må vi derfor som jøder stå last og brast med vores nationale hjemland, Israel – den jødiske stat, hvortil alle verdens jøder har ret til at »vende hjem«.
Men så længe Israel vælger at holde et folk indespærret og fortsætter den etniske udrensning i jødernes navn, vil Israel være den største fare for jøder verden over. Israels hær udviser total foragt for palæstinensiske menneskeliv, og dens rolle i at opretholde apartheidtilstande på Vestbredden og belejringen af Gaza emmer af racistisk undertrykkelse.
Etnisk udrensning
»Aldrig igen!« Sådan lød mottoet for den zionistiske bevægelse efter Anden Verdenskrig. Seks millioner jøder var blevet udryddet, og aldrig igen skulle jøder frygte folkemord eller behandling som andenrangsborgere. Under dette motto og med mindet om holocaust friskt i erindringen påbegyndte zionisterne den etniske udrensning af Palæstina, hvor over 700.000 palæstinensere blev drevet på flugt.
Israel blev grundlagt på det zionistiske princip om flest mulige jøder på mest muligt land og færrest mulige arabere på mindst muligt land. Dette er blevet realiseret igennem 66 års gentagne angreb og indespærring af den palæstinensiske befolkning.
Gaza er blevet en koncentrationslejr. Gentagne massakrer, og hvad FN’s Goldstone-rapport beskriver som en bestræbelse på at »ydmyge og terrorisere en civilbefolkning og radikalt reducere dens økonomiske kapacitet«, er virkeligheden i Gaza i dag. Det er at gå for vidt at sammenligne situationen med den i nazisternes værste dødslejre som Auschwitz og Treblinka, men at en etnisk gruppe er koncentreret, indespærret og udsat for systematisk mord kan ikke længere fornægtes.
Og intet af dette har at gøre med jødisk moral og finder ingen retfærdiggørelse i jødisk historie.
Det skaber vrede, når Israel igen går til angreb på en forarmet og indespærret befolkning. Det meste af kritikken ytres som en politisk kritik af en stat og dens ageren. Det er umuligt at fornægte, at den nogle gange ytres som had mod jøder. Måske sidder der rent faktisk en antisemit hist og her, som tror på Hitlers racelære og mener, at jøderne bør udryddes. Men ser man på argumentationen, så er langt det meste antisemitisme i debatten en blind reproduktion af den zionistiske påstand – at Israel faktisk repræsenterer verdens jøder – bare med blind vrede i stedet for blind hyldest.
Ikke i vores navn
Kritikken af Israel breder sig blandt jøder i Europa, USA og sågar i Israel. »Ikke i vores navn!« lyder parolen. Vi nægter at blive taget til indtægt for Israels handlinger af nogen. Den jødiske historie har været præget af folkemord og fordrivelse. Men hvad vi oplevede engang må aldrig blive argument for at udføre det samme mod andre.
Flere og flere jødiske organisationer arbejder nu i solidaritet med palæstinenserne og bakker op om den palæstinensiske opfordring til boykot, deinvestering og sanktioner mod Israel. De største er Jewish Voice for Peace og Jews for Justice in Palestine, der hovedsageligt arbejder i USA, men også den israelske bevægelse Boycott from Within og den jødisk-ortodokse bevægelse Naturei Karta vokser nu.
Det, der samler os i disse bevægelser, er vores jødiske baggrund, bevidstheden om den jødiske historie og ønsket om at genoplive det zionistiske motto »aldrig igen!«
Men denne gang skal det gælde for alle. Aldrig igen folkemord og ikke for nogen!
Yonatan Ungermann Goldshtein studerer lingvistik og medstifter af Jøder Mod Folkemord
",57.0,30. juli 2014,"Den zionistiske fortælling er, at kun hvis jøderne står sammen i én bevægelse og taler med én stemme, kan vi stå imod den omverden, som altid har forfulgt og foragtet jøder. Ifølge zionisterne må vi derfor som jøder stå last og brast med vores nationale hjemland, Israel – den jødiske stat, hvortil alle verdens jøder har ret til at »vende hjem«."
8264,/debat/2013/01/europa-dag-leder-blinde-blinde,Slavoj Žižek: I Europa i dag leder de blinde de blinde,Slavoj Žižek," I et af de sidste interviews, han gav, blev Nicolae Ceauescu af en vestlig journalist spurgt om, hvordan han ville retfærdiggøre, at rumænske statsborgere ikke frit kunne rejse til udlandet, skønt deres bevægelsesfrihed var garanteret i Rumæniens grundlov.
Conductoren svarede i overensstemmelse med det bedste stalinistiske sofisteri: Vel garanterede forfatningen borgernes frie bevægelighed, men den garanterede også retten til et sikkert og velstående hjemland. Altså var der en potentiel konflikt mellem rettigheder: Skulle rumænske statsborgere gøre brug af deres ret til at forlade landet, ville nationens fremgang blive truet. I en sådan konflikt måtte man træffe et valg. Her burde retten til et velstående og sikkert hjemland have førsteprioritet.
Hvad folket må bestemme
Samme indstilling trives fint i Slovenien i dag. I sidste måned afgjorde landets forfatningsdomstol, at en folkeafstemning om oprettelse af en statslig såkaldt ’skraldespandsbank’ ville være forfatningsstridig. Dermed fik folket i realiteten forbud mod at blive hørt i spørgsmålet. Folkeafstemningen var begæret af fagforeninger, som anfægter regeringens neoliberale økonomiske politik. Begæringen havde samlet det antal underskrifter, der kræves for at gøre en folkeafstemning obligatorisk.
Ideen med en ’skraldespandsbank’ var at have et sted, hvortil man kunne overføre alle dårlige kreditter fra de største banker, som herved ville blive reddet af statens penge (dvs. på skatteydernes regning). Et problem ved fremgangsmåden var dog, at den ville hindre en seriøs undersøgelse af, hvem der havde ansvaret for de dårlige kreditter i første instans. Forslaget, der var genstand for måneders debat, mødte da også skepsis og ikke kun blandt finansspecialister. Så hvorfor forbyde en folkeafstemning?
Ifølge forfatningsdomstolen fordi folkeafstemningen »ville få forfatningsstridige konsekvenser«. Retten indrømmede, at nok var en folkeafstemning en forfatningssikret ret, men gennemførte man en om dette spørgsmål, ville dette kompromittere andre forfatningsmæssige værdier, der måtte have forrang i en økonomisk krise.
Blandt disse var en hensigtsmæssig anvendelse af statsapparatet, herunder især til at skabe betingelser for økonomisk vækst, og hensynet til menneskerettigheder, herunder især retten til social sikkerhed og til frit økonomisk initiativ. Kort sagt: I vurderingen af folkeafstemningens mulige konsekvenser anerkendte domstolen det som uomtvisteligt, at en suveræn nation må rette ind efter diktater fra de internationale finansinstitutioner (eller leve op til deres forventninger). At undlade dette ville udløse politisk og økonomisk krise og dermed var et sådant skridt – eo ipso – forfatningsstridigt.
Mindre demokrati
Slovenien er et lille land, men domstolens beslutning er et symptom på en global tendens til at begrænse demokratiet. Tanken er, at i en kompliceret økonomisk situation som den nuværende er befolkninger ikke kvalificerede til at træffe vidtgående beslutninger om den økonomiske politik, simpelthen fordi de fleste mennesker ikke forstår, at en opfyldelse af deres krav ville føre til katastrofale konsekvenser.
I et interview for et par år siden så sociologen Ralf Dahrendorf den voksende mistillid til demokratiet i Øst- og Centraleuropa som et symptom en vanskelig omstilling: Efter enhver revolutionær forandring må vejen til velstand gå gennem en ’tårernes dal’. Efter socialismens afvikling kunne man ikke gå direkte til en succesrig markedsøkonomis overflod: Den begrænsede, men reelle socialistiske velfærd og tryghed måtte først nedbrydes, og de første skridt ville uundgåeligt gøre ondt.
For Dahrendorf er dette den paradigmatiske historie om de postkommunistiske nationers store skuffelse over de økonomiske resultater af deres nye demokratiske orden: I de herlige dage i 1989 blev demokrati sidestillet med de vestlige forbrugersamfunds overflod. 20 år senere savnes overfloden fortsat. Men nu står demokratiet for skud.
Øget mistillid
Kommentatoren Fareed Zakaria pointerer, at demokratiet kun kan ’slå rod’ i økonomisk udviklede lande. Demokratiseres udviklingslande »for tidligt«, får vi en populisme, der ender i økonomisk katastrofe og politisk despoti. Økonomiske fremgangsrige nationer som Taiwan, Sydkorea og Chile viser vejen – de tog først demokratiet til sig efter perioder med autoritært styre. Er samme tankegang ikke også det bedste argument for et fortsat autoritært regime i Kina?
Det nye i dag er, at med den finanskrise, som begyndte i 2008, er den samme mistillid til demokratiet, der før var forbeholdt Den Tredje Verden og de postkommunistiske udviklingslande, nu også ved at vinde indpas i det udviklede Vesten. Hvad der for et årti eller to siden var patroniserende råd til andre, angår nu os selv.
Hvad man i hvert fald kan sige, er at krisen giver beviset på, hvorfor det ikke så meget er folket som eksperterne selv, der er rådvilde. I Vesteuropa ser vi en voksende inkompetence hos den herskende elite. Se blot, hvordan Europa håndterer den græske krise: Vi presser Grækenland for at få det til at tilbagebetale sin gæld. Men netop fordi vi pålægger landet så hårde stramninger, smadrer vi dets økonomi, så dette mål bliver endnu vanskeligere at realisere. I oktober sidste år offentliggjorde IMF selv en ny undersøgelse, der dokumenterede, at de økonomiske skadevirkninger af aggressive stramninger kan være op til tre gange større end antaget.
Heri finder vi det sande budskab om de ’irrationelle’ folkelige protester over hele Europa: Demonstranterne ved, hvad de ikke ved: De påstår ikke at have hurtige og nemme svar. Men hvad deres instinkt fortæller dem, er ikke desto mindre sandt: Magthaverne har heller ikke svaret. I Europa i dag leder de blinde de blinde.
 
© Slavoj ?Žižek og Information Oversat af Niels Ivar Larsen
",5.0,19. januar 2013,"Samme indstilling trives fint i Slovenien i dag. I sidste måned afgjorde landets forfatningsdomstol, at en folkeafstemning om oprettelse af en statslig såkaldt ’skraldespandsbank’ ville være forfatningsstridig. Dermed fik folket i realiteten forbud mod at blive hørt i spørgsmålet. Folkeafstemningen var begæret af fagforeninger, som anfægter regeringens neoliberale økonomiske politik. Begæringen havde samlet det antal underskrifter, der kræves for at gøre en folkeafstemning obligatorisk."
8462,/debat/2012/12/indfoer-orlov-aeldre-ansatte,Indfør orlov for de ældre ansatte,Poul-Erik Tindbæk," Arbejdslivet fylder meget gennem hele livet. Endda så meget at det også fylder, når det ikke længere fylder. Der er en lang forberedelse gennem opvækst og uddannelse til et dobbelt så langt arbejdsliv. Derimod er forberedelsen og omstillingen til livet efter fuldtidsjobbet stort set fraværende. I en lidt forenklet opstilling kan man sige, at med en gennemsnitlig levealder på 80 år, bruges den første fjerdedel af livet til at forberede sig på de næste to fjerdedele. Den sidste fjerdedel af livet starter uden mindste forberedelse med et brat opbrud fra arbejdslivet. En langvarig ledetråd klippes over med et pludseligt tab af identitet, og man er helt på egen hånd uden kompas og gps. Det lyder som opskriften på en god gang depression, men sådan er den dominerende forestilling ikke om den sidste fjerdedel.
I en undersøgelse fra USA er tilbagetrækning fra jobbet udpeget som den vanskeligste forandring i livet. Og at den ikke er helt enkel, vidner følgende citat om: »Når jeg vågner klokken syv om morgenen, og det gør jeg stadigvæk, så er der meget lang tid til, klokken er ti, og jeg kan gå i seng igen.« Sagde en tømrer, der helt uforberedt havde taget ’springet fra klippen’ og holdt op med at arbejde fra den ene dag til den anden.
Så chokerende er omstillingen helt sikkert ikke for alle, men det er ærlig snak og måske mere åbenhjertig end den paradedisciplin, der nu og da opføres, når andre kraftigt bedyrer, at ’de slet ikke kan forstå, at de har haft tid til at gå på arbejde, så travlt som de har nu’. Ved indgangen til en så radikal livsforandring har den enkelte brug for en tænkepause fra jobbet til at forberede sig på omstillingen og finde sin helt egen vej i den tredje alder. Tilsvarende har samfundet, med en befolkningsudvikling, hvor der kommer færre på arbejdsmarkedet, brug for, at flere ældre beslutter sig for at forlænge arbejdslivet. For alle parter er der derfor god mening i at indskyde en tænkepause eller en egentlig omstillingsorlov, før man fylder eksempelvis 60, hvor man kan lægge planer for en ny karriere i den tredje alder.
En offentlig eller privat opgave?
Et eksempel fra USA kan illustrere, hvordan den enkelte arbejdsplads kan indføre en omstillingsorlov. Den store microchips virksomhed Intel har fra årsskiftet etableret en række ’Encore Fellowships’, hvor ansatte over 55 år kan få en seks måneders periode til at finde ud af, hvad der skal ske i deres tredje karriere. I perioden får de ansatte en minimumsløn betalt af Intel, mens de afprøver sig selv i et andet job hos Intel, hos en anden virksomhed, i en helt ny uddannelse, eller inden for det frivillige arbejde – hvorefter man vender tilbage til sit normale job hos Intel. Alt andet lige sådanne vilkår Intel et forspring i konkurrencen om den erfarne medarbejder.
Måske ligger opgaven med at indføre en omstillingsorlov mere til det offentlige i Danmark. Når forberedelsen til arbejdslivet varetages af offentlige uddannelser, er der ikke bare en vis logik, men også en klar samfundsinteresse i, at man tilsvarende bliver godt forberedt til tiden efter fuldtidsjobbet, så overgangen kan forløbe uden spild af ressourcer og gode år for den enkelte såvel som for samfundet.
Beskæftigelsesministeriet har gennem de seneste 10-15 år taget flere gode skridt med afsatte puljemidler til at fremme, det man kalder god seniorpraksis på virksomheder. Det kunne være interessant at se, hvordan de i et samarbejde med Undervisningsministeriet kunne udforme forsøg med vejledning og workshops inden for orlov til omstilling fra arbejdslivet.
Med overenskomsten i 2008-11 viste arbejdsmarkedets parter, at seniorområdet også har deres bevågenhed med indførelsen af en uges seniorfridage og puljer til kommunale seniorinitiativer. Initiativerne afspejler den dobbelte interesse i både at få erfarne medarbejdere til at blive lidt længere, og i at imødekomme seniorers behov for andre gøremål ved overgangen fra arbejdslivet.
Bedømt i denne sammenhæng kan den forrige overenskomstaftale godt få tre stjerner ud af fem, som et første skridt til at opstille rammebetingelserne for en tænkepause efter sidste dag på fuldtidsjobbet, der ikke nødvendigvis er det samme som sidste dag i arbejdslivet.
Det næste skridt med at etablere en egentlig orlovsordning med vejledning til overgangen fra jobbet bliver noget vanskeligere for arbejdsmarkedets parter. Lige nu er det ikke et punkt, der står øverst på dagsordenen under de igangværende overenskomstforhandlinger.
En væsentlig årsag er, at overgangen fra jobbet ikke opfattes som en så vanskelig livsforandring, at en tænkepause eller forberedelse er nødvendig.
Professionens betydning
Det er også meget forskelligt, hvordan den enkelte tackler omstillingen fra fuldtidsjobbet. For nogle er det ikke et problem, og her taler jeg ikke kun om de kunstnere, forfattere, foredragsholdere og forskere, der bare fortsætter med deres aktiviteter eller de landmænd og selvstændige erhvervsdrivende, der ikke slipper deres livsnerve, før de nærmest er tvunget pga. svigtende helbred.
For andre opleves det som en af de større og vanskelige forandringer i livet med den pointe, at det først er, når man står i situationen og mærker tomrummet, at det går op for én, hvor svært det kan være, og at det kræver tid og kræfter at komme igennem, ikke mindst når det i den grad er en gør-det-selv opgave uden råd og vejledning fra andre.
Når jeg hævder, at en orlov til omstilling fra arbejdslivet med vejledning til en ny karriere i den tredje alder vil spare den enkelte og samfundet for dyrebare tab af ressourcer, er det yderligere baseret på flere års projekter og erfaringer med workshops for indtil nu godt 400 seniormedarbejdere inden for både det private og det offentlige.
Resultaterne fra disse ultrakorte omstillings-workshops viser, at der er store gevinster at hente for samfundet ved at give erfarne medarbejdere en tænkepause med vejledning og refleksion inden overgangen fra fuldtidsjobbet. I og med at det er samfundets interesse, at flere seniorer skal blive længere tid på jobbet, kan man sige at det er fuld valuta for de statslige projektmidler, når 35-40 procent af alle deltagerne ved afslutningen af workshoppen beslutter sig for at blive længere tid på jobbet.
At resultaterne for deltagerne er mindst ligeså gode, som de er for samfundet, har en enkelt formuleret således til et dagblad: »Det lyder åndssvagt, men jeg føler, at jeg har et helt andet liv nu, efter jeg har været på kurset. Jeg vil næsten sige, at det skulle være en borgerret«.
Tid til at give igen
Den tredje alder er også kendetegnet ved, at man har nået et punkt i livet, hvor det har betydning at give tilbage noget af det, man selv har fået gennem livet. Erfaringsdividende har psykologen Erik Erikson kaldt det, hvormed han forstår, at al den human kapital, der er investeret i hver enkelt, nu kan komme samfundet til gode i form af en ’udbetalt dividende’ i den tredje alder.
For mange vil det være lettere at bidrage, hvis man har fundet sin egen vej og har overskud, frem for som f.eks. tømreren i indledningen at gå fuldstændig i chok og måske langvarig dvaletilstand efter sidste dag på jobbet. Den tredje alder er også ’payback time’, og investeringerne i en omstillingsorlov vil så rigeligt give værdierne igen. Lad os få udbetalt erfaringsdividenden fra dag ét.
Poul-Erik Tindbæk er ph.d og projektleder. EU har i år fokus på aktiv aldring og i november måned modtog Tindbæk en EU-pris for social entrepreneurship i kraft af de ovenfor omtalte workshops for seniormedarbejdere




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",18.0,17. december 2012,"Resultaterne fra disse ultrakorte omstillings-workshops viser, at der er store gevinster at hente for samfundet ved at give erfarne medarbejdere en tænkepause med vejledning og refleksion inden overgangen fra fuldtidsjobbet. I og med at det er samfundets interesse, at flere seniorer skal blive længere tid på jobbet, kan man sige at det er fuld valuta for de statslige projektmidler, når 35-40 procent af alle deltagerne ved afslutningen af workshoppen beslutter sig for at blive længere tid på jobbet."
13220,/debat/2010/11/kinesisk-payback,Kinesisk payback,Mette Bom," Der er en ung kinesisk mand på mit tv, som har det hårdt. Han kan ikke finde sig en kone. Han har datet en masse, men de stiller meget skrappe krav, siger han. Der er ikke så mange ugifte piger at vælge imellem, og de, der er på singlemarkedet, vil kun have rige mænd, mænd der har en høj uddannelse, 'mænd med fremtid i', som min farmor ville have sagt.
Kvinderne er meget målrettede, beklager han sig, og mænds indre værdier tæller slet ikke så meget, som de ydre gør for de unge kinesiske kvinder i dag. Desuden har de enormt mange mænd at vælge imellem.
Bag ham i parken sidder en gruppe lige så bekymrede (for)ældre. De vrider deres hænder over samme problematik. Hver uge har de møder her i parken med andre forældre til ugifte kvinder. Og så matchmaker de på livet løs - eller lytter til de andre forældres problemer. Sammen lægger de strategier for familieforøgelsen og de uregerlige kvinder, der ligesom resten af verdens unge kvinder glemmer at formere sig og gifter sig senere fordi de uddanner sig, flytter hjemmefra tidligere, drøner ud på arbejdsmarkedet. Det er logik for perlehøns, men åbenbart ikke for perlehaner.
De fravalgte pigers hævn
Årsagen til den unge kinesiske mands kvaler skal selvfølgelig ikke kun findes i hans person, men i den kinesiske stats etbarnspolitik. Der er omkring 18 millioner flere giftemodne mænd end kvinder i Kina, for siden regeringen introducerede politikken i 1978, er der interessant nok ikke blevet født så mange pigebørn. Når man kun må få ét barn i en urban familie, ja så vælger man en dreng. Pigerne skiller man sig af med på den ene eller anden grumme facon. Adopterer væk, efterlader, giver væk til familie eller noget endnu værre, som ville knuse både vestlige og østlige moderhjerter.
En kinesisk demograf har regnet ud, at omkring tre millioner babyer hvert år bliver skjult for de kinesiske myndigheder. Og en undersøgelse, som de kinesiske myndigheder selv har lavet viser, at der i landet bliver udført 13 millioner aborter om året. Og det er så kun dem, som officielt bliver registreret. Skal vi gætte på, at mørketallet er mindst lige så stort?
Det er en benhård socioøkonomisk kalkule, familierne regner på, når de får eller venter et pigebarn. Pigernes værdi er lav. De er bare udgifter. Med mindre forældrene er heldige at få giftet dem væk til en velhavende mand. Og det er kun de ekstremt rige familier, der tør trodse politikken og få mere end et barn og derved risikere store bøder, fyringer eller fængselsstraf.
Stolt regering
Jeg har faktisk ikke ondt af den unge kineser, og jeg er sikker på, at han lægger to og to sammen på et tidspunkt, når han bliver træt af ikke at få noget på den dumme. Og hvis han så ikke er så tåbelig at gå til en prostitueret (som så mange andre desperate kinesiske mænd), kan man håbe på, at han tager fat i sin lokale politiker og taler med ham om de negative konsekvenser af etbarnspolitikken, som den kinesiske regering har lovet skal vare helt til 2015. En politik der har haft den konsekvens, at ubalancen mellem drenge og piger er vokset fra 1,03 i 1979 til 1,17 i 2001 i byerne.
Politikken har jo helt sikkert også sine lyse sider. For eksempel, at det rent faktisk er lykkedes at begrænse den enorme kinesiske befolkningstilvækst. For et par år siden brystede den kinesiske regering sig af at have forhindret 300 millioner fødsler gennem politikken, mens FN vurderede, at tallet snarere lå på en tredjedel.
Surt, at det som sædvanlig skal gå ud over pigerne. Jeg mener, hvad er det specielt, der er så uheldigt ved det køn? Det er jo ikke kvinderne, der sidder på magten og fører krige i nord og syd. Det er ikke kvinderne, som opkøber det halve af Afrika og investerer i olien. Det er ikke dem, der udkonkurrerer den danske vindmølleindustri. Nej, det er dem, der sidder ved symaskinerne, så vi kan få vores billige tøj til tiden. Det er dem, som holder sammen på familien, tager sig af de gamle og laver størstedelen af maden. Det er dem, som betjener mændene på bordellerne.
Dansk babyimport
Jeg får en idé. I denne tid, hvor det er så fashionabelt at selektere vores indvandrere med smarte pointsystemer i gule og brune, uddannede og ikke-uddannede, vestlige og ikke-vestlige, kunne vi fylde hele kvoten op med kinesiske pigebabyer, i stedet for at de bliver efterladt hos onkler og tanter på landet langt væk fra mor og far. Eller bliver lagt ned i en plasticpose umiddelbart efter fødslen.
Så kan vi socialisere og integrere dem helt vildt, så de bliver lige så danske som os andre. For det er vel dét, som er målet - at de fremmede bliver ligeså danske og medmenneskelige, som vi tilsyneladende er. De taler godt nok ikke dansk ved indgangen, men de taler heller ikke kinesisk, så de må falde uden for det skrappe sprogkrav. Og mens vi er ved det, så kan vi også lige tage en ordentlig kvote af de afghanske uledsagede flygtningebørn med. Dem, som ellers bliver voldtaget af eller brugt som soldater i deres hjemland, og som et flertal af vores folkevalgte synes skal sendes hjem igen på trods af børneorganisationernes protester.
Det kan godt være, de kommer til at koste samfundet noget i begyndelsen, men vi ved jo, at indvandrerpigerne klarer sig meget bedre uddannelsesmæssigt og socialt end drengene. Og så har de jo ikke formørkede forældre eller større brødre, som kan pådutte dem tåbelige tørklæder og andet religiøst djævelskab, når de bliver kønsmodne.
Vi har her en enestående chance for at få det funktionelle multikulturelle samfund, som mange politikere har drømt om - dét, hvor alle er danske af væsen, idealer, kultur, sprog og værdier, men bare har en anden hudfarve. Og så er det fyldt med kvinder, som de danske, kinesiske og afghanske mænd kan længes efter, men aldrig vil have en kinamands chance for at score, for de er for længst fløjet ud over det flade danske land med frihed, styrke, selvtillid og lækkert hår i bagagen. På jagt efter lykken, dem selv, og alt det som kommer til kvinder hen ad vejen i demokratiske samfund.
Det er payback på kinesisk fra kvinder, der i alle disse år har været benævnt som det svage, undervurderede, uegnede og underprivilegerede køn. Nu indtager de kinesiske piger verden. Det ville give point i min bog.
Mette Bom er journalist og webkonsulent. Hver fredag skiftes Emilia van Hauen, Pernille Rosenkrantz-Theil, Zenia Stampe og Mette Bom til at skrive ugens klumme på denne plads
",3.0,19. november 2010,"Bag ham i parken sidder en gruppe lige så bekymrede (for)ældre. De vrider deres hænder over samme problematik. Hver uge har de møder her i parken med andre forældre til ugifte kvinder. Og så matchmaker de på livet løs - eller lytter til de andre forældres problemer. Sammen lægger de strategier for familieforøgelsen og de uregerlige kvinder, der ligesom resten af verdens unge kvinder glemmer at formere sig og gifter sig senere fordi de uddanner sig, flytter hjemmefra tidligere, drøner ud på arbejdsmarkedet. Det er logik for perlehøns, men åbenbart ikke for perlehaner."
1602,/debat/leder/2015/10/forsigtig-optimisme-fastfrossen-konflikt,Forsigtig optimisme i fastfrossen konflikt,Vibeke Sperling," De tre deltagere i fredagens topmøde i Paris udtrykte »forsigtig optimisme«, mens den fjerde tog bagdøren ud af Élysée-palæet uden kommentarer. Den fjerde var Vladimir Putin efter fem timers møde med Frankrigs François Hollande, Tysklands Angela Merkel og Ukraines Petro Porosjenko. Sidstnævnte var den mest marginaliserede deltager, selv om topmødet var indkaldt om Ukraine. Hollande og Merkel havde bilaterale møder med Putin, ikke om Ukraine men om Syrien. Ukraine blev i den forstand brugt som en anledning til at udspørge Putin om hans hensigter med Ruslands bombardementer i Syrien.
Når de udtrykte forsigtig optimisme, handlede det om Ruslands deltagelse i krigen i det østlige Ukraine. Man enedes nemlig om, at parterne skulle trække flere våben tilbage fra frontlinjerne, og at de lokalvalg, som separatisterne i Donetsk og Luhansk planlægger, skal udskydes mindst tre måneder. Rusland deltager officielt slet ikke i krigen om det østlige Ukraine, men kan altså indgå aftaler på separatisternes vegne.
Kreml havde forinden sikret sig, at mere Moskva-loyale lokale separatistledere var kommet til, og at krigen var sat på vågeblus.
Der er kun grund til »forsigtig optimisme«, fordi over en måned med den hidtil mest respekterede våbenhvile har reddet mange civiles og soldaters liv. Der er nemlig tale om, at det separatistkontrollerede område er gjort til en fastfrossen konflikt i stil med løsrivelsesregionen Transdnjestr i Moldova samt Abkhasien og Sydossetien i Georgien. Hvor længe det østlige Ukraine forbliver i den tilstand, afgør kun Putin. Han har ændret taktik ud fra en bevidsthed om, at mere krig lige nu blot er kontraproduktivt. Men han har ikke ændret strategi. Hans hovedmål er stadig at holde Ukraine svækket og væk fra EU og NATO.
Både i Syrien og i Ukraine vil Putin nu til at fremstå som fredsmager. I Syrien ved at lade våbnene buldre, i Ukraine ved at lade dem tie. Putin og uendeligt mange med ham – desværre også i Vesten – kalder Islamisk Stat for den største trussel i vor tid. Men hvis man tænker på demokratiske værdiers skæbne, er kampen for Ukraines overlevelse en afgørende prøve for Europa og USA’s værdier.
Siden protesterne i 2014, der fældede det tidligere ukrainske regime, har landet oplevet to forkrøblende krige: den varme krig i de østlige provinser og den anden for at hindre Ukraines politiske og økonomisk sammenbrud, som Kreml tilstræber. Mens den varme krig er på vågeblus, som redder liv, er den anden krig lige så vigtig, for den handler om, hvorvidt Ukraine kan blive en fungerende stat efter at have været en kvasifejlslagen stat siden Sovjetunionens sammenbrud.
Korruptionen æder hele Ukraine op indefra og fastholder landet i ødelæggende afhængighed af Rusland.
Vesten er blevet træt af Ukraine og lægger stadig større pres på præsident Petro Porosjenkos regering. Men der er brug for langt mere kreativ aktivisme og langt flere penge fra Vesten end hidtil.
Trods afmatning i kampene er situationen stadig højspændt mellem Ukraine og Rusland. Det kan Vesten ikke gøre meget ved, men det kan hjælpe Ukraine på fode.
Ruslands offensiv i Syrien hænger sammen med dets tilbageslag i Ukraine. Putin ønskede oprindeligt hele Ukraine med i sin Eurasiske Union, men her snart to år senere er Ukraine – bortset fra de separatistiske enklaver – mere provestligt og anti-Kreml end nogensinde før. Engagementet i Syrien vil næppe true Ruslands evne til at føre krig i Ukraine. Trods begrænsede styrker kan Rusland stadig føre krig på to fronter.
Hvis Ruslands erobring af nyt territorium ikke standses, vil Kremls appetit for destabilisering af Europa kun øges. Det internationale svar på Ukrainekrisen har været katastrofalt utilstrækkeligt, for det vil koste dyrt at redde Ukraine. Der skal langt mere hjælp til korruptionsbekæmpelse og langt mere økonomisk støtte for at få landet på fode. Et velfungerende Ukraine er det eneste, som kan standse Ruslands fremfærd.
Vesten og især EU har simpelthen ikke råd til at blive træt af Ukraine. I hvert fald ikke hvis det vil standse Rusland i dets strategiske mål at holde så mange naboer som muligt destabiliserede og samtidig søge destabilisering af andre europæiske lande.
",2.0,5. oktober 2015," De tre deltagere i fredagens topmøde i Paris udtrykte »forsigtig optimisme«, mens den fjerde tog bagdøren ud af Élysée-palæet uden kommentarer. Den fjerde var Vladimir Putin efter fem timers møde med Frankrigs François Hollande, Tysklands Angela Merkel og Ukraines Petro Porosjenko. Sidstnævnte var den mest marginaliserede deltager, selv om topmødet var indkaldt om Ukraine. Hollande og Merkel havde bilaterale møder med Putin, ikke om Ukraine men om Syrien. Ukraine blev i den forstand brugt som en anledning til at udspørge Putin om hans hensigter med Ruslands bombardementer i Syrien."
2205,/debat/2015/07/folk-16,Folk,David Rehling," Nyudnævnte
Venstres nye uddannelses- og forsknings­minister hedder Esben Lunde Larsen. Han er født i 1978 og opvokset på en bondegård i vestjyske Stauning. Han er cand.theol. og har skrevet ph.d. om Grundtvigs forståelse af begrebet åndsfrihed.
Kristen-skrivere
Esben Lunde Larsen har ladet skinne igennem, at han har haft en finger med i spillet, når i teksten til Venstresregeringsgrundlag fremhæves: ’Danmark er et kristent land.’ En formulering, som fagteologer har stemplet som vås.
Troende
I Kristeligt Dagblad har professor, dr.theol. Niels Jørgen Cappelørn fastslået: ’Kun et menneske kan være kristent. For det er kun et menneske, der kan tro. Et land kan ikke tro på noget.’ Mon ikke Grundtvig ville være enig heri?
Skabere
Til Jyllands-Posten har Esben Lunde Larsen udtalt, at han tror, at der bag mennesket står en skabende gud. Kan en videnskabsminister have den opfattelse og altså være kreationist? Det har flere religionshistorikere taget afstand fra.
",2.0,7. juli 2015,"I Kristeligt Dagblad har professor, dr.theol. Niels Jørgen Cappelørn fastslået: ’Kun et menneske kan være kristent. For det er kun et menneske, der kan tro. Et land kan ikke tro på noget.’ Mon ikke Grundtvig ville være enig heri?"
13253,/debat/2010/11/straf-paa-straf-paa-straf-paa-straf,Straf på straf på straf på straf,Georg Metz," Statsministeren Lars Løkke Rasmussen (V) talte sædvanen tro på sit partis landsmøde sidste weekend og imødegik her oppositionens tanker om statens styrelse, hvilket var at forvente.
Nationen befinder sig som bekendt i et valgår, der er grænser for, hvor meget en statsminister kan tillade sig at spille ophøjet statsmand, når lokummet brænder. Mens Søren Pind (V) i samme stund læssede en senere fortrudt møgspand i hovedet på en journalist, der sådan set bare passede sit arbejde og skildrede udviklingsministerens boligforhold, opfordrede statsministeren de unge i ghettoerne til at udvise mere selvrespekt.
Noget sådant kunne for eksempel bestå i at hengive sig til boligspekulation og skrive personlige breve til økonomiministeren for at lette det statslige pres på eventuelt nyslåede spekulanter i Vollsmose. At de unge i de folketingsflertalsudpegede ghettoer, hvad dette begreb end dækker over, finder det ligetil at udvise selvrespekt på baggrund af den hjertelighed, hvormed de mødes fra det politiske flertal, er indlysende.
Utvivlsomt flytter Pind, næste gang han har brug for en billig lejlighed, ind i Mjølnerparken og hjælper på udviklingen.
Juristen burde kende det
Hvad statsministeren ellers havde at bidrage med, er i ugens løb gransket af de politiske kommentatorer. En mand og en regering i utvivlsom krise.
Dertil kommer så forslaget om øget straf. Nu forholder det sig således at Lars Løkke Rasmussen ifølge Blå Bog tog juridisk embedseksamen i 1992. Hvilken samlet karakter den unge venstremand dengang opnåede, fremgår ikke, men bestod det gjorde han. Lars Løkke Rasmussen har på et eller andet tidspunkt i sin studietid ikke kunnet undgå at stifte bekendtskab med kriminologien, herunder de ganske omfattende studier i straffens teori, historie og vægtede hensigtsmæssighed.
Muligvis har Lars Løkke Rasmussen endog aflagt eksamen i nogle af disse spørgsmål. På den baggrund kan det forekomme forbløffende at cand.jur. Lars Løkke Rasmussen på sit partis landsmøde uden forbehold foreslog yderligt skærpede straffe; oven i købet akkumuleret eller opsummeringsstraf, straf for hver enkelt forseelse i ét givet kriminelt forløb.
Lars Løkke Rasmussen har, mens han fremsatte sine forslag, såfremt han ikke er offer for fremadskridende demens, været klar over at et sådant forslag er i direkte modstrid med al tilgængelig viden på feltet.
Dertil kan indvendes at Lars Løkke Rasmussens forestillinger er af politisk art, mens den antydede viden om straf er den faglige side af sagen. Dertil kan modindvendes at politiske foranstaltninger ikke nødvendigvis behøver at stride mod saglig viden og indsigt.
Nogle vil mene at dansk politik for tiden er underlagt en art naturlov der dikterer det modsatte. Dertil kan indvendes at selv den mest kontrært anlagte politiker med fanatiske krav om det politiskes klare prioritet over det saglige næppe i det politiskes navn ville kræve en bro til Grønland anlagt i Sortedamssøen til afhjælpning af trafikken på Nordlolland.
En hændelse med følger
Dertil er at modindvende at så langt ude er Lars Løkke Rasmussens forslag jo heller ikke, og at den slags argumenter er noget pjat. Dertil er at indvende følgende:
En fattig mand - sådanne findes - stjæler en mørbrad i Irma. På vejen ud truer manden kassedamen med at tvangsfodre hende med rå mørbrad, hvis ikke hun straks udleverer en pakke cigaretter; manden er nemlig ufornuftig og ryger cigaretter. (Ligesom Lars Løkke Rasmussen der ifølge visse bilag også ryger cigaretter).
Så såre manden er ude af forretningen, sætter alarmen i gang. Manden gribes af panik, skubber til en cyklist, der falder og slår sig og stjæler dennes cykel.
Eftersom manden tidligt om morgenen har drukket sig mod til for at kunne begå tyveriet af mørbraden, kører han nu cykel i beruset tilstand. Tragisk nok omkommer en ældre dame, da hun ser manden komme slingrende ad den travle Nordre Frihavnsgade. Det komiske syn gør at den ældre dame mister herredømmet over sin bil, kører ind i en butiksrude og er død af grin ved ankomsten i selve butikken.
En nidkær politianklager får senere indføjet denne episode i anklageskriftet som uagtsomt manddrab. I den påkørte butik ødelægges betydelige værdier, som yderligere indgår i sagen. Manden fortsætter sin slingrende færd, kører over for rødt, hvilket ikke senere får betydning. Endeligt hjemme bebrejder mandens hustru manden at have stjålet en mørbrad frem for en culottesteg.
Konen, elskeren og kødet
Forholdet mellem ægtefællerne er af mange årsager dårligt. Det ene ord tager det andet. Hustruen skubber til manden, manden skubber igen, hustruen skubber, manden skubber, hustruen skubber igen, manden vælter ved dette skub ind i soveværelset, i hvis faste klædeskab postbudet, der jævnligt står i seksuelt forhold til hustruen, har søgt tilflugt.
Manden løber tilbage til stuen, griber den stjålne mørbrad og slår postbudet i hovedet. Postbudet, hvis tyngdepunkt trods fysisk hårdt arbejde ligger forholdsvis lavt, får ved slaget overbalance, vælter ud af skabet og om på gulvet, rammer hovedet ind i sengestolpen og pådrager sig et mindre kraniebrud.
Hustruen afgiver højlydte udbrud om mandens seksuelle uformåen. Manden langer - stadig med den stjålne mørbrad ud efter hustruen, der falder om på gulvet og slår hovedet mod den anden sengestolpe med en brækket næse til følge.
Ved uroen tilkaldes politiet, der ved ankomsten kan konstatere konsekvenserne af mandens handlinger.
Mørbraden, som Irma har meldt stjålet, forefindes ifølge politirapporten ved siden af den bevidstløse postembedsmand og hustruen. Manden arresteres umiddelbart, ifølge den rutinemæssige rapport under anvendelse af vold mod politiet, og varetægtsfængsles i syv måneder, forlænget to gange à tre måneder hver. Sagens opklaring trækker ud efter nye 100 millioner kroners besparelser på politiets budget. Da sagen omsider kommer for retten, forelægges den som tilståelsessag.
Lagt sammen: 45,5 år
Opsummeringsstraffen udmåles i overensstemmelse med cand.jur. Lars Løkke Rasmussens anvisninger:
•Tyveri af mørbrad: et års fængsel.
•Trussel om vold ved tvangsfordring med rå mørbrad af kassedame: fire års fængsel (Formildende omstændighed, idet kassedamen var iført tørklæde. Skønt tvangsfordring af muslim med svinekød kan forekomme skærpende, ligger det formildende i det udanske ved tørklædet, der kan opfattes krænkende, hvorfor straffen for denne forseelse nedsættes med et år til tre år).
•Skub mod cyklist vurderet som vold med legemsbeskadigelse til følge: fire års fængsel.
•Tyveri af cykel: et år.
•Kørsel på cykel i beruset tilstand: et år.
•Uagtsomt manddrab af kvindelig bilist: seks års fængsel.
•Indirekte ansvar for smadring af butiksrude, samt rasering af butik: erstatningskrav 500.000 kr. samt to års fængsel.
•Vold mod hustru (skub): 2 år.
•Vold mod hustru (skub): 2 år.
•Vold mod hustru (skub): 2 år.
•Vold af særlig farlig karakter mod embedsmand - om end ikke i relevant funktion: syv år.
•Vold af særlig farlig karakter mod hustru: seks et halvt år.
•Vold mod politiet: otte års fængsel.
Thi kendes for ret: 45 et halvt års fængsel fratrukket varetægten; at afsone syv år fra dommens afsigelse - det vil sige november 2017, eller når ledig plads forefindes i et af landets overfyldte fængsler. Forbrydere skal ikke have rabat. Ikke ifølge statsminister Lars Løkke Rasmussen, cand.jur.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",9.0,13. november 2010,•Skub mod cyklist vurderet som vold med legemsbeskadigelse til følge: fire års fængsel.
305,/debat/2016/05/naar-internationale-lyder-rejser,"Når Internationale lyder, rejser jeg mig op",Trine Pertou Mach," »Hvad betyder 1. maj egentlig for dig?« spurgte jeg min søster i sidste uge. Vi voksede op med den fordring, at vi havde et ansvar, ikke mindst for de, der ikke kunne selv. At ligeværd og kampen for frihed, lighed og broderskab er kampen for det enkelte menneskes ret til et værdigt liv. Og med en tro på, at vi alle får det bedre, når vi skaber et samfund, hvor vi tager vare på hinanden og tager kampe for hinanden – og aldrig glemmer, at vi er del af en større verden.
»Solidaritet,« kom det prompte fra min søster. »Og røde faner.«
Og det var også det, der fik mig selv til at fejre Arbejdernes Internationale Kampdag i går. Nyde de blafrende røde faner som symbol på fællesskab, sammenhold og solidaritet. Dyder og værdier, der har trange kår i Danmark, Europa og på den ganske klode.
For det første er der selvfølgelig dagens oprindelige tema: Solidaritet med de arbejdere, der laver noget, der er mere værd, end det de får. Hvis rettigheder er under pres – eller stort set ikke eksisterende, som tekstilarbejderne i Bangladesh, der arbejder for, at vi kan gå i billigt tøj, men som måtte lade livet, da en fabrik braste sammen for tre år siden.
Solidaritet med fagforeningsfolk, der trues og forfølges. Med danske lønmodtagere, hvis løn- og arbejdsvilkår skyldes generationers faglig kamp for netop rettigheder, men som nu er under pres fra uorganiseret udenlandsk arbejdskraft, social dumping, kyniske arbejdsgivere. RyanAir og Uber er forskellige, men gode eksempler. Og så er der selvfølgelig solidariteten med de kvinder, der stadigvæk må finde sig i ulige løn for lige arbejde.
Men efterhånden er 1.maj også blevet et bredere symbol på det velfærdssamfund med foreningsliv, udpræget lighed, solidarisk omfordeling og et fællesbetalt uddannelse, sundhed og et socialt sikkerhedsnet for de, der snubler et sted i livet. Et symbol på fællesskab, vilje til at skabe for hinanden, skabe sammen. Vilje til lighed og en insisteren på at kæmpe for andre end sig selv – fordi vi alle vinder, når vi giver hinanden frihed, lighed og udviser bror- og søsterskab.
Der er ikke mange danskere, nye eller gamle, der kan undslå sig betydningen af den solidariske samfundsorden, vi har, for deres livs udvikling og muligheder. Bevares, for nogen har den kun betydet en bittelille smule (indtil videre), for andre har det betydet alt.
Jeg har arbejdet nok ude i den store verden til at se, hvad fælles ansvar, international solidaritet og viljen til at efterleve globaliseringens og den såkaldt globale landsbys politiske, økonomiske og moralske fordringer betyder.
At bruge en dag med fanerne, de gode gamle sange – og for nogen med lidt for mange fadøl – er det hele værd. Og jeg vil sågar tillade mig den påstand, at det er mere nødvendigt, end det historisk set burde have været. Men bæstet, der er sluppet løs, er i færd med at æde alle de progressive fremskridt, som den gamle arbejderbevægelse, arbejderpartierne og rettighedsorienterede omegn har kæmpet igennem i Danmark igennem generationer.
Så med en af mine foretrukne digtere, Oskar Hansens ord i samlingen ’Stedserød’:
… Nej – tre slag jord på ’Internationale’. Vi er blevet fornuftige og uhyre saglige.
Og alligevel? Alligevel!
Når jeg hører ’Internationale’ må jeg op at stå ret – trods alt – Der er i selve dens stemning, melodi og mening, noget der kalder på det store, noget der i en kynisk tid kalder på noget menneskeligt:
’Og Internationale slår bro fra kyst til kyst.’
Noget, der går ud over stuer og landegrænser og småkævl og småintriger om dit og dat og samler en verden. Hvid mand og gul mand og sort mand.
Er det en utopi bare? En drøm bare?
Jeg kan ikke, tør ikke slippe den drøm. For så dør det bedste i mig og bare det kolde og kyniske bliver tilbage.
Den fordring, som min søster og jeg voksede op med, er eviggyldig. Og i dagens anledning kunne det omformes til et: It ain’t over ’till the last person stands up and sings.
Trine Pertou Mach er bestyrelsesmedlem i ActionAid International og Mellemfolkeligt Samvirke. Tidligere MF for SF. Klummen er udtryk for skribentens egen holdning




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,2. maj 2016,De 5 artikler I har brugt mest tid på
10912,/debat/2011/12/fornyelse-kunstfonden,Fornyelse i Kunstfonden,Arne Würgler," Forfatteren Jens Christian Grøndahl forsøgte i sommer at rejse en debat om litteraturstøtten i Statens Kunstfond. Det fik han ikke så meget ud af. Jeg vil forsøge et andet sted: Musikken.
Her er det da helt besynderligt, at der kun findes 35 livsvarige ydelser, mens litteraturen har 89 og billedkunsten 93. Hvorfor denne forskelsbehandling af et af vore helt store vitale kunstområder?
Underligt er det også, at midlerne til arbejdslegater for komponister deles lige over i en rytmisk og klassisk pulje. Underligt, når nu antallet af ansøgninger til de to puljer, og dermed behovene, er så vidt forskellige. Resultatet er, at der hvert år afvises hundredvis af relevante ansøgninger fra rytmiske komponister og sangskrivere, alene fordi midlerne er alt for små i forhold til antallet af ansøgninger.
Omvendt er det meget lettere for den samme lille flok af partiturkomponister at få støtte år efter år. Og det får de så. Hvorfor overhovedet denne opdeling i genrer? Opdelingen mellem rytmisk og klassisk musik repræsenterer alene politiske interesser. Tonekunst er vel tonekunst, uanset genre. Man har da ikke særlige udvalg og puljer til voksenlitteraturens forskellige genrer og skelner ikke mellem, om der skrives tynde eller tykke bøger.
Samtidigt er der også besynderligt, at formanden for det rytmiske tremandsudvalg stort set altid er en klassisk komponist. Kulturministeren og hans ministerium mener åbenbart ikke, at en repræsentant fra det rytmiske område kan magte den opgave.
Tordenskjolds soldater
Udvalgene i Kunstfonden er valgt for tre år. Det sikrer en vis fornyelse. Et udvalg nedsat af kulturministeren foreslår nu en fire års valgperiode. Det trækker klart den forkerte vej. Samtidig bør de, der vælger udvalgene, udskiftes ud engang imellem. Men her går der endnu længere tid.
Helt tosset er det, at Kunstfondens udvalg overhovedet ikke kan og må tage sociale hensyn. Staten skal da ikke støtte folk, som faktisk klarer sig fint.
Og hvorfor støtter man, som det alt for ofte sker, de samme kunstnere år efter år? I mine egne kunstnerorganisationer, DJBFA og Artistforbundet, findes den solidariske regel, at man ind imellem må sidde over og give plads, til at andre kan komme til.
",6.0,16. december 2011,"Samtidigt er der også besynderligt, at formanden for det rytmiske tremandsudvalg stort set altid er en klassisk komponist. Kulturministeren og hans ministerium mener åbenbart ikke, at en repræsentant fra det rytmiske område kan magte den opgave."
8428,/debat/leder/2012/12/krisen,Under krisen,Christian Jensen," Vi gik ind i 2012 med håbet om, at alt igen ville blive, som det plejede. Hvis den enkelte borger kom i problemer, stod velfærdsstaten klar med en løsning.
Vi går ud af 2012 med en stigende fornemmelse af, at intet vil blive, som det var. Den enkelte må nu i stedet løse velfærdsstatens problemer ved at tage hånd om sine egne.
Sidste efterår skabte Fattig-Carina opstandelse, fordi de fleste var enige om, at hun fik for meget og ydede for lidt. Hun blev – rimeligt eller ej – symbol på det, der vil få velfærdsstaten til at synke sammen: For mange nydere og for få ydere.
I øjeblikket forholder vi os til gengæld påfaldende tavse i forhold til de tusindvis af danskere, der til nytår mister deres dagpenge, når regeringen gennemfører en halvering af dagpengeperioden.
Dagpengemodtagerne blev symbol på det, der skal redde velfærdsstaten: Lavere offentlige ydelser til flere danskere.
Alle er enige om, at vi har et problem, men i løbet af 2012 er vi blevet stadig mindre enige om, hvem der skal løse problemet.
Fagbevægelsen talte om svigt af solidariteten, Socialdemokraterne frygtede det værste, og medierne talte ned til den dag, hvor tusindvis af danskere ville stå uden indtægt.
Hvis regeringen ikke inden årsskiftet fandt holdbare løsninger til dagpengemodtagerne, ville danskerne samle sig i demonstrationer mod regeringen. Den socialdemokratiske regering stod foran den definitive test på, hvad vi bør forvente af en socialdemokratisk regering: En effektiv, men retfærdig arbejdsmarkedspolitik.
Trods ihærdige forsøg med akutpakke I og akutpakke II kan vi og andre medier i disse dage fortælle, at det langtfra er lykkedes regeringen at gøre noget godt for alle de såkaldte udfaldstruede danskere.
Til dagpengemodtagerne havde indenrigs- og økonomiminister Margrethe Vestager (S) i sommer kun et skuldertræk og en lakonisk bemærkning: »Sådan er det jo,« sagde hun.
Kommentaren blev udlagt som brutal, men i realiteten tog Margrethe Vestager blot ansvar for den lovgivning, hun selv regerer på.
Men hvor bliver opstanden af? Hvem kan overhovedet høre protesterne? Har dybden af den økonomiske krise i 2012 fået os til at acceptere politiske løsninger, vi tidligere ville afvise som uacceptable?
Ja, og midt i en kold tid er det udtryk for anerkendelsesværdig krisebevidst ansvarlighed. Vi erklærer os parate til at opgive velerhvervede velfærdsgoder for at skabe balance mellem indtægter og udgifter i det offentlige.
At politikerne har fået befolkningens mandat til at gøre det nødvendige, selv om det kommer til at gøre ondt, viser flere undersøgelser.
Hver fjerde dansker havde således for bare et år siden optimistiske forventninger til Helle Thorning-Schmidts evne til at bevare den danske velfærd. I dag er andelen færre end hver tiende – otte procent. Og alene blandt de socialdemokratiske vælgere har over halvdelen på tærsklen til 2013 negative forventninger til fremtidens velfærd. Det viser en analyse foretaget for Ugebrevet A4.
Straks i det nye år vil regeringen igen appellere til vores fælles krisebevidsthed. Denne gang handler det om forhandlingerne om en reform af kontanthjælpen, og igen vil regeringens udspil være klart: Der vil være færre penge til de stadigt flere, der har mindst i dette samfund. Det grundvilkår accepterer de fleste partier på Christiansborg, og politikerne har ifølge undersøgelser en krisebevidst befolkning med sig.
Men før rammerne for fremtidens kontanthjælp aftales, bør regeringen bruge en del af juleferien på at overveje, hvad det er for et samfund, den vil have på den anden side af krisen.
Der er stor forskel på at halvere dagpengeperioden og så forringe vilkårene for kontanthjælpsmodtagerne. De første har mistet deres arbejde, de sidste har måske aldrig haft et.
Et velfungerende samfund skal kendes på dets vilje til at give forholdsmæssigt mest til dem, der i forvejen har forholdsmæssigt mindst. Det er det grundlag, hele vores velfærdssamfund er bygget på. Sådan var det før krisen. Sådan skal det også være efter krisen.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",50.0,22. december 2012,"Til dagpengemodtagerne havde indenrigs- og økonomiminister Margrethe Vestager (S) i sommer kun et skuldertræk og en lakonisk bemærkning: »Sådan er det jo,« sagde hun."
11744,/debat/2011/08/laeserbreve-22,Læserbreve,Informations Webredaktion," Unge ud af fængslet
Liv Holm Andersen, folketingskandidat (R), Aarhus
Jeg var for nylig med et projekt i Røde Kors Ungdom inde at besøge Aarhus Arrest. Her havde jeg lejlighed til at møde de indsatte og høre nogle af deres historier.
Dét, der slog mig, var, at de langt fra alle er afstumpede voldsmænd og pushere, der ønsker andre skade. Tværtimod har mange af dem begået deres livs fejltagelse og indset det!
Vi opnår intet ved at spærre disse unge mennesker inde. I mange tilfælde ville det være til langt større gavn for både dem og os som samfund, hvis de unge i stedet fik samfundstjeneste, mulighed for afsoning i hjemmet samt blev hjulpet til uddannelse og rehabilitering.
Hvis ikke disse unge hjælpes, fortsætter deres kriminelle løbebane og det er i sidste ende både dyrt og problematisk for samfundet.
Hippie- pædagogik
Niels Ove Andersen, Kolding
Nu skal det være slut med vuggestuernes hippiepædagogik, mener Socialminister Benedikte Kiær (K). Hun mener, at hverdagen på vuggestuerne er præget af »dybt forældet pædagogik fra hippietiden, som mest går ud på fri leg«.
Det får mig til at tænke på forhenværende statsminister Anders Fogh Rasmussen, da han kaldte nogle demonstranter for socialistiske ballademagere og senere gik til angreb på den rundbordspædagogik, som han mente stortrivedes i folkeskolen.
Nu er det Socialminister Benedikte Kiær, som tager børnene i vuggestuerne som gidsler i en forestående valgkamp. Nu skal børnene fra første dag i vuggestuen forberede sig på, at de efter børnehaven skal i 0. klasse og dermed være en del af 'verdens bedste folkeskole'.
Vuggestuerne skal sikkert også udstilles på nettet, så vi alle kan følge, hvor børnene frem for at lege arbejder mest målrettet mod folkeskolen og videre til højere uddannelser.
Helle hetzes
Else Toft Madsen, København
Fredag i sidste uge bragte Information i stor opsætning en artikel om empati brugt som identitetsmarkør, sådan som man f.eks. kan iagttage det hos Facebookbrugere i anledning af den norske tragedie.
Tirsdag forfægter avisen så det modsatte synspunkt. Hvad der kan tolkes som betænkelig identitetsstyrkelse hos Facebookbrugere, er til gengæld pligt for en politiker. Dette fremgår af Marchen Neel Gjertsens (MNG) såkaldte analyse Domprovsten hørte heller aldrig fra Helle, hvor hun klandrer Thorning-Schmidt for ikke at have deltaget i en mindehøjtidelighed i Københavns Domkirke. Der er, forstår man, tale om et politisk fejlskøn, som kunne være endt som en skandalesag.
At Thorning-Schmidt faktisk udtrykte sin medfølelse ved at rejse til Norge for at deltage i Arbeiterpartiets mindehøjtidelighed, forbigår MNG i tavshed eller måske ved hun det ikke. MNG's indlæg er ikke en analyse, men simpelthen uvederhæftig journalistik.
Til gengæld sætter Ejvind Larsen i Frie ord tingene i rette perspektiv ved at citere fra Bjergprædikenen (Matt. 6, 1-6) om det forfængelige i at vise sig frem. Hvis MNG ikke forstår, hvad der menes, kan hun jo spørge domprovsten.
(For god ordens skyld: Jeg er ikke medlem af socialdemokratiet og stemmer heller ikke socialdemokratisk).
Frisindede Stalin
Claus Oreskov, Helsingør
Stalin er for længst blevet overtrumfet af vor tids kontrol og overvågningspolitikere. Jeg var på loftet og rode i gamle avisudklip. Her faldt jeg over en samtale mellem Stalin, Molotov og Sjdanov om Eisenstein's Ivan den Grusomme fra Information 2. september 1988. Jeg citerer:
»Kammerat Tjerkassov tager en pakke cigaretter frem og spørger kammerat Stalin: »Må jeg ryge?«
Kammerat Stalin siger: »Rygning kan vel ikke være forbudt. Skal vi stemme om det?« og han tillader, at man ryger. Ups, den var ikke gået i dagens Danmark!
Valg mellem havregrød og yderfløj
Karen Bang Jakobsen, Frb, Edith Endsjø, København
og Charlotte Lund, København
Demokratiet er i krise, hvis politikerne, der ikke tilhører yderfløjene, ikke udtrykker deres holdninger klart og tydeligt. Hvordan kommer den ideologiske forskel mellem f.eks. S og SF egentlig til udtryk?
Hvis politikerne ikke melder klart ud, risikerer vi, at borgerne mister interessen for at stemme og for at engagere sig i politik generelt.
Den politiske debat er reduceret til en kamp om popularitet og ikke om reelle politiske holdninger. Politikerne er blevet så bange for at miste den store masse på midten, at de ender i en pærevælling med vævende udmeldinger og uklare budskaber.
For hvad betyder det f.eks. når politikerne siger, at de vil satse på uddannelse eller helse? Eller at de ønsker en 'ansvarlig' økonomi? Gør vi ikke alle det?
Vi kan ikke se den store forskel. Vi synes, vi som borgere har krav på klare valgmuligheder. Hvorfor skal vi hive os selv op af sofaen for at stemme, når alle alligevel ligner hinanden? Valget mellem yderfløj og havregrød er ikke rimeligt.
Fordummende nedskæringer
Rune Albertsen, ungdomskonsulent Dansk Metal, Michael Skov, tillidsrepræsentant, Københavns Postcenter og Morten Søndergaard, fællestillidsrepræsentant, Københavns Postcenter
Ufaglærte nægtes uddannelse, og faglærte efteruddannes ikke. Det øger risikoen for langvarig ledighed.
Baggrunden er, at der er gennemtvunget en maksimumsats på alle AMU-kurser. Prisen på kurset har den arbejdsløse ikke selv råd til at betale, og når den overstiger de magiske 3.500 kroner, må kommunen ikke betale.
Beslutningen er taget af politikerne på Christiansborg: Politikere, der tydeligvis ikke har forståelse for, hvad der har betydning for det tavse flertal af danskere.
Det sker alt for ofte, ved at folkevalgte politikere stemmer for nedskæringer, der har meget lille betydning for deres egen hverdag. Alt imens hægtes det tavse flertal af uddannelsessystemet.
Velfærdssamfundets fordummes nedefra og op.
Fristed for terrorister
Erik Boel, landsformand for Europabevægelsen
Terror skaber frygt og dermed grobund for forhastet paniklovgivning. Vi vil gerne føle os trygge, også selv om det er falsk tryghed gemt bag tyndt fernis af symbolpolitik.
Et eksempel på symbolpolitik er forslaget om at stramme reglerne for køb af kunstgødning, som er hovedingrediensen i simple, men kraftige bomber. Det eneste resultat af et sådan indgreb vil være bureaukrati for folk, der bruger kunstgødning til fredelige formål. For terrorister vil fremskaffelse af kunstgødning fortsat være et overkommeligt problem.
I stedet for den slags symbolpolitik bør vi indse nødvendigheden af et effektivt internationalt politisamarbejde. Anders Breivik var givetvis ikke medlem af noget internationalt netværk, men de fleste større sker terrorangreb via dem.
Inden for rammerne af EU findes der allerede et veludbygget politisamarbejde, og Danmark deltager aktivt i dette.
Problemet er, at Danmark risikerer at ryge ud af Europol på grund af vores retlige forbehold. Det vil have uoverskuelige følger.
Pga. Danmarks deltagelse i krigene i Irak og Afghanistan samt Muhammedtegningerne er Danmark et udsat terrormål. Vi kan ikke leve med at risikere at blive et helle for terrorister og organiseret kriminalitet.
Regeringen bør træde i karakter og hurtigst muligt udskrive en folkeafstemning om afskaffelse den retlige undtagelse.
Uafgjort!
Steen Klærke, Ø. Assels
Hvis alt det, der er kommet fra Dansk Folkeparti om muslimer og andre fremmede intet har at gøre med Breivik, så har det, der står i koranen, heller intet at gøre med den islamistiske terror.
Uden industri ingen finansiering
Gorm Petersen, Hornslet
Som bekendt har den hypotetiske afløser for industrisamfundet endnu ikke vist sig. Både i 2009 og 2010 blev de fleste nye arbejdspladser, dansk industri oprettede, placeret i udlandet.
Flytningerne i 2010 og de varslinger, der er set i 2011, har primært været udflytning af udviklingsafdelinger. Og da vi tidligere har set udflytning af produktion, er hele det uddannelsesmæssige spektrum dækket.
Så første del af spådommen om industrisamfundets forsvinden synes at være gået i opfyldelse.
Nu venter vi bare på, at anden del den om informationssamfundet skal blive bekræftet.
Hvor lang tid går der? Hvad skal vi leve af i ventetiden? Hvornår forsvinder arbejdsløsheden og erstattes af mangel på arbejdskraft?
Hvor skal de unge skaffe penge til at betale deres studiegæld fra den uddannelse, de aldrig kommer til at udnytte pga. ungdomsarbejdsløsheden?
De unge tilbydes arbejde inden for plejesektoren den eneste sektor, der stadig kan forestille sig at kunne komme til at mangle arbejdskraft men hvor skal pengene til omskoling og løn komme fra? Selv SOSU'er skal have en form for løn.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,5. august 2011,Leave this field blank 
6249,/debat/leder/2013/11/finans-fiksfakserier,Finans-fiksfakserier,Anton Geist," 
	Der er et hul i de modeller, som Finansministeriet lægger til grund for Danmarks økonomiske politik. Mens modellerne medregner adfærdsændringer som følge af skattelettelser, tager de ikke højde for, at eksempelvis investeringer i børnepasning kan øge arbejdsudbuddet, og at kortere ventetider på landets hospitaler kan sende folk hurtigere tilbage i arbejde. Som økonomerne siger, er problemet således, at modellerne ikke inkluderer de afledte positive effekter, som offentlige investeringer kan have på økonomien. Dermed favoriseres skattelettelser til fordel for offentlige udgifter, når der skal træffes politiske beslutninger, og det synes særlig kritisk i en tid, hvor man diskuterer, om der skal skattelettelser eller øgede offentlige investeringer til for at genoprette de danske finanser.

	Da regeringen tiltrådte, var den opmærksom på problemet. »Offentlige udgifter er også udgifter til infrastruktur, børnepasning, sundhedsvæsen og et fleksibelt arbejdsmarked, der påvirker folks muligheder og lyst til at arbejde. En lang række skattefinansierede offentlige udgifter bidrager således til at øge beskæftigelse og velstand,« skrev regeringen i sit regeringsgrundlag og fortsatte: »Regeringen vil nedsætte et udvalg under Finansministeriet, Økonomi- og Indenrigsministeriet og Skatteministeriet, som skal vurdere, hvordan forskellige offentlige udgifter og deres finansiering påvirker den økonomiske udvikling og vækst på længere sigt.«

	Men som Information har afdækket, blev udvalget aldrig nedsat. Det var imidlertid ikke noget, Finansministeriet af egen drift oplyste hverken Folketinget eller offentligheden om. Tværtimod.

	Da et medlem af Folketingets Finansudvalg i et folketingsspørgsmål for nylig spurgte finansminister Bjarne Corydon (S) direkte om status på udvalgets arbejde, undlod ministeren i sit svar at oplyse, at udvalget aldrig var blevet nedsat.

	I stedet svarede han, at der »pågår« et »arbejde med at udvikle de metoder, der skal anvendes til at vurdere, hvordan offentlige udgifter og deres finansiering påvirker den økonomiske udvikling og vækst på længere sigt«. Corydon brugte altså samme formulering, som da udvalget blev bebudet i regeringsgrundlaget, og man måtte følgelig forstå ham sådan, at udvalget var godt i gang med sine undersøgelser.

	Over for Information har finansministeren siden forklaret, at selv om udvalget ikke er blevet nedsat, så er ministeriet i forbindelse med regeringens nye vækstmålsætning i gang med et arbejde »hvor blandt andet væksteffekterne af offentligt forbrug og offentlige investeringer bliver analyseret og vurderet«. Det foregår ifølge ministeren »bare i et andet regi end et udvalg«.

	At man således har valgt ikke at lade arbejdet foregå i et udvalg, der skal fokusere på lige præcis de dynamiske effekter af offentligt forbrug, men angiveligt i stedet lader det indgå som en del af en bredere undersøgelse, er imidlertid vanskeligt at forstå som andet end en nedprioritering i forhold til de oprindelige hensigtserklæringer.

	Og Finansministeriets forsøg på at dække over regeringens løftebrud synes at understrege, at ministeriet ikke mener at have en god sag.

	Siden regeringen i sit regeringsgrundlag skrev, at udgangspunktet for dens økonomiske politik er »VK-regeringens økonomiske politik i bredeste forstand«, er den fra flere sider blevet beskyldt for at føre en borgerlig finanspolitik i strid med partiernes egne løfter før valget. Sidste års skattereform, der blev vedtaget med stemmer fra Venstre og Konservative og bl.a. medførte en hævelse af topskattegrænsen, syntes at bekræfte tendensen. Regeringen forklarede sig med, at den i en krisetid førte den nødvendige politik.

	Men når Finansministeriet nu har sløjfet et udvalg, der blot skulle afdække effekten af offentlige investeringer for at rette op på de økonomiske modellers slagside i retning af skattelettelser, er det svært at komme på en rimelig forklaring. Indtil nu er det i hvert fald ikke lykkedes for Bjarne Corydon. Mest af alt ser det ud som om, regeringen helst holder sig i uvidenhed om de nyttige effekter af offentlige udgifter. Måske fordi resultaterne af et sådan udvalgs arbejde kunne forsyne kritikerne af den førte økonomiske politik med nye argumenter.
",2.0,14. november 2013,"	Og Finansministeriets forsøg på at dække over regeringens løftebrud synes at understrege, at ministeriet ikke mener at have en god sag."
1799,/debat/2015/09/onde-serber-igen-igen,Den onde serber igen-igen,Tine Møller Sørensen," Nå. Så kunne vi i Information den 29. august endnu en gang høre historien om de frådende nationalistiske og Putin-glade serbere. Det er, som om der i det danske medielandskab eksisterer en art cyklisk tilstand, hvor denne påstand med jævne mellemrum bringes frem og pudses og plejes.
Det er bare ikke hele historien, men et særdeles forsimplet og enøjet perspektiv, der i høj grad gør mere skade end gavn.
Der er i den aktuelle artikel (»Serbien – mellem slyngelstat og offerrolle«) ikke nogen angivelse af, hvor journalisten har mødt de to unge serbere, der citeres. Det er derfor ikke muligt at finde ud af, om de for eksempel er medlem af en højredrejet politisk gruppe.
For mit vedkommende var det under alle omstændigheder særdeles vanskeligt at finde ’almindelige mennesker’, der ville stå på mål for den slags nationalisme, da jeg for DR skulle undersøge, hvorfor de såkaldte ’Vi elsker 90’erne’-fester har været så populære i Serbien. Alle steder, jeg vendte mig, var svaret: »Vi er da ligeglade med politik.«
Og jeg har også været med til de såkaldte stormøder, som den nuværende nationalistiske præsident, Tomislav Nikoli?, satte i værk under valgkampen. Jeg så, hvordan bus efter bus med døddrukne folk fra hele landet blev kørt til Beograd – og alle sammen talte de om de 50 euro, de havde modtaget for at deltage.
Staten er en joke
Jeg er på ingen måde ude i et forsvar for det serbiske samfund. Det er hævet over enhver tvivl, at Serbien mildest talt har voldsomme problemer. Som demokratisk stat er landet nærmest en joke, hvilket jeg har brugt det meste af et årti på at beskrive, bl.a. for DR og Kristeligt Dagblad. Der er eksempelvis stort set ingen pressefrihed. Premierminister Vucic sidder særdeles tungt på informationerne, kritisk journalistik har ingen platforme, mens journalister fyres og trues, og tv-programmer lukkes ned på stribe. Landets ngo’er har også tiltagende dårlige vilkår. Senest er regeringen sluppet afsted med at omkanalisere samtlige af de midler, EU har pålagt dem at overdrage til civile initiativer. Homofobi er også uhyggeligt udbredt, ligesom landets romabefolkning ofte lever under kummerlige og rædselsfulde forhold.
Den serbiske ombudsmand kæmper en stadig sværere kamp for at overbevise staten om at overholde helt basale rettigheder, pensionister har svært ved at overleve, studerende stort set ikke råd til at læse, det serbiske kulturliv bløder osv. osv.
Og jo, både skoleundervisningen og historieforståelsen i Serbien afspejler i udpræget grad en selvforståelse af serberne som ofre. Og jo, det er et kæmpeproblem. Men at sige, at det handler om nationalisme er i bedste fald naivt. Vis mig den serber, der ikke med glæde vil forlade moderlandet, hvis muligheden byder sig i EU, Canada eller Australien. Og vis mig den forælder, der ikke med glædestårer sender deres barn med et fly væk.
Spørg de unge serbere, om de vil foretrække at flytte til Rusland eller USA, og der vil kun lyde ét svar: Vi vil til USA eller EU – de gyldne drømmes lande.
Alligevel er det historien om de blindt nationalistiske serbere, vi igen og igen skal høre – bare sig ordet ’serber’, og arketypen ’skydegal tidligere paramilitær iskold dræber maskine’ dukker op på de flestes nethinder. Og den historie hjælper kun politikerne til at opretholde et status quo, hvor ingen ’almindelige’ serbere tror på samfundet eller på et serbisk demokrati for slet ikke at tale om en fremtid i Serbien.
Langt mere udbredt end nationalisme er nemlig noget, der potentielt er mindst lige så skadeligt: den politiske apati.
Vi er de gode
Men hvorfor er det tilsyneladende så vigtigt for vesteuropæiske medier igen og igen at fortælle den forsimplede historie?
Jeg vil vove den påstand, at det handler mere om os, og hvordan vi gerne vil se os selv, end det handler om en egentlig analyse af Serbien. Kan det f.eks. have noget at gøre med, at den danske tilslutning til NATO’s bombardement af Serbien i 1999 er hovedargumentet par excellence, der bringes frem, når Danmarks fortsatte støtte til diverse nuværende bombetogter debatteres?
Og kan det være, at vi har brug for liiige at fortælle os selv den version af historien igen, hvor vi er de gode, der kæmper mod de onde, på trods af, at stadigt flere – herunder prominente personligheder som Naomi Klein og Noam Chomsky – sætter spørgsmålstegn ved NATO’s fremfærd og legitimitet?
Serberne skal helst – over en bred kam – forblive de onde, og deres intentioner og handlinger skal være egoistiske og vendt mod os. Ikke et ord om, hvordan der i disse dage organiseres indsamling og uddeling af mad og vand til de mange hundrede flygtninge i Beograd – om hvordan de, der selv nærmest ingenting har, alligevel deler. Og selv om det på mange måder er en ’gratis’ gestus for den serbiske regering at holde grænserne åbne – de fleste flygtninge drøner jo lige gennem landet – så kan det jo være, at et iskoldt og kynisk land som Serbien alligevel giver rødkindede og godhjertede Danmark, med de stadigt mere lukkede grænser, en lidt dårlig smag i munden?
Tine Møller Sørensen er journalist og cand.mag. i moderne kultur
",2.0,5. september 2015,"Der er i den aktuelle artikel (»Serbien – mellem slyngelstat og offerrolle«) ikke nogen angivelse af, hvor journalisten har mødt de to unge serbere, der citeres. Det er derfor ikke muligt at finde ud af, om de for eksempel er medlem af en højredrejet politisk gruppe."
5917,/debat/2014/01/reformer-mellemtiden,Mod og reformer i mellemtiden,Annegrethe Rasmussen," 
	Januar 2014 er en historisk måned i Amerika. Sundhedsreformen er endelig trådt i kraft. Tre et halvt år og en højesteretsdom efter, den blev vedtaget i 2010 akkompagneret af de dårligste opinionsmålinger for bagmanden – Præsident Obama – nogensinde. Og, ikke at forglemme, efter en parodi på en teknisk katastrofe-it-start i oktober 2013. Fra den 1. januar i år er seks millioner amerikanere nu omfattet af enten nye føderale sundhedsforsikringer eller nye, enkeltstatelige ditto, og flere vil komme til frem mod marts, hvor man fortsat lovligt kan tilmelde sig. Herefter vanker der bøder til alle, som ikke har en sundhedsforsikring.

	De nye forsikringer dækker bedre, og mennesker, der lider af kroniske sygdomme, kan ikke længere nægtes forsikring. Samtidig sikrer nye tilskudsmuligheder, at den skrantende lavere middel- og arbejderklasse får nemmere ved at anskaffe sig en privat forsikring. Og den statslige forsikring for de fattigste, Medicaid, vil vokse med 3,9 millioner flere amerikanere – en betragtelig forbedring af amerikanernes velfærd.

	Men samtidig med sundhedsreformens endelige ikrafttræden mistede 1,3 millioner amerikanere deres forlængede arbejdsløshedsunderstøttelse (1.500 kroner om ugen) som en del af den nye budgetaftale i Washington. Det er alvorligt for dem, det går ud over: Mennesker, der ikke længere har penge til mad, medicin eller husleje – mange vil blive nødt til at flytte på gaden, på herberg eller hjem til deres gamle forældre, hvis de er så heldige at have dem.

	Man skulle tro, at der ville rejse sig en folkelig protest i USA. Tager man noget fra vælgerne, bliver de altid vrede, lyder devisen.

	Og jovist, protester er der i rigt mål i Amerika. Men de handler om det modsatte: Sundhedsreformen – indførslen af en universel velfærdsordning til gavn for især de svageste – har udløst et sandt folkeligt raseri over formynderi. Skrigene er derimod til at overse, når man med understøttelsesreformen skærer i ydelserne til de fattigste. Det er der opbakning til.

	I Danmark er det lige omvendt. Her udløser kontanthjælpsreformen et ramaskrig, mens vælgerne tager velfærdsudvidelser som en selvfølgelig ret.

	Forskellen mellem de to lande er ikke overraskende i sig selv – USA er som bekendt ikke velfærdsordningernes paradis, mens Skandinavien er verdensberømt netop for det. Spørgsmålet er, hvilke perspektiver der kan udledes af reaktionerne.

	Måske får den stadigt stærkere globale konkurrence modellerne til at drive i samme retning? Er de amerikanske politikere ved at introducere mere velfærd i den angelsaksiske/residuale model, mens den nordiske, universelle velfærdsstat er sendt til barberen? Og kunne det være en udvikling, der i virkeligheden kunne forbedre de to modellers konkurrencedygtighed?

	Uanset hvad svømmer begge landes medier over med beretninger om, hvordan reformerne vil ødelægge livet for dem, de rammer. Danske kontanthjælpsmodtagere planlægger at flytte fra hinanden og børnene for at opretholde deres ydelser, unge par med bil og dyre lån forklarer, at de ikke vil have råd til mad, på trods af at manden i forholdet tjener over 23.000 kroner om måneden. Mens amerikanske medier – særligt af konservativt tilsnit – svælger i historier om mennesker, der var glade for deres gamle sundhedsforsikring, men som nu bliver tvunget over på nye og dyrere ordninger som følge af Obamacare.

	Mens medierne excellerer i skræmmehistorier, bruger regeringerne en foruroligende stor del af deres tid på ’feel good’-øvelser, som den danske statsministers beroligende nytårstale, der skabte en retorisk boble af tryghed, men som ikke sagde det store om de politiske og økonomiske udfordringer. I USA står det klart, at den folkevalgte Kongres ikke har i sinde at foretage sig noget op til midtvejsvalget om 11 måneder.

	Problemet er imidlertid, at manglende lederskab, vilje til at stå på mål for sine beslutninger og uærlighed på længere sigt skaber basis for politikerlede og giver farlig medvind til populister til både højre og venstre. Og netop dem bliver det svært at overhøre på det europæiske kontinent, når kampen om pladserne i Europa-Parlamentet går i gang senere på året.

Annegrethe Rasmussen er udenrigskorrespondent i Washington D.C.
",0.0,6. januar 2014,"	De nye forsikringer dækker bedre, og mennesker, der lider af kroniske sygdomme, kan ikke længere nægtes forsikring. Samtidig sikrer nye tilskudsmuligheder, at den skrantende lavere middel- og arbejderklasse får nemmere ved at anskaffe sig en privat forsikring. Og den statslige forsikring for de fattigste, Medicaid, vil vokse med 3,9 millioner flere amerikanere – en betragtelig forbedring af amerikanernes velfærd."
5784,/debat/2014/01/frihedslaengsel-vaekkes-uretfaerdighed,Frihedslængsel vækkes af uretfærdighed,Richard Swartz," 
	Forleden hørte jeg i radioen en ung demonstrant i Kijev, som deltog i protesterne imod landets regering. Det, som fik mig til at spidse ører, var den måde, den kloge ukrainske kvinde beskrev protesternes baggrund.

	»Folk her vil hellere have tryghed end frihed,« sagde hun. »I Ukraine er vi passive og tålmodige. Vi er vant til, at andre bestemmer over os, og til at give slip på vores eget ansvar. Først når vores eget politi slår os, forandrer vi os. Så glemmer vi trygheden og tager kampen op.«

	Mange år før han blev sit lands præsident, fortalte Václav Havel mig en sen nattetime om, hvordan han havde gjort en tilsvarende erfaring. Dissident bliver man ikke så meget gennem en intellektuelt tillagt politisk eller ideologisk overbevisning som igennem en oplevelse af uventet og pludselig uretfærdighed.

	I hans eget tilfælde bestod uretfærdigheden i, at han som ung blev nægtet retten til at tage en højere uddannelse. Kommunisterne sørgede nemlig for at ’indkvotere’ unge fra arbejder- og bondehjem til universiteter og andre højere læreanstalter, men ’udkvoterede’ samtidig personer, som kom fra borgerlige miljøer. Havel var opvokset i, hvad den kommunistiske propaganda senere skulle betegne som en ’millionærfamilie’. Derfor blev han forment adgang til akademiske studier. Derfor følte han sig udenfor, og hvad vi i dag velsagtens vil kalde ’krænket’. Oplevelsen lagde grunden til den Havel, som verden skulle lære at kende årtier senere. Men nogen reflekteret kamp for medborgerlige friheder og rettigheder var der endnu ikke tale om.

	Frihed som fundament

	»Dengang havde jeg kun vage forestillinger om, hvad den franske revolution stod for,« sagde Havel til mig. »Men da min egen stat begik et overgreb imod mig, reagerede jeg instinktivt, og snart kunne jeg revolutionens grundideer i søvne.«

	For lige at genopfriske kernen i den franske revolution: Liberté, égalité, fraternité. Nogle historikere vil have os til at tro, at der oprindelig ikke fandtes en fast sammenhæng mellem de tre ord, men det stiller jeg mig tvivlende over for. En nation som Frankrig ved nok, hvad den gør, når den opstiller en så kanonisk ordtriade.

	Netop friheden må opfattes som triadens fundament. Det er den, som udskiller individet fra den anonyme masse og gør han eller hende til et subjekt, der er udstyret med egen vilje og menneskelig værdighed og ret til at træffe sine egne beslutninger. Men friheden har også en bagside: Fordi den udskiller og adskiller, bliver konsekvensen, at der ikke længere findes nogen anden højere instans at give sig ind under. Med den frihed, som resulterer i et individ, følger også det individuelle ansvar. Den trygge varme i storfamiliens eller klanens favn er borte. Friheden kan derfor også føles både kold og ensom.

	Havel blev forment muligheden for frit at vælge den livsbane, han ville slå ind på. Men overgrebet imod ham bestod først og fremmest i, at han blev diskrimineret. Som George Orwell skrev i sin satiriske Animal Farm, var alle dyr lige, men nogle dyr mere lige end andre. Havel blev gjort til en af disse andre. Han var ikke længere ’en af os’. Kommunisterne nægtede ham en ret, som andre i samfundet kunne drage fordel af. Det var en grov krænkelse af den franske revolutions ideer.

	Fri uden at være ensom

	Hvad angår ligheden, forestiller jeg mig den gerne som en formaning til alle de individer, som friheden har befriet, om ikke at tro, at de er ensomme. De må indse, at de befinder sig i øjenhøjde med hinanden. Ingen er sin egen ø. Om man vil det eller ej, deler vi dette samfund med andre. Ligheden er derfor også en slags kategorisk imperativ, en formaning om at udvise respekt og fordragelighed. Og om at være tolerant og tage hensyn til andre.

	Og broderskabet? Broderskabet er navnet på det, som opstår, når alle disse individer bliver til et kollektivt subjekt. Når de forenes til en ny slags fællesskab. Ret beset er ’broderskab’ måske ikke den heldigste betegnelse, for så vidt at den antyder blods- eller familiebånd, for her handler det jo netop ikke om et biologisk, men om et selvvalgt fællesskab. Måske er ’solidaritet’ et bedre ord.

	Først når disse tre franske ord griber ind i hinanden, opstår der et virkeligt demokratisk samfund. Det gælder især for velfærdssamfundet, for uden lighed og solidaritet mellem frie medborgere ville det ikke være muligt at opkræve de skatter, uden hvilke velfærdssamfundet ikke kan fungere.

	Nogenlunde frivilligt – i hvert fald uden revolte – betaler vi op imod halvdelen af alt, hvad vi tjener, til statskassen. Det er en mirakuløs ordning, al den stund at en sådan velfærdsstat fungerer uendeligt meget bedre og mere dynamisk end nogen anden kendt indretning af samfundet.

	Vis mig din selvangivelse, og jeg skal sige dig, hvilket slags samfund du lever i. Har du ingen, er det så meget desto værre for dig! Jeg tror, den modige ukrainske kvinde i Kijev forstår, hvad jeg mener.

© Richard Swartz og Information. Oversat af Niels Ivar Larsen.
",7.0,25. januar 2014,"	»Folk her vil hellere have tryghed end frihed,« sagde hun. »I Ukraine er vi passive og tålmodige. Vi er vant til, at andre bestemmer over os, og til at give slip på vores eget ansvar. Først når vores eget politi slår os, forandrer vi os. Så glemmer vi trygheden og tager kampen op.«"
11083,/debat/leder/2011/11/grib-haandtaget-lidegaard,"Grib håndtaget, Lidegaard!",Christian Jensen," Danmark skal tjene flere penge på den olie, der pumpes op fra Nordsøens dyb. Det siger regeringen, og regeringen har den helt rette minister til at genforhandle den nordsøaftale, der gør nationens olie til en guldrandet forretning for A.P. Møller-Mærsk og de andre selskaber i Dansk Undergrunds Consortium (DUC).
Manden er Martin Lidegaard, den radikale klima- og energiminister. Han kender alle detaljer i nordsøaftalen fra 2003. Som de radikales energiordfører var han selv med til forhandle den og stemme for den sammen med Fogh-regeringen.
Hverken Lidegaard eller den borgerlige regering havde fantasi til at forestille sig olieprisens himmelflugt. Dengang regnede man med tre scenarier for prisudviklingen på olie: 20, 40 eller — hvis det gik rigtig højt på lommeregneren — 60 dollar pr. tønde. Dagspris november 2011: 113 dollar!
Derfor har A.P. Møller-Mærsk de seneste år scoret kassen på den danske olie, mens statskassen er gået glip af i omegnen af 75 milliarder kroner. Det fortalte Information allerede i maj i år, men først tirsdag reagerede Martin Lidegaard.
Kunne man i 2003 forudsige en firedobling af oliepriserne på otte år? Kunne man forudsige en fordobling i antallet af tønder olie? Nej, det kunne man ikke i eksakte tal, men flere eksperter advarede allerede i 2003 om, at oliepriserne var sat for lavt, og endnu flere undrede sig over, at regeringen bandt sig på en aftale helt frem til sommeren 2042 uden mulighed for genforhandling undervejs.
Martin Lidegaard skal altså nu være løsningen på det problem, han selv er medansvarlig for.
Men hvor Martin Lidegaard er kommet på bedre tanker, forsvarer de borgerlige fortsat nordsøaftalen, og tidligere erhvervsminister Brian Mikkelsen mener regeringen begår tillidsbrud.
»Et brud på aftalen er også et brud på den tillid, som ligger til grund for milliardinvesteringer i Nordsøen … Et ord er et ord, og en aftale er en aftale, og vi har ikke tænkt os at rokke ved den aftale, vi har indgået med A.P. Møller, for den er til gavn for det danske samfund,« udtalte han i går.
Hallo, Mikkelsen, det udsagn er nærmest nævenyttigt. Svigtet blev begået af den borgerlige regering, og den svigtede dobbelt. Først med indgåelsen af det, enhver i dag kan se, var en håbløs aftale. Dernæst bortklattede VK-regeringen de olieindtægter, der trods alt nåede statskassen, selv om både økonomiske vismænd og nationalbankdirektører gentagne gange opfordrede til at oprette en særlig oliefond efter norsk forbillede. Det ville have pyntet på det underskud på 100 milliarder kroner på statens budget for 2012.
Martin Lidegaard står alene tilbage med en opgave, han ikke har gjort nem for sig selv. Lader regeringen skatten på olie stige, skal A.P. Møller Mærsk ifølge aftalen kompenseres med tilbagevirkende kraft. Hvor meget vides endnu ikke, men på Esplanaden tager man sig utvivlsomt godt betalt.
Kontrakten kan derudover tilsyneladende kun genåbnes, hvis begge parter ønsker det. Ny teknologi til udvinding af olien åbner Martin Lidegaard som en mulighed.
Hvad siger A.P. Møller-Mærsk? Som altid meget lidt: »Vi bidrager gerne med relevante oplysninger til et serviceeftersyn, idet vi noterer os, at regeringen vil respektere indgåede aftaler,« skrev selskabet i går en meddelelse.
Umiddelbart ligner det ikke den åbning, Martin Lidegaard i går noterede sig.
Men er der nogen vej udenom? Nej, selvfølgelig ikke, og i andre lande som Storbritannien er det de seneste år lykkedes at genforhandle olieaftaler. I Storbritannien skete det under skrig, skrål og trusler, men regeringen holdt fast og hævede tillægsskatten med 12 procent, og i dag lyder der ingen brok. Vi må håbe, at den danske regering også modstår presset, hvis det bliver nødvendigt.
Martin Lidegaard kalder sit »serviceeftersyn« af nordsøaftalen et spørgsmål om »rettidig omhu«. Han repeterer en del af det ordsprog, som Arnold Peter Møller gjorde til sit nøjsomme motto for det rederi, som hans søn, Mærsk Mc-Kinney Møller, siden gjorde til Danmarks største: »Intet tab skal ramme os, som ved rettidig omhu kunne afværges«.
Enhver forringelse af olieindtjeningen vil blive betragtet som et af de tab, der skal afværges. Også derfor venter uhyre vanskelige forhandlinger forude.
Men måske har Martin Lidegaard et hemmeligt våben. Som svar på kritikken i 2003 udtalte han til Berlingske:
»Hvis regeringens forudsætninger viser sig ikke at holde, så tager vi selvfølgelig det forbehold at kunne ændre beskatningen senere. Det ligger helt klart, og det er et skattehåndtag, vi vil bruge, hvis det bliver nødvendigt.«
Herligt, vi har en klima- og energiminister, der siger, at han engang havde et håndtag, der kan sikre, at vores fælles olie kommer fællesskabet og ikke et aktieselskab på Esplanaden til gavn og glæde.
Derfor er Martin Ligegaard den rette mand til at genforhandle nordsøaftalen.
Grib straks håndtaget, Lidegaard. Nu skal det i sving! 




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",7.0,17. november 2011,"Martin Lidegaard står alene tilbage med en opgave, han ikke har gjort nem for sig selv. Lader regeringen skatten på olie stige, skal A.P. Møller Mærsk ifølge aftalen kompenseres med tilbagevirkende kraft. Hvor meget vides endnu ikke, men på Esplanaden tager man sig utvivlsomt godt betalt."
6445,/debat/2013/10/laeserbreve-12,Læserbreve,," 
	Jantelov i medierne

Ulla S. Andersen, Helsingør

	Lars Løkke Rasmussen har rejst på første klasse, og det er som bekendt meget få forundt. Som luftservitrice har jeg i 30 år serviceret politikere, forretningsfolk og journalister til destinationer i hele verden. Sidstnævnte burde som størstedelen af den danske befolkning vide, at man ikke sover godt om bord på et fly. Der er meget støj, naboen sidder uroligt og skal hele tiden ud, man skal have mad og så videre.

	Jeg havde virkelig ondt af disse dedikerede mennesker, når de efter 12 timers flyrejse som oftest skulle til møde og præstere et par timer efter landing.

	Lars Løkke Rasmussen skulle helt sikkert være knivskarp, når han landede i Sydkorea efter mange timer på farten. Politikerne i Danmark er ikke højtlønnede, og selv om Lars Løkke Rasmussen tager et ulønnet job i GGGI, så kommer janteloven op i danske medier.

	Skam jer, socialdemokrater og I journalister, der kører historien op i flyvehøjde.

	Det burde ikke undre

Henning Prins, Ålsgårde

	I Information tirsdag den 15. oktober undrer chefredaktør Christian Jensen sig over, at Danmark sammen med Sverige og Storbritannien saboterer EU’s forsøg på at standse den amerikanske efterretningstjenestes overvågning af såvel statslige som private organisationer og enkeltpersoner. Christian Jensen skulle læse sin egen avis, der gennem tiderne har gjort det klart, at Danmark i sin egen interesse altid følger USA. Ved at følge USA har vi også noget at skulle have sagt i EU og ved andre instanser. Så enkelt er det.

	Lad dog Løkke-barnet

Klaus Illum, Fur

	Det er da en million kroner værd, at se lille Lars fra Græsted udstille sig selv som formand for et businessforetagende med hjemsted på den anden side af kloden.

	Kransekagefigurjobbet har han utvivlsomt fået, fordi de involverede multinationale selskaber kan være sikre på, at han ikke evner at blande sig i deres metier. Og så kommer han fra grønne København. Perfekt match.

	Koreanerne må undre sig over danskernes smålighed, når de hører, at vi ikke forstår, hvor meget det betyder for den lille mand at blive stor i flyets First Class-kabiner, limousinerne og hotellernes luksussuiter. Det var jo derfor, de valgte ham.

	Pølsevogns-debat i pressen

Bjørn Tving Stauning, Frederikssund Klimaforening

	Hvor er det dog frustrerende, at medierne nu igen bringer deres daglige skandaler. Og hvor er det katastrofalt, at de skarpe politiske redaktører ikke formår andet end at lege gættelege om, hvor mange mandater forargelsen vil flytte. Det er det ultimative svar på en pølsevognsdebat.

	For tiden gøres en bilagsstrid til den væsentligste kritik af Lars Løkke Rasmussen. Han har dog medvirket til at organisere to krige, forspildt Danmarks unikke position i forhold til vedvarende energi, ført en halsbrækkende og inkompetent finanspolitik og holder lige nu hånden over en byld af dårlig ledelse i to ministerier.

	Selv om Lars Løkke Rasmussen tilsyneladende har klattet midler ud i den blå luft, er det småtterier i forhold til det andet.

	Undertegnede er medlem af en lille undseelig klimagruppe. Vi er ved at skrige os hæse for at få en konstruktiv og kreativ dagsorden om de udfordringer, vi står overfor.

	Men politikerne skal ikke nyde noget med at rode sig for langt ind en debat, og pressen går efter lort. Det er som om denne fjerde statsmagt ikke har erkendt, hvor vigtigt det er for os andre, at de påtager sig et større ansvar.

	Landbruget er stadig synderen

Holger Øster Mortensen, Odder

	I en menneskealder har det være åbenlyst, at landbruget er den helt store synder, når det kommer til forurening af miljøet. Wilhelm-udvalget begyndte en proces, som kunne have reddet naturen fra et stadigt forfald, men da den seneste borgerlige regering helt så bort fra de mange gode forslag fra Wilhelm-udvalget, er vi nu mindst 10-12 år bagud i bestræbelserne på at skabe en mangfoldig natur.

	Den nuværende regering har nedsat Natur- og Landbrugskommissionen. Her ligger mange gode tiltag til gavn for miljøet, men der tages ikke i tilstrækkelig grad hensyn til de stærke kræfter i dansk landbrug, som ikke er indstillet på at ændre dyrkningsmetoder og forældede staldsystemer.

	Landbrugets forslag til forbedringer på miljøområdet er måske visionære, men ikke realistiske.

	Hvem kan og vil betale for oprydningsarbejdet i vores natur? Vi skal væk fra holdningen på Axelborg, hvor vækst og produktion er i højsædet.

	Hæv de grønne afgifter

Jørgen Henningsen, København

	I Information den 14. oktober står der, at provenuet fra grønne afgifter har været faldende de seneste år, og at tendensen synes at fortsætte i modsætning til regeringsgrundlagets hensigt om »at bruge vores skattesystem til at fremme en grøn og sund udvikling«.

	Såvel skatteminister Holger K. Nielsen som Det Radikale Venstres skatteordfører Nadeem Farooq forsøger, ikke særlig overbevisende, at tale problemet ned.

	Men ingen af parterne synes at være opmærksomme på, at faldende emissioner, som er succeskriteriet for et grønt skattesystem, netop vil føre til faldende provenu. I virkeligheden ville der være mere grund til alarm, hvis provenuet ikke faldt.

	Grøn beskatning er en kompliceret affære. Lettelse af registreringsafgiften på mindre biler har ført til et skift i bilsalget bort fra de dyre og oftest mere brændstofforbrugende biler. Det var vist en del af meningen med omstillingen. Men det synes også af have ført til flere biler, så det er stadig åbent for diskussion, hvor grøn omstillingen har været. Derimod er det vanskeligt af se faldet i forbrug af benzin og diesel.

	Dette indlæg er ikke et forsøg på at undergrave regeringens plan om en revision af energi- og transportbeskatningen. En sådan revision er der mange gode grunde til. Men det er svært at se, at det faldende provenu fra de grønne afgifter i sig selv kvalificerer til at optages i rækken af uindløste grønne løfter i regeringsgrundlaget. Giv dem en chance.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,17. oktober 2013,"	I Information den 14. oktober står der, at provenuet fra grønne afgifter har været faldende de seneste år, og at tendensen synes at fortsætte i modsætning til regeringsgrundlagets hensigt om »at bruge vores skattesystem til at fremme en grøn og sund udvikling«."
12355,/debat/2011/04/afgrunden-naer,Afgrunden er ikke nær,Preben Etwil og Henrik Herløv Lund," Regeringen har nu fremlagt en ny økonomisk langtidsplan: Reformpakken 2020. Heri hævder man at kunne fastslå et kæmpe underskud i 2020 på 47 mia. kr. Det er i bedste fald ikke bare usikkert, men også usagligt. Fremskrivninger så langt frem er alene et gæt. Vores viden om fremtiden så langt ud i tiden mangler nemlig svar på afgørende spørgsmål: Vil der komme et nyt internationalt opsving eller ej? Bider gældskrisen i EU sig fast? Vil boligkrisen fortsætte i årevis? Regeringen synes af politiske grunde at have valgt at tilsidesætte saglige betænkeligheder vedr. usikkerheden.
Man kan også undre sig over, at regeringen i dag forventer et stort underskud i 2020, thi for mindre end et år siden forlød det nemlig, at med »aftalen om genopretningen af dansk økonomi er kravet om finanspolitisk holdbarhed opfyldt«. Holdningsændringen kan ikke skyldes den økonomiske situation, for den har ikke ændret sig afgørende siden 2010. Forklaringen må derfor være politisk og ligge i, at statsministeren pludselig i sin nytårstale annoncerede en efterlønsreform. Hermed stod regeringen med et behov for en ny økonomisk prognose med underskud, som kunne begrunde den ekstra reform  og de nye sparekrav. Så der er altså tale om, at statsministeren tilpasser sin økonomiske prognose til sine politisk valgte reformer. Han regner så at sige baglæns fra et på forhånd valgt facit.
Problematiske metoder
Hvordan er regeringen så nået frem til et nyt stort underskud? Alt peger på, at det er sket efter dårlig inspiration fra Det Økonomiske Råd. Regeringen har systematisk valgt de beregningsforudsætninger og metoder, der er rigtig ugunstige for de offentlige finanser. Dette handler for det første om, at skattestoppet antages at fortsætte frem til 2020 og for det andet om, at den hidtidige situation under VK med lav produktivitetstilvækst og dermed lavere økonomisk vækst antages at fortsætte. Disse valgte forudsætninger er afgørende for beregningens resultat. En videreførelse af skattestoppet, vil selvsagt give stigende offentlige underskud, fordi de offentlige indtægter hermed udhules i forhold til udgifterne. En fortsat antagelse om en unormal lav vækstrate frem til 2020 vil også på afgørende vis virke ind på, at økonomi og velstand kun vokser langsomt, hvilket selvsagt vil resultere i et meget lille råderum til det offentlige forbrug. Sammenholdt med stigende udgifter pga. flere ældre skal resultatet selvsagt blive et stort statsunderskud.
Men: Når man systematisk går ud fra så ugunstige betingelser for de offentlige finanser, skal regnestykket naturligvis ende med kæmpe offentligt underskud. Det er for det første helt uholdbart, at der igen regnes med et forlænget skattestop. VK's skattepolitik er hidtil ansvarlig for en ganske stor del af dagens statsunderskud, og uden det ville Danmark ikke have været i konflikt med EU-reglerne, ja der ville formentlig være overskud på de offentlige finanser. Men alligevel skal det altså videreføres. Hermed skaber regeringen selv underskuddet. Mellem 20 og 30 mia. kr. vil dette alene koste frem til 2020, som nu i stedet skal finansieres med velfærdsbesparelser.
Og det er for det andet uholdbart og urealistisk, at regeringen opererer med en atypisk lav økonomisk vækst for at få de offentlige udgifter til at 'se for store ud'. Kun en procent i økonomisk vækst har regeringen forudsat, selv om den økonomiske vækst i Danmark normalt har ligget på mellem to og to en halv procent årligt. For med krisen og den skærpede konkurrencekamp får virksomhederne fremover anderledes fokus på produktivitetsforøgelse, og produktiviteten er da også allerede begyndt at skyde i vejret langt over det hidtidige niveau. Der må derfor forventes en klart stærkere økonomisk vækst fremover.
Overskud i stedet
Korrigeres regeringens valgte  for de offentlige finanser kunstigt ugunstige  beregningsforudsætninger, vil dansk økonomi ikke have noget langsigtet holdbarhedsproblem, men derimod et langsigtet overskud på 15 til 25 mia. kr. Hermed undgår man ikke underskud i nogle enkelte år, og den situation skal naturligvis tackles. Men der er ikke grundlag for at spare 69 mia. kr., som regeringen faktisk vil. I stedet kan vi koncentrere os om en række andre økonomiske problemer, bl.a. arbejdsløshed, tab af arbejdspladser og finansiering af velfærden.
Kæmpeunderskuddet på 47 mia. kr. i 2020 er et resultat af et politisk valg og af regnemetoder og forudsætninger, der kun har til formål at føre til et på forhånd fastlagt resultat. Som man råber i skoven, får man svar.
Preben Etwil er økonom, cand.polit. og Henrik Herløv Lund økonom, cand.scient.adm.
",1.0,15. april 2011,"Hvordan er regeringen så nået frem til et nyt stort underskud? Alt peger på, at det er sket efter dårlig inspiration fra Det Økonomiske Råd. Regeringen har systematisk valgt de beregningsforudsætninger og metoder, der er rigtig ugunstige for de offentlige finanser. Dette handler for det første om, at skattestoppet antages at fortsætte frem til 2020 og for det andet om, at den hidtidige situation under VK med lav produktivitetstilvækst og dermed lavere økonomisk vækst antages at fortsætte. Disse valgte forudsætninger er afgørende for beregningens resultat. En videreførelse af skattestoppet, vil selvsagt give stigende offentlige underskud, fordi de offentlige indtægter hermed udhules i forhold til udgifterne. En fortsat antagelse om en unormal lav vækstrate frem til 2020 vil også på afgørende vis virke ind på, at økonomi og velstand kun vokser langsomt, hvilket selvsagt vil resultere i et meget lille råderum til det offentlige forbrug. Sammenholdt med stigende udgifter pga. flere ældre skal resultatet selvsagt blive et stort statsunderskud."
885,/debat/2016/01/adhd-unge-moeder-faa-krav-skolen,ADHD-unge møder for få krav i skolen,Rasmus Kjær," KRONIK – I DR-dokumentaren Far, mor og ADHD inviteres vi ind i hjemmet hos forældre, der forsøger at håndtere familielivet med et ADHD-diagnosticeret barn. To af de børn, vi følger, er tæt på skolealderen, og forældrene er naturligvis bekymrede for, om børnene trods koncentrationsbesvær, uro og manglende accept af sociale spilleregler bliver parate til skole- og uddannelseslivet.
Men hvad med skolen – hvordan møder den egentlig de børn og unge, som af den ene eller anden grund handler anderledes end de fleste?
Min erfaring siger mig, at børn og unge med diagnoser i alt for høj grad får lov til at fralægge sig ansvaret for deres egen læring i klasselokalet.
Da jeg efter gymnasiet fungerede som tilkaldevikar i en dansk folkeskole, mødte jeg Karsten.
Jeg var lige mødt op som tilkaldevikar til engelskundervisning i en dansk folkeskoleklasse, da en lille fyr stillede sig foran mig og meddelte, at han på grund af sin ADHD havde brug for at tilbringe timen i selskab med klasselokalets eneste sækkestol og en mobiltelefon. Læreren, som jeg vikarierede for, havde skrevet en seddel, hvori den særlige aftale med lille Karsten var nævnt.
Det undrede mig, at Karsten så selvfølgeligt og uden det mindste tegn på at koge over kunne vælge skolepligten til og fra. Men det var langtfra noget særtilfælde, skulle det senere vise sig. I mit arbejde i skole- og uddannelsesverdenen har jeg siden hen flere gange erfaret, at særhensyn har været udgangspunktet mere end muligheden, når det er kommet til at imødegå diagnoseudfordringer. Særlige mødetider, gentagne løbeture midt i undervisningen og selvforvaltede pauseplaner. Formentlig en lettelse for lærerne, men ikke nødvendigvis gavnligt for elevens udvikling.
Læs også: Baryleren, der blev DAMP-barn, der blev psykiatrisk patient
Uddannelse handler om at udvikle elevernes evne til at begå sig i arbejds- og samfundslivet. Derfor skal skole- og uddannelsesinstitutioner ikke fungere som pædagogiske kuvøser, der af hensyn til unges diagnoser skærmer af fra de krav, et senere liv vil byde på. Her skal uddannes. Ikke nurses og behandles.
Nedjusterer forventninger
Antallet af børn og unge, der diagnosticeres med en psykisk lidelse, er mere end fordoblet, siden jeg for 15 år siden mødte Karsten. Det har fået alvorlig betydning i den pædagogiske verden, hvor grænserne mellem behandling og uddannelse efterhånden er svære at få øje på. Så snart en elev f.eks. får prædikatet ADHD, er vi parate til at glide af på alle almindelige krav til social omgang i et fagligt miljø. Udfordringen er, at elever som oftest søger at leve op til de pædagogiske autoriteters forventninger. Hvis vi nedjusterer forventningerne til eleverne, fordi de har en diagnose, vil de ofte bekræfte forventningen i handling.
Diagnoser fritager ikke lærere og pædagoger fra at stille krav. Var det tilfældet, fratog man eleverne ansvaret for deres egne handlinger. Det svarer til at anerkende diagnosen i stedet for mennesket. I uddannelse er diagnoser et vilkår, den enkelte må leve med. Ikke en uundgåelig skæbne.
Mudret inklusionsdebat
Ifølge rapporten Kommunernes omstilling til øget inklusion fra DPU og SFI svarer skolereformens inklusionsmål fra 2014 faktisk kun til, at hver folkeskole skal inkludere 10 børn i den almindelige undervisning. Så når diagnoserne bringes i spil som en særlig problematik i inklusionsdebatten, dækker det formentlig over helt almindelige problemer med disciplin og ro i klasserne.
Hvis en elev ikke sidder stille i timen, tolker vi det ikke længere som en uhensigtsmæssig handling, men som et typisk tegn på ADHD-adfærd. Hermed risikerer vi også at acceptere, at unge, som får konstateret ADHD, helt legitimt fastholder sig selv på kanten af samfundet.
Læs også: Fokus på ADHD er for unuanceret
Derfor bør uddannelsesmiljøerne være mere konsekvente i at adskille den pædagogiske indsats fra behandling. Et uddannelsesmiljø bør ikke gå på kompromis med de forventninger, som eleven alligevel vil møde efter uddannelsen. Uddannelsesmiljøer må uanset hvad kunne synliggøre, at den enkelte må overveje og tage ansvar for de konsekvenser, hans eller hendes handlinger medfører.
Flere valgmuligheder
For to år siden tiltrådte jeg som pædagogisk udviklingschef i Træningsskolens Arbejdsmarkedsuddannelser (TAMU) og var den første dag med landbrugsfaglæreren ude at følge op på elevernes arbejde med at samle sten i marken. Her meddelte en elev faglæreren, at han ville tage ekstra pauser, fordi hans ADHD gjorde det svært for ham at udføre rutinearbejde.
Lidt for vant til en anden pædagogisk verden, og med drenge som Karsten i erindringen, troede jeg, at faglæreren ville imødekomme den høflige unge mands beslutning. Men i stedet meddelte faglæreren, at der, diagnose eller ej, var et stykke arbejde, som skulle udføres. Hvis eleven ville holde pauser, var det forventet, at han blev og gjorde arbejdet færdigt, når de andre gik hjem. Herefter begyndte faglæreren at træne eleven i en mere effektiv samleteknik, og eleven indvilgede i at fortsætte arbejdet. Landbrugsfaglæreren stillede krav, men udvidede samtidig elevens valgmuligheder i situationen.
Alle TAMU-elever har særlige tilpasningsvanskeligheder, der har forhindret dem i at opnå uddannelse og job. Mange af dem slæber rundt på en diagnose, men hos os er det ikke afgørende for den pædagogiske opfølgning. Derfor opnår 82 procent af de unge også at komme i arbejde eller videre i uddannelse efter et færdiggjort forløb.
Intet er perfekt
Selvfølgelig er der unge, der har psykiske diagnoser, som er så svære at leve med, at de har behov for psykologisk behandling. Det kan også være fint at være opmærksom på en diagnose, når blot alle er enige om, at eleven skal udfordres på netop de sociale handlinger, som eleven grundet diagnosen påstår at være hæmmet af.
En diagnose kan forklare, hvorfor vi har svært ved at tilpasse os, men selv om diagnosen på den måde er en lettelse, fritager den hverken den diagnosticerede eller dennes pædagoger for ansvar. Tværtimod. Når vi frit vælger noget til – en uddannelse, et arbejde, et fagområde – vælger vi også frivilligt forpligtelsen til at engagere os heri.
Det er ikke en pædagogisk opgave at vurdere eleverne på deres indre psykiske liv. I sidste ende kan vi alligevel ikke rykke ind i hovedet på hinanden. Det eneste, vi ved noget om, er, hvordan andre fremstår igennem deres handlinger. Så hvis eleven i øvrigt møder til tiden, modtager opgaver uden brok og udfører arbejdet i passende kvalitet, er det mildest talt underligt at beklage sig over, om fremmødet stemmer overens med de unges psyke. På samme måde er jeg flintrende ligeglad med, om skomageren, der lavede mine sko, er autist. Hvis skoene virker, og kvaliteten er i orden, er jeg tilfreds.
I det praktiske arbejde i TAMU oplever vi, at eleverne flytter interessen fra sig selv til det arbejde, de laver. Det er brugbart, fordi det ligger i håndværket, at intet er perfekt, og at du kan lave noget nyt og bedre i morgen. Vi kan lære af vores fejl og forbedre os. Så i stedet for psykoterapien, der spørger, hvorfor vi er, som vi er, med henblik på diagnose og behandling, så har vi brug for håndværket og pædagogikken til at fortælle, hvad vi kan gøre i stedet.
Hvis ikke pædagogiske initiativer er funderet i troen på, at den enkelte kan udvikle sig, er der ikke længere tale om pædagogik. Pædagogikken har fremtiden for øje, og vores fornemste opgave er at styrke børn og unge i troen på, at de selv har ansvar for denne fremtid. Det er befriende for elever, der som Karsten har forstået sig selv gennem en diagnose, siden de var børn.
Rasmus Kjær er pædagogisk udviklingschef for Træningsskolens Arbejdsmarkedsuddannelser (TAMU)




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",17.0,27. januar 2016,En artikel pr. redaktion - sendt til jer hver søndag
12716,/debat/2011/02/sundhedsforsikring-skidt-danskernes-sundhed,Sundhedsforsikring  er skidt for danskernes sundhed,Lotte Hvas," Skal private sundhedsforsikringer fortsat være fradragsberettigede? Det spørgsmål har været højt på dagsordenen de seneste dage på Christiansborg. Svaret er vigtigt for sundhedsvæsnets fremtid, for gunstige skattefradrag har været medvirkende til, at knap en million danskere i dag ligger inde med en forsikringspolice.
Den udvikling er ved at lave sundhedsvæsnet om til et marked. Vi har fået kunder i forretningen, der mener at være i deres fulde ret til at hoppe foran i køen og kræve ved kasse et. Det er jo sådan set derfor, deres arbejdsgiver har givet dem dette frynsegode, der delvis finansieres af os alle sammen via skattefradraget.
De færreste takker nej til forsikringerne, for hvem vil ikke gerne have retten til at blive behandlet før naboen? Og hvilken arbejdsgiver vil ikke sikre sig, at de ansatte kommer tilbage hurtigst muligt og bliver behandlet før de arbejdsløse, pensionisterne og andet godtfolk?
Stille revolution
Sundhedsforsikringerne har stille og roligt bredt sig. Underligt nok, for jeg har endnu ikke hørt en eneste sundhedspolitiker, læge eller borger sige, at de virkelig ønsker sig et forsikringsbaseret sundhedsvæsen i Danmark. Heldigvis da!
Skrækscenariet er USA, hvor muligheden for god behandling er knyttet sammen med at have et godt job, og hvor sundhedsvæsnet er rasende dyrt. Den høje pris skyldes ikke mindst advokatsalærer. De uendelige tvister kommer, fordi forsikringsselskaberne gerne tilbyder forsikringer til alle, men når sygdommen rammer, er det ofte noget, der står med småt, og så dækker forsikringen alligevel ikke.
I Danmark hersker der endnu ikke amerikanske tilstande. Men i kraft af skattefradrag til sundhedsforsikringer har markedet vokset sig så stort, at vores ellers velfungerende sundhedsvæsen så småt begynder at slå revner. Revner, der får betydning for os alle sammen, fordi vi bevæger os væk fra et sundhedsvæsen med let og lige adgang for alle, som en grundpille i vores velfærdssamfund.
Uholdbar løsning
Når det er sagt, må jeg medgive, at forsikringsselskaberne har en pointe. De rammer med usvigelig sikkerhed ind i det offentlige sundhedsvæsens akilleshæl: Nogle mennesker føler sig ikke hørt. De føler sig magtesløse over for et system, som stadig har for lange ventelister og kan gøre selv store mennesker små. Forhåbentlig sker det sjældent, men i diskussionen om forsikringer er det altid den slags eksempler, der trækkes frem.
Om det virkelig står så skidt til, og om det kan gøres bedre, når der bliver betalt for professionel omsorg, skal jeg lade være usagt. Men hele ideen med lighed bør selvfølgelig være, at vi ikke bare har ret til lige behandling, men til lige god behandling - og ikke lige dårlig!
Ét er sikkert, et forsikringsbaseret sundhedsvæsen løser ikke problemerne - det luner kun kortvarigt. For med forsikringstankegangen følger en række bivirkninger. Ikke blot for dem, der ikke har en sundhedsforsikring, og som må stille sig om bag i køen. Men også for de forsikrede, som er i stor risiko for overbehandling, fordi de nu er kunder i et system, der kan tjene gode penge på at anbefale en operation i stedet for at lade tingene helbrede sig selv.
Debatten om forsikringerne er mærkelig, nok næsten ikke til stede uden for Christiansborgs mure. Måske fordi alle dem, der normalt fører den slags debatter, selv er blevet tilbudt forsikringer af deres arbejdsgivere? Vi lukker øjnene og bliver ved med at sige, at de solgte forsikringer kun er en lille dråbe i det store hav, der udgør udgifterne til sundhedsvæsnet, og at det kun er godt, hvis der tilføres flere midler til den slunkne kasse.
Men vi kunne jo begynde med at diskutere de to største problemer ved private sundhedsforsikringer: risikoen for overbehandling og uligheden. Er det virkelig sådan, vi vil have det?
Hurtigt er ikke altid godt
De fleste mennesker er af den overbevisning, at hurtig behandling er godt. Hvis den finder sted på en privatklinik, er det endnu bedre. Og jo flere tests, desto bedre er behandlingen. Men faktum er, at mange sygdomme og lidelser går over af sig selv. En hurtig behandling kan betyde overbehandling, med risiko for bivirkninger og alvorlige skader.
Når man først kommer på et sygehus, åbnes der for en lang række undersøgelser, som man ikke kan få hos den praktiserende læge. Men alle har de et iboende problem, nemlig at man finder ting, som er af usikker betydning.
Som eksempel kan nævnes scanninger af ryggen, som kan vise små diskusprolapser. De fleste tænker, at en diskusprolaps da må være alvorlig. Men mange af de forandringer, der kan ses på scanningerne, kan være ganske harmløse. Vi kan alle have den slags - rygsmerter eller ej. Men når forandringerne først er påvist, kommer tvivlen og bekymringen. Skal jeg så ikke opereres? Kan jeg fortsætte med mit fysisk belastende arbejde?
På et privat hospital, hvor man lever af at lave så mange operationer som muligt, er der en tendens til, at man hyppigere vælger operation med det samme, end at lade tiden arbejde for sig. Det betyder f.eks., at antallet af rygoperationer er steget kraftigt i Danmark, efter at de private hospitaler har påtaget sig en stor del af området.
Nasseri
Og nu tilbage til lighedsproblematikken. Allerede i Sundhedslovens indledning fastslås det, at der skal være en »let og lige adgang til sundhedsvæsnet«. Og i lægeløftet står der, at jeg som læge »stedse vil bære lige samvittighedsfuld omsorg for den fattige som for den rige«.
Men trods de smukke ord bliver jeg alligevel som praktiserende læge involveret i forsikringscirkuset. For at få retten til at blive behandlet i henhold til en sundhedsforsikring kræves det, at man først skal til sin egen læge og have en henvisning.
Forsikringsselskaberne udnytter selvfølgelig det faktum, at Danmark har et af verdens bedste og billigste systemer, når det gælder det primære sundhedsvæsen.
Det vil sige et system, der både sikrer, at alle kan komme til en læge - gratis - for at drøfte et sundhedsproblem, og at problemet bliver løst på laveste omkostningsniveau. Kun de, der behøver yderligere ekspertise, bliver sendt videre.
Hvis man skulle være grov - og det fristes man jo til, når man sidder og skal være administrationskontor for forsikringsselskaberne - så kan man sige, at selskaberne nasser på et velfungerende visitationssystem, som mange lande misunder os. De, der efter lægens vurdering kan henvises videre i det offentlige, får en kopi af henvisningen, som så kan bruges på et privathospital. Gælder henvisningen til en praktiserende speciallæge, er det op til denne, om der skal være to køer: en hurtigkørende for de forsikrede og en langsom for alle andre.
Politikerne lyder forfærdede, når forskelsbehandlingen kommer frem i lyset. De henstiller til lægernes moral, til at den slags ikke må forekomme, men det er nu at vaske hænder lige tidligt nok.
Ideen med forsikringerne er jo netop at købe en ret til at komme først i køen, og speciallægerne samler bare guldstykkerne op, som nogen har lagt på vejen.
Sagde nogen korruption? Udansk er det i hvert fald, og det er ikke i overensstemmelse med sundhedsloven.
Det er realistisk at tro, at forsikringerne er kommet for at blive. Men uanset hvem der vinder næste valg, må de værste knaster fjernes. Der er simpelthen alt for meget, der står på spil.
Vi må arbejde for at fastholde et sundhedsvæsen, hvor man får behandling efter, hvad man fejler, uafhængigt af om man har et forsikringskort i lommen.
Lotte Hvas er praktiserende læge og medlem af Det Etiske Råd




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",8.0,12. februar 2011,"De fleste mennesker er af den overbevisning, at hurtig behandling er godt. Hvis den finder sted på en privatklinik, er det endnu bedre. Og jo flere tests, desto bedre er behandlingen. Men faktum er, at mange sygdomme og lidelser går over af sig selv. En hurtig behandling kan betyde overbehandling, med risiko for bivirkninger og alvorlige skader."
6114,/debat/2013/12/fesen-frida-kahlo-udstilling-pa-arken,Fesen Frida Kahlo-udstilling pa? Arken,Alma Guldberg Ravn," 
	Fra september 2013 til januar 2014 holder Arken dørene åbne for udstillingen Frida Kahlo – et liv i kunsten, hvor man kan opleve den ikoniske mexicanske kunstners malerier, smykker, klæder og fotografier. Her behandles hun venligt, men vildledende. Frida Kahlo fremstilles som dronningen af selviscenesættelsens kunst.

	Hendes værker viser en kunstner, der ikke er bange for at blotte sig. Hun fremstiller sin sårbarhed, men hun gør det med stor selvbevidsthed og med øje for konstruktionen af sit image.

	Det kan de fleste identificere sig med i dag, hvor vi nøje udvælger profilbilleder til de sociale medier og deler personlige op- og nedture i udførligt konstruerede statusopdateringer.

	Der tegner sig et småpinligt forsøg på, at appellere til museumsgæstens interesse.

	Der gives ingen forklaring på, hvorfor kuratoren kunsthistorisk har valgt at tolke Frida Kahlos livsværk som en velovervejet selviscenesættelse i stedet for et ærligt og modigt udtryk for hendes kunstneriske identitet og personlige stil.

	Måske er årsagen, at man herved skaber en overfladisk identifikation mellem museumsgængerne og Frida Kahlos kunst. Man mistænker da også kuratoren for at forsøge at sælge Frida Kahlo til os unge ved at demonstrere indsigt i, hvorledes vi nøje konstruerer internetidentiteter.

	Men dette mener jeg er en reducering af Frida Kahlo og en reducering af os selv.

	Talt ned til

	Implikationen af at Kahlos selvportrætter er et led i en forfængelig selvpromovering kan muligvis have sine kunsthistoriske begrundelser, men virker på et følelsesmæssigt plan helt vildledende.

	Det virker usandsynligt, at en selvportrættering af en kvinde, som gennemgik 35 operationer, skulle have noget som helst at gøre med hvordan vi vælger at fremstille os selv på diverse online-forfængelighedsportaler.

	Hvis kurateringens mål er at skabe identifikation mellem gæst og kunstner, burde den tage udgangspunkt i universelle almenmenneskelige oplevelser og ikke i fesne senmoderne forfængelighedstendenser.

	Man føler sig desværre talt ned til, både som et moderne menneske og som ung.

	Det er ærgerligt at se modige mennesker undergravet, især Frida Kahlo, hvis kunst indeholder så store muligheder for at styrke og inspirere andre.

Alma Guldberg Ravn, København
",0.0,3. december 2013,"	Måske er årsagen, at man herved skaber en overfladisk identifikation mellem museumsgængerne og Frida Kahlos kunst. Man mistænker da også kuratoren for at forsøge at sælge Frida Kahlo til os unge ved at demonstrere indsigt i, hvorledes vi nøje konstruerer internetidentiteter."
5236,/debat/2014/04/laeserbreve-11,Læserbreve,," 
	Forsimplet kønsdebat

Andreas Seebach, rapper

	Informations Ralf Christensen skriver den 8. april, at kun lidt over 15 procent af kunstnerne booket til årets Roskilde Festival er kvinder. Fra en musikers synsvinkel vil jeg sige, at debatten bliver forsimplet, hvis den alene starter der, hvor Roskilde Festivalens plakat går i trykken. Der ligger en hel musikverden bag, hvor mandlige og kvindelige kunstnere mødes med forskellige forventninger og også selv agerer forskelligt.

	Om det konkrete program i år har en for stor kønsskævhed, har jeg ikke studeret den aktuelle talentmasse grundigt nok til at kunne gøre mig til dommer over. Jeg vil i stedet pege på noget, der går 15-20 år forud for bookingen af et navn til Roskilde – nemlig den skævhed jeg møder, når jeg hvert år spiller mine knap hundrede koncerter på landets folkeskoler, hvor jeg ofte også laver workshops med de unge.

	Her er det tydeligt, at der er meget forskellige roller at spille for piger og drenge. Drengene har nemmere ved at råbe højt i mikrofonen og påtage sig rollen som stjerne på scenen, mens pigerne derimod hellere vil stå i baggrunden og synge sammen to og to.

	Der er altså noget, der stik ker dybere, og som handler om, hvad det er for nogle roller, vi lærer at træde ind i som unge kvinder og mænd. Dén diskussion ville det være interessant at tage lidt oftere.

	Mere oplysning om EU, tak

Povl Clasen, Kruså

	Der er kun cirka seks uger til, at vi alle skal til stemmeurnerne og vælge folk til Europa-Parlamentet, samtidig med at der er endnu en folkeafstemning om et detailspørgsmål i EU-samarbejdet. Men hvad er det egentlig, vi skal stemme om?

	Jeg har set nogle enkelte reklamer om EU og hørt et par enkelte pip fra nogle politikere, men reel information om EU har der ikke været noget af. Hvorfor er hele dette emne så indhyllet i tabuer? Hvordan kan vi almindelige borgere stemme om noget, som vi stort set ikke ved noget om? Det bliver jo bare endnu en afstemning om for eller imod EU og dermed en totalt nytteløs afstemning, for en nej-stemme betyder jo ikke, at Danmark forlader EU – højest at der bliver endnu et lille bitte hjørne af samarbejdet, i hvilket vi deltager i begrænset omfang.

	Kære magthavere: Kom frem med noget information, ikke reklamer, men reel information, så vi kan sætte vores krydser på et værdigt og demokratisk grundlag.

	Information spreder løgn

Thomas Falbe, redaktionschef, DR Nyheder

	Information viderebringer falske påstande mod bedre vidende i anmeldelsen af bogen Mod vinden af forfatteren Erik Høegh Sørensen den 10. april. En af de navngivne journalister, som Erik Høegh Sørensen hænger ud, er DR’s EU-korrespondent, Ole Ryborg.

	Information bragte i anmeldelsen følgende citat fra bogen, hvor Høegh Sørensen lader sine anklager komme til udtryk via tidligere EU-korrespondent Christian Howard-Jessen: »Selv de kolleger, der var bedst inde i stoffet, blev revet med af den store EU-glæde. Jeg oplevede selv Ole Ryborg, der er en af de mest respekterede og arbejdsomme kolleger, stå med tårer i øjnene, da det var klart, at der ikke kom en stor og nyskabende traktat for EU i 2005.«

	Bogens nærmere indhold fortjener ikke yderligere bemærkninger, men at Information hopper med på den galej er mildest talt overraskende. Påstanden om Ole Ryborgs sindstilstand den dag i 2005 er et falsum, hvilket Informations journalist havde fået at vide flere dage i forvejen. Endda af en kollega fra selvsamme avis.

	Sagen er nemlig, at Christian Howard-Jessen den pågældende dag i 2005, hvor resultatet af den franske traktatafstemning forelå, befandt sig Bruxelles. Ole Ryborg var derimod i Paris.

	Hvordan Christian Howard-Jessen selv »oplevede« Ole Ryborgs reaktion har jeg fortsat til gode at få forklaret. Påstanden om Ole Ryborgs reaktion er i øvrigt også løgn, hvilket de kolleger, han faktisk opholdt sig sammen med den aften, kan bevidne.

	Information skylder en stor beklagelse. Christian Howard-Jessen skylder at trække sine falske påstande tilbage.

	Forstærk den grønne energi

Jørn Tving Stauning, Frederikssund

	Når man læser a-kraft-agitator Torkild Søes læserbrev fra den 10. april kunne man ønske, at der var lidt mere substans i disse seje vindmøllemodstandere – altså rent moralsk.

	Naturligvis kan det i en snæver nationalistisk tankegang forekomme kreperligt, at »vores« overskudsstrøm eksporteres til spotpriser, når vindene blæser, og at de gængse markedsmeka-nismer ikke kan fastholde en normal elpris.

	Til gængæld er både isbjørne og potentielle klimaflygtninge temmelig ligeglade med, om det er forbrugere i Sydbøhmen eller på Langeland, der erstatter kul med vind – bare det sker. Uanset hvad bør udbygningen af de danske vedvarende energikilder fortsætte og forstærkes.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,14. april 2014,"	Om det konkrete program i år har en for stor kønsskævhed, har jeg ikke studeret den aktuelle talentmasse grundigt nok til at kunne gøre mig til dommer over. Jeg vil i stedet pege på noget, der går 15-20 år forud for bookingen af et navn til Roskilde – nemlig den skævhed jeg møder, når jeg hvert år spiller mine knap hundrede koncerter på landets folkeskoler, hvor jeg ofte også laver workshops med de unge."
12241,/debat/2011/05/laeserbreve-18,Læserbreve,Informations Webredaktion," Spørgsmål  om Osama
Thomas Nielsen, Veflinge
Med oplysningen om, at Osama bin Laden var ubevæbnet, er hele historien om drabet på ham ved at være noget sær. Man kunne vel forestille sig, at der i et mørkt kaos herskede tvivl, om han var bevæbnet eller ej.
Men ellers virker det besynderligt at likvidere ham. Ville man absolut ikke have ham til at tale ud? Nu fortæller man ihærdigt om en fej kujon, der gemmer sig i en millionvilla langt fra fronten og bag en kvinde.
Dertil kommer den påståede dumpning i havet, før nogen uvildig instans har kunnet undersøge og verificere ligets identitet.
Dna-prøven behøver næppe være ægte eller ny. Den identificerende kone kan tale usandt. Hvorfor overlade så meget til konspirationsteoretikernes frie fantasi? Og nu hvor han er død, er krigen mod terror så overstået?
Ud med  de indfødte
Thorsten Schumann, Sønderborg
Som indvandrer fra et vestligt land er det rystende at høre, at den danske regering ikke skrider ind over for snylterne. Deres egen rapport om omkostninger ved indvandring viser, at vores gruppe bidrager med 2,2 milliarder kroner netto til det her samfund.
Regeringens logik tilsiger således, at alle indfødte danskere bør smides ud af Danmark.
Hiroshima var værre end 9/11
Søren Nielsen-Man, Knebel
Information hævder 3. maj, at udåden den 11. september 2001 var »den største terroraktion i verdenshistorien«. Det har mange andre også gjort  problemet er, at det ikke er rigtigt.
Den 6. august 1945 fløj en enlig amerikansk flyvemaskine hen over storbyen Hiroshima og kastede uden varsel en atombombe mod byens civilbefolkning. Bomben dræbte ca. 80.000 mennesker, mens op mod 100.000 omkom det følgende år på grund af strålingsskader.
Efter at have observeret bombens tilintetgørende virkninger, kastede USA tre dage senere endnu en bombe mod Nagasaki hvor ca. 40.000 civile umiddelbart omkom.
Ifølge historikeren Aage Trommers bog Den Store Alliance beordrede de amerikanske politiske beslutningstagere bomberne kastet »uden skrupler«.
Bombningerne var ren terror i klassisk forstand: Ved målrettet at sprede død og rædsel blandt civilbefolkningen ønskede man at intimidere og presse fjenden til en bestemt reaktion. I dette tilfælde først og fremmest, at det allerede slagne Japan kapitulerede straks og betingelsesløst, i anden række måske også at den sejrrige russiske bjørn holdt sig i skindet.
Rædselsgerningen mod USA den 11. september 2001 var en kolossal terroraktion. Men det var langt fra verdenshistoriens største terroraktion: Den rekord har USA selv.
Rygende  skyttegrave
Doris Møller, Århus
Åh, kan vi ikke snart få overstået denne krig om rygning! Lad folk ryge, hvis de vil, når bare de ikke generer andre.
Jeg husker tydeligt, hvordan vi ikke-rygere blev mobbet før i tiden. Hvis man blev utilpas, når der blev røget under møder, så blev man udsat for voldsom kritik! Den erfaring gør, at jeg da godt kan få lidt medlidenhed med rygerne, nu hvor det er dem, der åbenbart bliver mobbet.
Under en sammenkomst i foråret fortalte en tidligere ryger mig, at konflikten mellem rygere og ikke-rygere kan skyldes, at rygerne ikke aner, hvor meget cigaretrøg stinker. Det finder de først ud af den dag, hvor de holder op med at ryge, og vænner sig til frisk luft. Og derefter kan de godt forstå ikke-rygernes ubehag ved rygning.
Flere af de rygere, jeg har kendt i årenes løb, har ment, at rygerrelaterede sygdomme ikke behøvede at ramme dem. De kunne nævne flere meget gamle rygere, der havde et udmærket helbred. Det kunne de jo have ret i.
I dag er flere af dem døde. Selvfølgelig skulle de dø på et eller andet tidspunkt det skal vi jo alle  men når det sker i 60  65-års alderen, er det altså tidligt.
Andre har i dag fået diagnosen KOL i større eller mindre grad. Selv om jeg ikke hørte nogen beklage sig, så må det da være forfærdeligt at have fået sit helbred ødelagt på den måde.
Troldkunster i vejen i Vejen
Finn Årup Nielsen, Lyngby
Der er stor debat om skulpturen Trold der vejrer kristenblod, som er forsøgt opsat i Vejen. Jeg synes, at den er fremragende og originalt tænkt, men skal den nu også fungere som vartegn?
Normalt er vartegn vel tænkt med en vis grad af idealisme for eksempel New Yorks Frihedsgudinde, og hvis trolden var en lille sød Krølle Bølle-agtig trold, måske lidt drilsk, kunne den jo fint gå. Men Vejens trold er et billede på ondskab.
Vejen har det problem, at trolden vel er deres fremmeste og kendteste skulptur, så hvad skulle de ellers vælge som vartegn? Den tissende dreng i Bruxelles, Manneken Pis, er jo egentlig også et besynderligt vartegn, men dog ikke ond som trolden.
Det er sandt, at protestantismen har fjernet meget af kristendommens advarselskunst, men der er dog det centrale tilbage: Det kristne kors, som er et romersk tortur- og henrettelsesinstrument.
Man kan fundere lidt over at en stiliseret afbildning af et torturinstrument indgår i vores Dannebrog. Det kan jo også ses som et symbol på selvopofrelse. Et element der ikke er i troldeskulpturen.
A-kasser er ikke lig med fagbevægelse
Mikkel Arre, Vanløse
At være med i en a-kasse er  selv om Rune Wolfhagen skriver det modsatte i sin leder 5. maj  ikke det samme som at betale kontingent til fagbevægelsen. A-kasserne opererer økonomisk adskilt fra fagforeningerne.
Historisk er der en tradition for, at a-kasserne drives af fagforeninger. Lovgivningen har altid gjort det klart, at medlemskab af fagforeningen ikke var en forudsætning for at være med i a-kassen, men i realiteten har denne organisering af arbejdsløshedsforsikringen - også kendt som Gent-systemet  ført til stort dobbeltmedlemskab.
Denne såkaldte Gent-effekt er imidlertid stærkt aftagende i Danmark. Dette skyldes blandt andet lovændringer i 2002, der muliggjorde, at alle a-kasser kan være tværgående og altså ikke kun kan hente medlemmer inden for et afgrænset fagligt område. Dette åbnede mulighed for, at en række a-kasser uden relation til fagbevægelsen har kunnet udsætte de traditionelle a-kasser for konkurrence.
Det er med andre ord mindre og mindre selvfølgeligt, at arbejdstager er medlem af både en fagforening og en a-kasse. Ligeledes falder sandsynligheden for, at et eventuelt medlemskab af begge dele indbefatter, at arbejdstageren er i sin fagforenings a-kasse frem for en selvstændig a-kasse, og den udbredte antagelse om sammenhæng mellem fagforeningsmedlemskab og a-kasse-medlemskab er altså under afvikling.
Det socialdemokratiske forslag virker altså ikke som nogen specielt effektiv måde at støtte fagbevægelsen.
Atomkirkegård i Risø
Nils Hornstrup, fysiker, Virum
Hvorfor dog bruge en masse penge på at etablere et nyt dansk lager for radioaktivt affald fra Forskningscenter Risø?
Det radioaktive materiale har jo i årevis været opbevaret i sin betonbygning på Risø på betryggende vis. Ingen er kommet til skade, og det har aldrig generet de ansatte i Risøs øvrige afdelinger eller Roskildes borgere.
Lad dog det radioaktive materiale blive, hvor det er, så behøver man heller ikke at bruge mere end 800 millioner kroner til at demontere reaktorerne. Der skal bare et kraftigt, højt hegn omkring og så skal navnet ændres til Risø Atomkirkegård.
Politikere er uærlige om EU
Søren Bülow, næstformand, Centerpartiet, Valby
Når det kræver en populist som Morten Messerschmidt (DF) at få offentlighedens opmærksomhed om de valg, Danmark har truffet i forhold til EU, er det et udtryk for, at politikerne i årevis har været uærlige om deres motiver med EU.
Topskat og flugtbiler
Gorm Petersen, Hornslet
Hvis vi ikke kan løbe stærkere, end vi allerede gør, er der ingen anden vej til øget konkurrenceevne end at gå ned i løn. Så langt kan jeg godt følge arbejdsgiverne.
Men når 'vi alle' går ned i løn, kommer vi jo ikke til at betale topskat, selv under de nuværende regler. Hvorfor så denne mystiske interesse for at sænke topskatten ?
Svarer det ikke til at sige: »Jeg har bestemt ikke tænkt mig at røve banken  jeg vil bare gerne have flugtbilen holdende klar ... helst med motoren i gang.«
Jeg er også rød!
Per Holm Knudsen, Hammel
Jeg var ligesom Cristian Braad Thomsen rød lejesvend i DR ganske kort, og jeg skrev endog en kronik om, at jeg ønskede at lave en socialistisk modindoktrinering til den omsiggribende borgerlige indoktrinering.
Mig har Rosenkrands og Notkin også glemt  øv!




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,9. maj 2011,"Finn Årup Nielsen, Lyngby"
5810,/debat/2014/01/laeserbreve-8,Læserbreve,," 
	Realiser ny fleksuddannelse

	Cecilie Agertoft, Kirstine Bygballe, Anne Kyed, København

	Der er god grund til at virkeliggøre regeringens udspil om en ny fleksuddannelse, der skal tage hånd om unge, der har svært ved at finde plads i uddannelsessystemet. Fleksuddannelsen har allerede mødt stor modstand, og derfor frygter vi, at realiseringen af den hænger i en tynd tråd.

	Gennem et forskningsprojekt med unge produktionsskoleelever erfarer vi, at de unge efterspørger et system, der tager højde for den enkeltes behov og gør op med samlebåndstænkningen med standardiserede uddannelsestilbud.

	Den nye fleksuddannelse er med sit fokus på et individuelt tilrettelagt uddannelsesforløb og en gennemgående voksen på tværs af uddannelser på rette kurs. Unge har helt forskellige forudsætninger, og når diagnoser er en del af hverdagen, og det at stå op om morgenen i sig selv er en sejr, kan gennemførelsen af en uddannelse være uoverkommelig. Det er derfor vigtigt, at man igangsætter fleksuddannelsen og anerkender nødvendigheden af at fokusere på udvikling frem for uddannelse.

	Psykisk syge er skam syge

	Ebbe Henningsen, København

	Den 13. januar skrev Nils H. Andersen, at psykiatriorganisationerne, herunder BEDRE PSYKIATRI, i et forsøg på at aftabuisere, ikke længere tør kalde »en syg for en syg«.

	Han mener, at vi ikke tør gøre dette af frygt for at stigmatisere psykisk syge. Som landsformand for BEDRE PSYKIATRI kan jeg fortælle, at vi arbejder for at gøre op med tabuer, så psykisk sygdom er noget, vi tør være åbne omkring. Derfor kalder vi mennesker med en psykisk sygdom for syge. Hvis man er syg, bliver man ikke forvekslet med sårbare eller skrøbelige. Hvis man er syg, har man ret til behandling.

	Det er der gode grunde til. I dag bliver hver tredje med skizofreni eksempelvis erklæret rask. Et forbedringsorienteret syn på psykisk sygdom giver mange motivationen til at komme sig oven på deres sygdom.

	Det giver også politikerne incitament til at søsætte de rette initiativer, så vi med ligestilling, forebyggelse og tidlige indsatser sikrer den bedste behandling.

	Folket vil have aktiv dødshjælp

	Niels Peter Agger, Frederiksberg

	Nu er der igen diskussion om aktiv dødshjælp. Det Etiske Råds formand, Jacob Birkler, ævler trættende løs om filosofiske dødsdilemmaer og svag dødsaccept.

	71 procent af befolkningen går ind for aktiv dødshjælp. Hvorfor lytter man ikke til det?

	At Jacob Birkler mener, at livet er guds ejendom, bør føre til en revurdering af, om han er den rette person til formandsposten. Især når politikere ofte bruger ham som autoritet, i stedet for selv at tage stilling til, om vores død egentlig er vores egen.

	Næser med gal adresse

	Erik Stubtoft, Snekkersten

	De såkaldte politiske næser er ikke andet end en oppositions mulighed for at genere en minister. Det er der adskillige eksempler på gennem tiderne. Lige fra Uffe Ellemann Jensens (V) 80 næser til den lille næse, som Enhedslisten og de borgerlige partier vil tildele Helle Thorning-Schmidt. Masser af næser er uddelt til ministre gennem tiderne. Som regel har de ingen effekt. Jeg fulgte Folketingets samråd forleden, hvor oppositionen gik til angreb på statsministeren. Hurtigt blev det dog klart, at der ikke var fugls føde på sagen.

	Det rejser unægtelig et spørgsmål om, hvorvidt oppositionens frontløbere bør tildeles en politisk næse for at forsøge at sværte statsministeren til og trætte hende med gentagelse af de samme spørgsmål i over fire timer.

	3F bekæmper forringelser

	Per Christensen, formand for 3F

	Lørdag den 18. januar fortsætter Carsten Kofoed sin tordentale mod 3F og mig, fordi vi ikke vil kræve tidsubegrænset ret til dagpenge. Fair nok, men det er altså ikke vores mål at fastholde vores medlemmer på dagpenge. Det er at bidrage til, at de kommer i job og uddannelse.

	Det er virkelighedsfjernt og absolut ikke i orden, at Carsten Kofoed beskylder mig og 3F’s ledelse for at være kyniske, vaske hænder og gemme os bag slogans, når det drejer sig om de alt for mange, der har mistet og fortsat mister deres dagpenge. Ingen anden sag har optaget os mere de sidste fire år.

	Siden VKO-aftalen om dagpengeforringelser i 2010, som de radikale tilsluttede sig, har vi bekæmpet den med næb og klør.

	Vi bekæmper den fortsat med krav om ændring af de urimelige genoptjeningskrav, der svækker tilknytningen til arbejdsmarkedet for alt for mange af vores medlemmer, hvilket er stik imod, hvad fortalerne for dagpengereformen påstår, at den skulle gøre.

	Kære Carsten Kofoed, vi er uenige i dit krav om tidsubegrænset ret til dagpenge. Men derfor behøver du ikke svine os til, og skyde os de værste motiver i skoene.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,21. januar 2014,"	Nu er der igen diskussion om aktiv dødshjælp. Det Etiske Råds formand, Jacob Birkler, ævler trættende løs om filosofiske dødsdilemmaer og svag dødsaccept."
11593,/debat/2011/08/kom-hjem-manu-anna-mee,"Kom selv hjem, Manu og Anna Mee",Ida Auken," I et indlæg i Information opfordrer Anna Mee Allerslev og Manu Sareen (R) SF til at komme 'hjem' til de Radikale i integrationsspørgsmålet (19. august).
Præmissen for kommentaren er, at der kun er to veje i dansk integrations- og udlændingepolitik; Radikale Venstres eller Dansk Folkepartis. Er man ikke enig med de Radikale på alle områder, ligger man nærmest i ske med DF.
Men sagen er, at det er Radikale Venstre, der har forladt en pragmatisk tilgang til politik på integrationsområdet. De deler verden op i samme form for sort-hvide verdensbillede, som de selv kritiserer Dansk Folkeparti for. Væk er den tidligere radikale grundholdning, at har vi ikke 90 mandater til vores politik, må vi gå på kompromis og få så mange resultater som muligt.
I en periode, hvor SF har flyttet sig til netop denne pragmatiske position, har de Radikale forladt den.
Siden Socialdemokraterne og SF's kompromis Plads til alle der vil har medlemmer af Radikale Venstre forsøgt at fortælle en historie om SF, som var vi det nye Dansk Folkeparti. Særligt fastholdelsen af 24-års-regel og tilknytningskravet får dem til at anklage S og SF for at kopiere VKO's integrations- og udlændingepolitik.
Til denne myte hører den lige så mytologiske forestilling, at Radikale Venstre er et parti, der altid har stået samme sted i integrations- og udlændingepolitikken, og som blankt afviser at gå på kompromis med VKO's tiltag.
Myter holder ikke
Fakta viser, at ingen af fortællingerne holder.
For det første: I kompromiset med S måtte SF give sin støtte til fastholdelse af 24-års-reglen til gengæld for at få en række afgørende integrationstiltag igennem.
Resultatet er en politisk aftale, hvor Radikale Venstre bør kunne støtte langt størstedelen af tiltagene såsom værdig behandling af asylansøgere, opholdstilladelse til handlede kvinder, uddannelse til alle og indsats mod diskrimination på arbejdsmarkedet.
Det handler om at forvandle Danmark til et sted, hvor man føler sig velkommen, selv om man har en anden etnisk baggrund. Det handler om at løfte mennesker ud af fattigdom og gøre dem i stand til at tage vare på deres eget liv.
I valgkampen 2007 viste Radikale Venstres formand, Margrethe Vestager, samme vilje til kompromis, da hun udtalte: »Vejen til regeringsdannelse er viljen til at finde nye, gode løsninger. Gamle regler står ikke i vejen for regeringsdannelse, heller ikke 24-års-reglen og tilknytningskravet«.
SF har indtaget samme pragmatiske position som Margrethe Vestager. Vi må finde nye løsninger med de mulige flertal, vi har.
Skiftende standpunkter
For det andet har de Radikale selv skiftet position et antal gange på integrationspolitikken.
Da vi for to år siden vedtog repatrieringsloven, der bl.a. forhøjede støtten til repatriering med 100.000 kroner, sagde Marianne Jelved: »Det er et afskyeligt forslag, der skader Danmark, og som skader integrationen i Danmark. Det er en væmmelig tanke, at vi nu giver udlændinge penge for at rejse hjem og blive hjemme. Jeg tør næsten ikke sige det højt, men det er jo en form for etnisk udrensning.«
Hun glemte at nævne, at Radikale Venstre selv indførte repatrieringsloven sammen med Socialdemokraterne i 1999. Dengang sagde de Radikales ordfører: »Det er vores ønske, at dette lovforslag bliver vedtaget med et bredt flertal og dermed kan være med til at give mennesker en god ballast, når de begiver sig ud på en ny og meget stenet vej.«
Hun glemte også at nævne, at både Dansk Flygtningehjælp og UNHCR støttede den frivillige repatriering.
Find enigheden
For det tredje har de radikale været med til sætte ordninger i verden, der direkte forringer integrationen, f.eks. kontanthjælpsloftet og indskrænkning af skolepraktik.
Yderligere var det de Radikale selv, der fandt på og i 1998 indførte starthjælpens forgænger, den såkaldte introduktionsydelse, der indebar, at ydelsen for en nytilkommen flygtning blev 2.000 kroner lavere om måneden end kontanthjælpen.
Jeg bringer ikke ovennævnte eksempler på banen, fordi jeg tror, de gavner integrationsdebatten i Danmark. Jeg gør det for at begrave den forestilling, at der kun er to positioner i dansk politik, og at SF skulle have forladt den sande (radikale) vej. Der er store områder, hvor vi har fælles mål og fælles politik. Og så er der steder, hvor vores veje skilles.
Begge partier kæmper for vellykket integration, demokrati, ligestilling og religionsfrihed. Men de radikale bryder sig ikke om SF's markante opgør med reaktionære islamister, og de ser ikke samme behov for med al tydelighed at markere, at antidemokratisk ekstremisme ikke hører til i Danmark. Det er de i deres gode ret til. Men skal vi vinde valget, må vi anerkende, at politik kræver kompromiser, og stå sammen for at få en ny regering, der kan iværksætte alle de vigtige integrationstiltag, vi er enige om. Dét var tidligere de radikales pragmatiske og realpolitiske position, som vi i SF gerne vil invitere Anna Mee Allerslev, Manu Sareen og alle andre radikale til at vende tilbage til.
 
Ida Auken er medlem af Folketinget for SF




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",18.0,29. august 2011,"Hun glemte også at nævne, at både Dansk Flygtningehjælp og UNHCR støttede den frivillige repatriering."
3495,/debat/2014/12/df-ogsaa-skylden-folk-kommer-paa-arbejdsmarkedet,"»DF har også noget af skylden for, at folk ikke kommer på arbejdsmarkedet«",Lasse Skou Andersen," »Når man går rundt i Århus, møder man mange somaliere, der arbejder som taxachauffører, buschauffører og sådan noget. Så jeg troede faktisk ikke, det gik så dårligt. 7 ud af 10, der er uden job, det er en meget dårlig statistik. 
Indtil for et år siden var jeg selv en af dem. Jeg havde haft jobs, for eksempel i Kvickly og i et rejsebureau, men i fem år havde jeg ikke noget at lave. Først var jeg på dagpenge, så på kontanthjælp. Det var hårdt og meget kedeligt. Der var ikke så meget at lave ud over at læse avis og gå i den somaliske klub og spille kort. Og jeg følte mig på en eller anden måde lidt skyldig, fordi jeg ikke bidrog til samfundet. Det er også dyrt ikke at lave noget, for jeg havde så meget tid, så jeg drak rigtig meget kaffe i byen. 
Det sværeste var, at jeg langsomt blev en person uden mål. Jeg sendte mange ansøgninger, men det gav ikke rigtig noget. 

Så begynder man at tænke, at det måske er fordi, man har et muslimsk navn. Og desværre tror jeg, det er lidt rigtigt. Jeg ved ikke hvorfor, men det virker som om, cheferne foretrækker en der hedder Rasmus. Måske tror de ikke, udlændinge er gode nok. 
Jeg kender nogle somaliere, der ikke længere tror, de kan få et job. For de har prøvet uden at det lykkedes, og langsomt har de mistet håbet.
Det er selvfølgelig også et problem for andre udlændinge end somaliere. Men man kan ikke sammenligne en somalier med for eksempel en iraker. Vi er fra Afrika. Jeg har set mange arabere, der kommer hertil med en uddannelse. Det er der ikke så mange somaliere, der har. Araberne har også mere business end os. Her i Århus er der to somaliske restauranter i Bazar Vest og fem butikker. Der er mange flere arabiske. Der er ikke så mange somaliere, der har penge til at starte deres eget. 
Jeg har godt hørt fra en af mine venner, at der har været noget politisk diskussion om integration af somaliere. Det kan godt være, regeringen har ret i, at der skal stilles nogle højere krav. Men så skal det ikke være sådan noget med at sende folk i aktivering. Det tror jeg er spild af tid. Folk får ikke arbejde, men går bare et eller andet sted i kommunen. Jeg har selv prøvet det, og det hjalp overhovedet ingenting. 
Men hvis regeringen kommer med en konkret plan og giver folk en kort uddannelse, for eksempel seks måneder eller et år, og giver dem en chance for, at de kan få arbejde et eller andet sted, så er det fint nok. For somalierne vil gerne arbejde, det kan jeg se på dem, jeg selv kender. Der er selvfølgelig nogen, der kunne gøre en hårdere indsats, men man kan ikke sige, at de ikke har prøvet at finde et arbejde.
Det er et løgne-argument, når de højreorienterede partier siger, at somalierne ikke gider arbejde, fordi de kan leve bedre på kontanthjælp, end de gjorde i Somalia. Hvis dem fra Dansk Folkeparti var chefer og skulle ansætte, er jeg er ret sikker på, at de aldrig ville vælge en somalier. Og de ting, de siger, får mange folk til at tænke dårligere om somalierne og få mindre lyst til at ansætte dem. Så Dansk Folkeparti har også noget af skylden for, at folk ikke kommer på arbejdsmarkedet.
En ting, jeg har fundet ud af, er også, at i Danmark får de fleste arbejde gennem netværk. 90 procent, tror jeg. Og vi somaliere har ikke samme netværk som danskere. Det gælder ikke kun den ældre generation som mig selv, men også de yngre, som har fået en uddannelse. Jeg har en kammerat, der er uddannet mejerist. Men han kunne ikke finde praktikplads. 
For lidt mere end et år siden fik jeg endelig et job. Det gjorde mig rigtig glad. Det job fik jeg også på grund af netværk, fordi min svigersøster gik på universitetet sammen med min nuværende chef. Chefen sagde, at jeg skulle sende en ansøgning. Så det gjorde jeg. Allerede næste dag kaldte han mig til interview, og så startede jeg med det samme. 
Firmaet distribuerer reklamer, og jeg arbejder på lageret. Når du får reklamer fra Bilka, Føtex og sådan nogle, så er det os, der har sendt dem ud. Vi får paller med tryksager fra hvert firma, og så skal vi sørge for, at de bliver samlet i et bånd, så du kun får én af hver reklame. Det ordner maskinen. Mit job er opfyldning af vores maskiner og sortering af tryksager. Og nogle gange også mindre reparationer af maskinen, hvis den går i stå.  
Det spændende ved jobbet er, at det er et teamwork. Hvis der sker noget ved en af arbejdsstationerne, for eksempel hvis nogen kommer tryksagerne omvendt i, går hele produktionen i stå. Så vi er afhængige af hinanden alle sammen. Det er et job, der kræver træning. Man skal holde godt øje med informationerne på skærmen, så man gør de rigtige ting på det rigtige tidspunkt. 
Det er en meget god arbejdsplads. Jeg kan godt lide mine kollegaer og min chef. Det er hårdt fysisk arbejde, men hver anden time har vi en kort pause. Og til frokost en lidt længere pause. Så drikker vi kaffe fra den gratis kaffemaskine. Eller cappuccino eller kakao. Den kan lave det hele. Nogle gange spiller vi bordfodbold. Og så snakker vi om alle mulige ting, for eksempel er mange af mine kammerater vilde med fodbold. Champions League og sådan noget. Og i dag snakkede vi om, hvornår vi skulle holde ferie, og hvad vi skulle lave i ferien.
Det er meget bedre at arbejde end at være arbejdsløs.« 
Fortalt til Lasse Skou Andersen
",6.0,22. december 2014,"For lidt mere end et år siden fik jeg endelig et job. Det gjorde mig rigtig glad. Det job fik jeg også på grund af netværk, fordi min svigersøster gik på universitetet sammen med min nuværende chef. Chefen sagde, at jeg skulle sende en ansøgning. Så det gjorde jeg. Allerede næste dag kaldte han mig til interview, og så startede jeg med det samme. "
12098,/debat/2011/06/giv-udkantsmanden-taletid,Giv udkantsmanden taletid,Lea Stentoft," Udkantsdanmark er en fælles betegnelse for Danmarks 30 udkantskommuner. Spørgsmålet er, om betegnelsen også kan bruge på den gruppe danske mænd, der har tilfælles, at de som køn brolægger 'bunden' af samfundet?
Vi taler om de mænd, der udgør flertallet af de hjemløse og de indsatte i fængselerne. Mænd, der har højere selvmordsrate end resten af befolkningen. Mænd, der oftere tyer til flasken, der dør tidligere og som inden for de seneste år er blevet tabt i uddannelsessystemet. Mænd, der så at sige befinder sig på kanten af samfundet. Er de i virkeligheden de nye udkantsmænd? Og hvis de er, har vi så blik for problemstillingen?
Selvom denne gruppe af mænd fylder godt på samfundets sociale slagside, fylder de næsten ingenting i mediernes offentlighed. I hvert fald ikke i ligestillingsdebatten. Her hører man sjældent  fra dem.
I sidste uge skete det så alligevel. En udkantsmand sprang ud af busken i debatspalterne på Information under overskriften De røde har glemt os mænd (20. maj). Manden føler sig overset i ligestillingsdebatten og retter anklagen mod venstrefløjens politikerskare, som han mener, fokuserer ensidigt på ligestilling for kvinder. Han mener, venstrefløjen har mistet blikket for lavindkomstmændene i bunden af samfundet. Som han ordret udtrykker det: »Hvorfor må jeg ikke få en kæreste? Hvorfor er der ingen, der vil have mig, og hvad gør I ved det? Er lavindkomstmænd ikke jeres målgruppe? Stemmer vi bare pr. automatik på jer, så I behøver ikke at tage jer af vores problemer ... eller?«
Opråb fra udkanten
Indlægget har efterfølgende genereret mere end 200 kommentarer, og er blevet heftigt delt og kommenteret på de sociale medier.
Interessante er især de holdninger, der kommer til udtryk i kommentarfelterne.
Her tegner sig et klart billede af to modsatrettede holdninger, der også skiller kønnene i to lejre: En stor portion af de mandlige stemmer er enige med skribentens overordnede pointe om, at ligestilling i dagens Danmark kun er for kvinder.
Derimod kalder en overvejende del af kvinderne manden for en klynker, fordi han råber på lidt ligestilling til mænd her i samfundet.
Andre mistænker skribenten for at være et stort bluffnummer. De tror ikke på, at en dansk mand anno 2011 ærligt mener, at staten skal finde en kæreste til ham. Spørgsmålet er, om skribenten mon virkelig bluffer, eller om hans indlæg nærmere er et symptom på den ligestillingsdebat, der i dag huserer på venstrefløjen og i det danske mediebillede.
Kampen for særstilling
Selv om det virker en smule suspekt, at manden i ramme alvor beder staten finde en kæreste til sig, bunder hans krav måske i noget mere dybereliggende end en kæreste på statens regning. Måske skal hans indlæg læses som et krav om en plads i ligestillingsdebatten. En plads, som venstrefløjens kvindelige ligestillingsordførere ikke har formået at give ham.
Manden har måske fat i den lange ende. Staten skal selvfølgelig ikke finde en kæreste til ham  men hans krav er vel ikke så forskelligt fra kvinders krav om, at staten skal tildele dem en bestyrelsespost i private virksomheder fordi de er kvinder. Sjovt nok kaldes disse kvinder sjældent for klynkere.
Tværtimod har ligestillingsdebatten i årevis haft kvindeligt fortegn, hvor der sættes lighedstegn mellem ligestilling og positiv særbehandling. Venstrefløjens politikere står nærmest i kø for at tildele kvinderne positiv særbehandling i lange baner. Først skal de tvangskvoteres til bestyrelsesposter i private virksomheder. Den private ejendomsret og diskrimination af det modsatte køn vælger man åbenbart at se bort fra.
Og som om det ikke er nok, skal universiteter nu tilbydes kontant betaling for at ansætte flere kvindelige forskere. Forslaget er lige så diskriminerende som en kønskvote. Ja faktisk kræver det en dispensation fra ligebehandlingsloven. Men det er åbenbart helt efter bogen, så længe det er til kvinders fordel.
Fordelingen af barsel skal nu også overtages af politikerne, som ifølge venstrefløjen er langt bedre kvalificeret end den enkelte familie. At flertallets kvinder faktisk ønsker mest mulig barsel til dem selv, tror man ikke på.
Latterliggørelse
Tilbage står en broget flok af udkantsmænd uden et eksamensbevis i et samfund, hvor en kompetencegivende uddannelse er vigtigere end nogensinde før  både for manden og for samfundet. I dag har hver fjerde mand under 40 år kun en folkeskoleuddannelse. Spørgsmålet er, hvorfor er mændene er sakket så langt bagud.
En kvindelig debattør har allerede givet svaret i Informations debatsektion Med overskriften Mænd er skyld i deres egen svaghed (24. maj) opsummerer hun ganske godt sit svar til gruppen af mænd, der risikerer at blive tabt i deres egen tilværelse.
Indlægget illustrerer et fastgroet syn på, at alle verdens problemer skyldes mænd eller såkaldte maskuline værdier.
Men det er ikke særlig konstruktivt at tale om, hvis skyld det er. Det vigtige er, at der findes mænd på samfundets bund, der føler sig forbigået. Og når de åbner munden, bliver de latterliggjort. Tilsvarende reaktion ser man ikke over for kvinder, og derfor skal man heller ikke opføre sig sådan over for mænd. Det er ikke debatten værdig.
Ikke lige fordeling
Ligestillingskampen begyndte som en kamp for rettigheder. Dengang var stillingen 1-0 til mændene, der modsat kvinder havde stemmeret. Suffragetterne  nogle meget militante kvinder i slut-1800-tallet  begyndte derfor at kæmpe for kvinders ret til at stemme ved valg. Den ret har vi danske kvinder nu haft i snart hundred år. I dag er stillingen 1-1. Mænd og kvinder er juridisk ligestillet på alle fronter. Kvinder bliver sågar kompenseret af velfærdsstaten, når vi vælger at få børn.
Det er naturligvis nødvendigt for, at vi kvinder nyder den samme frihed som mænd på arbejdsmarkedet, at vi har de muligheder, og dem skal vi holde fast i. Men det viser hvor langt vi er kommet og tak for det. Vi har ikke brug for mere lovgivning, der erstatter ligestilling med særstilling til kvinder.
Ligestilling er ikke er det samme som lige fordeling eller positiv særbehandling. Ligestilling handler om lige rettigheder og lige rammer til alle uden diskrimination, hvad enten man er mand, kvinde, homoseksuel, transseksuel, heteroseksuel, brun, hvid  eller helt uden for boksen.
Ligestilling skaber lige muligheder for hver enkelt individ i et mangfoldigt samfund med plads til alle. Fordi mennesker fra naturens hånd er forskellige. Derfor skal vi skabe et samfund, der understøtter menneskers frie og personlige valg.
Udkantmandens opråb bør derfor ikke resultere i mænd som en ny offergruppe, handlingssyge politikere kan kaste sig over. Alligevel er det tankevækkende at følge proportionerne i ligestillingsdebatten. Følgende skisma tegner sig:
Råber en mand på ligestilling, er han en klynker. Råber en kvinde på særstilling, er hun progressiv og et stærkt forbillede, som har krav på en statslig betalt bestyrelsespost.
Ligestillingsdebatten skal ikke udvikle sig til en kamp om, hvilken side der kan stille med flest ligestillingsofre. Men det udelukker vel ikke, at vi får et større blik for den problemstilling, som gruppen af udkantsmænd udgør. De bør også være velkomne i debatten, uden at de prompte affejes som klynkere.
Lea Stentoft, er stud.scient.pol. og redaktør på bloggen Damefrokosten.com




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",45.0,3. juni 2011,"Interessante er især de holdninger, der kommer til udtryk i kommentarfelterne."
10128,/debat/2012/04/moedre-uden-faedre-udfordrer-kernefamilien,Mødre uden fædre udfordrer kernefamilien,Pia Olsen," Jeg har sat et barn i verden, som har et særligt grundvilkår. Hun har ingen far. Jeg har fået hende ved hjælp af en anonym sæddonor. Alt hvad jeg ved om sæddonoren er, at han er lyshåret, har blå øjne og er over 173 høj. Min datter kommer heller aldrig til at vide mere om den mand, der har leveret 50 procent af hendes genetiske ophav.
Det er jo ikke til at vide, om hun som teenager vil bebrejde mig, at al hendes utilpassethed og usikkerhed skyldes, at hun ikke kender den mand, hun har arvet sine sure tæer og sin selskabsblære fra, men indtil videre er hun i hvert fald en glad pige.
Ambitionen har da også hele tiden været at skabe et fuldt og rigt liv, så hun kan vokse op uden at føle, at hun mangler en far. Egentlig er jeg ikke selv så bekymret for, at den manglende far skal gå hen og blive et problem, men der er mange bekymrede indlæg i debatten om denne nye måde at etablere familie på.
Bekymringen lyder, at børnene kommer til at mangle deres far, deres genetiske ophav. At de kommer til at føle sig som halve mennesker, bliver rodløse og vokser op med en grundlæggende identitetskrise og et allestedsnærværende savn.
Hvad den glade mor angår, så skal hun regne med at blive konfronteret med følgende spørgsmål og bemærkninger: Er det ikke bare egoistisk? Er det ikke barnet, der kommer til at betale prisen for moderlykken? Det er nu engang bedst for et barn at have både en mor og en far.
Argumenterne imod den nye familiemodel kommer både fra forskere, børneeksperter, familieterapeuter, og sågar Børnerådet kalder det betænkeligt. Dertil kommer den brede offentlighed, som også er bekymret. I dette hav af bekymringer og betænkeligheder, kan det være svært at skille de saglige argumenter fra de meget følelsesladede indlæg i debatten. Som mor uden far bliver jeg lidt mistænkelig. Der er jo ikke noget nyt i det at få barn ved hjælp af en donor. Ægtepar hvor manden har problemer med sædkvaliteten, eller kvinden har problemer med ægkvaliteten, har siden 1997 kunne benytte anoyme æg og sæddonorer, når blot en af forældrene er biologisk forbundet til barnet. Og denne målgruppe indgår - mærkeligt nok - ikke i debatten om barnets behov for at kende sit genetiske ophav.
Det eneste nye er, at singlekvinder kan vælge at få barn ved hjælp af en sæddonor. Og hvorfor er det netop den konstellation, der har udløst debatten? Kan det mon være, fordi denne måde at skabe familie på, ikke foregår inden for kernefamiliens rammer?
Umiddelbart kan jeg ikke se nogen forskel på de børn, der vokser op i en kernefamilie, hvor forældrene har benyttet sig af en anonym donor for at få et barn, og så min datter. I begge tilfælde gælder det, at barnet ikke kender 50 procent af sit genetiske ophav.
En bedre model?
Den eneste forskel er familiemodellen. Derfor kunne jeg godt mistænke, at der bag bekymringen og betænkelighederne ligger den holdning, at kernefamilien er en bedre familiemodel end mor og barn-modellen. Min mistænkelighed blev yderligere skærpet, da jeg for et par år siden skrev en børnebog om at være barn af en donor. ?Hvor er Karlas far?? kom bogen til at hedde, og den er til dato den eneste bog på markedet, der omhandler mor-donor-barn modellen. Det er selvom, det anslås, at der minimum kommer 400 børn til verden på den måde hvert år. I min research til bogen blev jeg også konfronteret med et rystende fravær af børnebøger med andre familiemodeller end kernefamilien. Det var en chokerende oplevelse, særligt set i lyset af at over 40 procent af kernefamilierne ender med skilsmisse.
Fraværet af børnebøger, der præsenterer andre familiemodeller end kernefamilen, burde vække bekymring. Skal børnelitteratur ikke afspejle den virkelighed, børnene lever i? Hvad sker der med vores børns selvopfattelse, når de vokser op præget af idylliseringer og virkelighedsfjerne familieforestillinger? Kan man andet end føle sig helt forkert som barn af skilsmisseforældre eller sæddonor, når det intet er at spejle sig i? Som en af de forældre, der ikke selv har kunne leve op til den idylliserede familieforestilling, synes jeg, at vi svigter vores børn, ved at ophøje kernefamilien-modellen i en grad, så den kommer til at fremstå som den eneste rigtige familiemodel.
Jeg har ikke spor imod kernefamilien. Faktisk har jeg i mange år selv kæmpet for at skabe en. Først da jeg var tæt på de 40 år kastede jeg håndklædet i ringen og fik barn alene. Det jeg har noget imod er idylliseringen af kernefamilien. Den er på ingen måde en garanti for en lykkelig barndom. Faktisk vil jeg påstå, at kernefamlien er i vanskeligheder – og det er ikke kun skilsmissestatistikken, der bakker den påstand op. Eksperter advarer om, at antallet af ensomme og stressede børn og unge vokser, og messer at ro, nærvær og samtale, er det eneste , der kan dæmme op for den udvikling.
Kernefamilien har svært ved at holde fast i sine kerneydelser: Kærlighed, nærvær og relationer. Der er ikke tid til at tale sammen, komme hinanden ved, udvikle sig sammen og støtte hinanden. I alt for mange tilfælde er kernefamilien blot en skabelon, som får hverdagen til at fungere.
Som mor uden far, og som forfatter til bogen af samme titel har jeg mødt mange andre mødre, som har sat børn i verden ved hjælp af sæd og/eller ægdonor. Fælles for kvinderne, er at de i den grad har valgt deres børn. De har prioriteret deres liv benhårdt og tilrettelagt det så de er leveringsdygtige i nærvær, kærlighed og relationer.
Og med hensyn til børneeksperternes bekymringer for, at barnet kun har én primær person at søge trøst og fortrolighed hos, så er der selvfølgeligt noget om snakken. Men børnene har også nogle mødre, som virkelig har tænkt over deres relationer, og hvad de har at tilbyde et barn. De fleste mødre uden fædre fortæller, at familie, venner og veninder spiller en stor rolle i børnenes liv. Mor har brug for ekstra hænder og for børnene betyder det masser af gode relationer – ud over mor. For mit eget vedkommende har jeg oplevet det, som en sand flod af kærlighed, der strømmer gennem min og Karlas hverdag. Mine søde venner og veninder engagerer sig i min datter. Morfar og mormor elsker hende, som var hun deres egen. Og når min datter fortæller, at hun ikke har en far, fortæller hun i samme åndedrag, at hun har morfar, mormor, Anne, Karsten, Flemming, vennerne i Århus, moster Bina, onkel Tahir og alle de andre.
Relevans?
Måske er det naturligt, at en ny familieform skaber debat. Den nye familieform er en ordenlig mavepuster til en kernefamiliemodel i vanskeligheder. Måske er det så enkelt, at denne nye måde at skabe familie på udfordrer kernefamilien til at argumentere for sin relevans.
Den udfordrer også parforholdet og ikke mindst mændene til at nytænke deres rolle. Nye metoder, udfordrer jo altid de gamle. En skilsmisseprocent på 40,2 vidner om, at vi har brug for nye måder at gøre tingene på. Mit forslag er, at vi starter med at fokusere på, hvordan vi sikrer gode relationer, kærlighed og nærvær i rigelige mængder til vores børn. Så kan vi bagefter se på hvilke familiemodeller, der opstår ud af det.
Pia Olsen er journalist, forfatter og ungdomsforsker ved Center for Ungdomsforskning




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",677.0,21. april 2012,Leave this field blank 
5639,/debat/2014/02/regeringens-fossile-disharmoni,Regeringens fossile disharmoni,Tarjei Haaland," 
	Jørgen Henningsen skriver den 13. februar, at »den postulerede konflikt mellem regeringens to politikker – ønsket om CO2-reduktion på den ene side og øget olie- og gasudvinding på den anden side – slet ikke er reel«. Jo, den er. Der er tale om en konflikt mellem klimabeskyttelse og klejner i statskassen.

	Udfordringen i klimapolitikken er, at vi globalt kun kan tillade os at afbrænde en fjerdedel af de påviste reserver af fossile brændsler, hvis 2-gradersmålet skal kunne opfyldes. Det betyder, at over halvdelen af olie- og gas- reserverne skal blive i jorden, og at søgen efter ny olie og naturgas – som vil øge reserverne – skal stoppe.

	Når regeringen og Jørgen Henningsen finder det helt i orden med maksimal udvinding af egne olie- og gasreserver, så svarer det desværre til holdningen i alle andre lande med olie/gas-reserver. Men konsekvensen af denne argumentation vil blive en produktion og afbrænding af olie og gas, der er to-tre gange større end, hvad der klimamæssigt er forsvarligt. Denne oliestatsholdning er en af årsagerne til, at det hidtil ikke har været muligt at nå en international klimaaftale.

	Regeringen ønsker med prisværdigt ambitiøse klima- og energimålsætninger at bringe sig internationalt i front og demonstrere, hvad der skal til for at reducere CO2-udslippet ved at udfase de fossile brændsler og omstille til vedvarende energi.

	Nødvendig begrænsning

	Men ønsket om at gå foran er i disharmoni med planerne om maksimal udvinding af danske olie- og gasreserver og den fortsatte søgen efter mere. Danmark bør også her gå i front og lade sine forekomster af olie og naturgas – herunder også eventuel skifergas – forblive i undergrunden.

	Jørgen Henningsen og andre bør endvidere forholde sig til spørgsmålet om det rimelige i, at Danmark – som et af verdens rigeste lande og med et af de højeste CO2-udslip pr. indbygger – fortsat skal tjene milliarder af kroner på at udvinde den andel af olie- og gasreserverne, som ikke skal forblive i jorden. Burde denne andel ikke retfærdigvis reserveres til de fattige lande, der har sådanne reserver?

	Jørgen Henningsen kan desuden være rolig. Greenpeace arbejder stenhårdt for at sikre de nødvendige emissionsbegrænsninger – gennem reduktion af såvel forbrug som produktion af de fossile brændsler.

Tarjei Haaland, klima- og energimedarbejder, Greenpeace
",0.0,15. februar 2014,"	Jørgen Henningsen og andre bør endvidere forholde sig til spørgsmålet om det rimelige i, at Danmark – som et af verdens rigeste lande og med et af de højeste CO2-udslip pr. indbygger – fortsat skal tjene milliarder af kroner på at udvinde den andel af olie- og gasreserverne, som ikke skal forblive i jorden. Burde denne andel ikke retfærdigvis reserveres til de fattige lande, der har sådanne reserver?"
2525,/debat/2015/05/europa-skizofrent-forhold-menneskerettighederne,Europa har et skizofrent forhold til menneskerettighederne,Rasmus Raun Westh," Danmark og andre rige lande har, hvad man »med et mildt ord kan kalde en skizofren attitude over for international flygtningelov«.
Sproget virker måske uvant for et juridisk tidsskrift, men sådan lyder første sætning i en artikel i Columbia Journal of Transnational Law, som Thomas Gammeltoft-Hansen, forskningschef ved Institut for Menneskerettigheder, har forfattet sammen med kollegaen James C. Hathaway, der er juraprofessor på University of Michigan.
– Jeres artikel bliver indledt med en brandtale mod det skizofrene rettighedsregime. Hvor ser i den skizofreni?
»Vi står år efter år og hylder både flygtninge- og menneskerettighedskonventionerne og vigtigheden af at have det her grundlæggende rettighedsregime for dem, der ikke kan finde beskyttelse i deres eget land. Jeg var selv med til fejringen af flygtningekonventionens 60-årsjubilæum i 2011, hvor jeg hørte glødende forsvar for de her rettighedsregimer. Men hvordan hænger det sammen med, at de selv samme lande er ved at udvikle mere og mere drakoniske måder og politikker, der skal stoppe de selv samme flygtninge fra at nå deres territorium? Dét er den skizofrene tilgang til flygtningeregimet – når man på den ene side hylder de internationale normer ved enhver lejlighed, men i øvrigt laver det, jeg kalder kreativ juridisk tænkning.«
Kreativ dansk jura
Et nyere dansk eksempel på kreativ jura blev ifølge Gammeltoft-Hansen præsenteret af statsminister Helle Thorning-Schmidt (S) i oktober, da hun fra Folketingets talerstol varslede, at regeringen ville reagere på det stigende antal flygtninge fra Syrien med en stramning af reglerne for familiesammenføring. Forslaget blev kritiseret af bl.a. FN’s Flygtningehøjkommissariat (UNHCR).
»Her så man kreativ juridisk tænkning, hvor man nægtede adgang til familiesammenføring det første år – vel vidende at det vil være nødvendigt for rigtigt mange af dem, der kommer.«
Årsagen til, at det kan lade sig gøre, er bl.a., at flygtningekonventionen, der blev skrevet i 1951, ikke længere er tidssvarende i forhold til, hvordan folk flygter fra død og ødelæggelse anno 2015.
»Der var ikke nogen, der tænkte på, at det skulle være så dyrt og farligt at flygte for 60 år siden, da man skrev flygtningekonventionen. Det er kun i moderne tid, at familiesammenføring har fået en opsamlende funktion for rigtigt mange, der tager af sted alene (fordi bådturene er dyre og farlige, red.) og så håber på, at de kan få deres familie hertil senere. Og eftersom de to regimer (familiesammenføring og flygtningekonventionen, red.) formelt set ikke har noget med hinanden at gøre, kan man udnytte den gråzone, der ligger inde imellem. Derfor kan man skabe sig mere national selvbestemmelse i forhold til familiesammenføring. Det er et godt eksempel på kreativ juridisk tænkning, hvor målet er at få så mange syriske flygtninge som muligt til at vælge andre lande end Danmark.«
Rovdrift på naboen
»Beggar thy neighbour« kalder Gammeltoft-Hansen den type politik, der i samspil med grænsekontrollen tjener det formål at holde flygtninge væk på bekostning af andre lande.
»I 1970’erne og 1980’erne så man de store flygtningestrømme. Foruden de første bådflygtninge ankom flygtninge med fly, og de kunne pludselig søge asyl langt længere væk end hidtil. Som modtræk begyndte man at tænke i forskellige kontrolløsninger. Man involverede luftfartsselskaberne ved give dem bøder, og alle luftfartsselskaber udfører i dag grænse- og dokumentkontrol i et eller andet omfang. Det er derfor, man tager en faldefærdig skude over Middelhavet, selv om det ofte er 10 gange dyrere end en flybillet.«
– Hvordan tog det sig ud med bøderne sig ud herhjemme?
»Danmark var et af de første lande – vi lavede regler om det i 1986 og implementerede dem i 1989. Derefter fik et flyselskab en bøde, hvis de tog asylansøgere uden gyldigt visum med. I dag er bøden på omkring 5.000 euro. Det gav med det samme en logik hos flyselskaberne: Hvis man er i tvivl, så lad hellere være med at tage dem med og afvis dem fra begyndelsen.«
Samtidig kopierede både EU og Australien en amerikansk model, hvor man rykkede selve ’grænse’-patruljeringen til internationalt farvand.
»Logikken var: Vi er bundet af vores nationale lovgivning og internationale konventioner på eget territorium – men det er vi ikke på internationalt farvand.«
Modellen holdt dog kun et par år, indtil en række domme ved bl.a. Den Europæiske Menneskeretsdomstol slog fast, at man ikke kunne fralægge sig ansvar ved at opholde sig i internationalt farvand.
Dansk ansvar
Derfor leder staterne efter nye måder at holde flygtninge væk, forklarer Gammeltoft-Hansen:
»Den seneste udvikling er, at man i højere grad forlader sig på internationalt samarbejde. Det er meget specielt, for grænsekontrol har altid været et nationalt anliggende og et af de ypperste symboler på statens suverænitet. Nu bliver det også udenrigspolitik, både bilateralt og i større konstruktioner som for eksempel Frontex (EU’s grænseagentur, red.). Italien indgik tidligere et samarbejde med Libyen, og mange håber, at vi måske kan få en tilsvarende aftale op at stå, hvis vi kan skabe fred i Libyen. Problemet er bare, at en række af de samarbejdslande, man udvælger, ikke har nogen effektiv beskyttelse af flygtninge.«
Men heller ikke her kan man fralægge sig ansvaret.
»Verden er kommet til et punkt, hvor stater i alle mulige sammenhænge udfører forskellige former for myndighed på andre landes territorium. Det kan være Guantánamo, afhøringer, aflytninger, militæroperationer eller fangeoverførsler. På de her andre områder viser udviklingen, at man altså også er bundet af sit ansvar i de tilfælde.«
– Hvad er det bedste eksempel på, at Danmark eller EU kan være ansvarlige på libysk, kenyansk eller andre landes territorium?
»Hvis Danmark i kraft af Frontex-samarbejdet f.eks. samler nogen op i libysk farvand. Så udløser det et dansk menneskerettighedsansvar, fuldstændig som det gør ved piratmissioner i Adenbugten. Herudover kan man have et sekundært ansvar, sådan som man f.eks. har ved overlevering af fanger i Irak eller Afghanistan.«
– Men hvad er den klareste dom, der sætter juridisk præcedens for Danmark og EU og slår fast, at man har det her sekundære ansvar?
»Der er en hel række domme på spørgsmålet om ekstraterritorielt ansvar. For eksempel slår Hirsi-sagen fra 2012 klart fast, at man hverken kan gemme sig bag havreglerne eller bag det faktum, at det foregår på internationalt territorium,« siger han.
Hirsi Jamaa blev sammen med 200 andre bådflygtninge skubbet tilbage til den libyske kyst af de italienske myndigheder – der ifølge dommen brød deres forpligtelse til at undgå at sende folk tilbage til lande, hvor de risikerer tortur.
Farvel til konventionerne?
Tilbage står, at EU-landene fortsat holder brandtaler for at overholde internationale konventioner, mens man leder efter nye måder at stoppe tilstrømningen af flygtninge.
– Hvorfor opretholder man så det her skizofrene rettighedsregime?
»Forklaringen er flerleddet. Måske sætter vi menneskerettigheder højere i Europa, fordi vi har et EU, der netop er bygget på menneskerettigheder. Derfor er det svært at forestille sig, at vi træder ud af Den Europæiske Menneskerettighedskonvention og Flygtningekonventionen uden også i samme åndedrag at måtte forlade EU. Det kan man så være tilhænger af eller ej, men det ville i hvert fald få store konsekvenser. Og hvis vi opgiver vigtige traktater på menneskerettighedsområdet, som også beskytter forhold som f.eks. ejendomsret, kan det få betydning for vores bilaterale investeringer, som vi også er afhængige af.«
»Samtidig er der internt pres. Vi har en selvforståelse om, at Danmark er et liberalt, rettighedsrespekterende land med grundlæggende menneskerettighedsforpligtelser. Man kan selvfølgelig diskutere, om alle domme på området er spot on, men kernen i det vil vi jo gerne støtte op om.«
Det mest kyniske argument er dog det vigtigste, siger Gammeltoft-Hansen:
»Den allervæsentligste grund til, at de færreste overvejer at træde ud af konventionerne, er, at uden flygtningekonventionen ville vi ikke have noget effektivt argument for, at nærområdelandene skulle blive med at huse millioner af flygtninge.«
En exit fra konventionerne ville med andre ord sende et farligt signal til nærområderne, der i årtier har huset op mod 90 procent af verdens flygtninge, pointerer Gammeltoft-Hansen:
»Konsekvenserne kunne være, at Libyen, Libanon, Jordan og andre lande lukker deres døre i og måske endda udviser dele af eller alle de millioner af flygtninge, som de i øjeblikket huser. Hvis Libanon pludselig smækker sine døre i, kunne der være en million flygtninge på vej mod Europa, inklusive Danmark.«
Knækker sammen
Thomas Gammeltoft-Hansen mener, at Danmark og EU frivilligt bør tage flere flygtninge og f.eks. lade dem søge visum på ambassader, sådan som man kunne frem til 2002.
»Lad os prøve at skabe et eller andet alternativ til at sætte sig i de her både. Selv om chancen for at få asyl stadig vil være lille, er det trods alt en chance – lige nu er der intet alternativ. Spørgsmålet er jo, om den her skizofreni i sidste ende kommer til at knække sammen. Jo hårdere man går til kontrolmuligheder, jo mere man spiller med musklerne for at sætte ind mod menneskesmuglere og brække både op, des tydeligere sender man et signal til nærområderne om, at de skal gøre det samme.«
Han mener derfor, at Danmark f.eks. kunne tage de mest udsatte flygtninge og dem, der har en tilknytning, eksempelvis hvis de før har haft et visum.
»Måske ville det kun være få procent af det samlede antal. Til gengæld kan vi tage dem, der er mest sårbare, eksempelvis religiøse, etniske eller politiske mindretal eller folk med behandlingsbehov. Så ville man have et meget mere farbart argument for at få nærområdelandene til at holde for.«
Han understreger, at forslaget ikke bør erstatte det nuværende system, blot aflaste det.
»Der er ikke noget hokuspokus i det. Det er ikke engang nødvendigvis et humanitært argument. Men den situation, vi står i nu, er resultatet af årtiers manglende handling og forsøg på dobbeltspil. Den er ikke holdbar. Det kan enhver, der kigger ud over det her system, sige sig selv.«




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",63.0,22. maj 2015,"– Men hvad er den klareste dom, der sætter juridisk præcedens for Danmark og EU og slår fast, at man har det her sekundære ansvar?"
12806,/debat/2011/01/laeserbreve-1,Læserbreve,Informations Webredaktion," En gang offer, altid offer
Gorm Petersen, Hornslet
Det er noget af en provokation at lade efterlønsreformen gå ud over de 51-56-årige. Det var præcis disse små ungdomsgenerationer, som i sin tid var de 'lig på bordet', der skulle til for at få indført efterlønnen.
Uforholdsmæssigt mange i den generation kom på grund af ungdomsarbejdsløsheden aldrig til at bruge deres uddannelse. Til gengæld har de gennem skat på dårligt lønnet arbejde bidraget til, at de yngre generationer takket være skattebetalt efterløn kunne få fodfæste på arbejdsmarkedet.
Da efterlønseffekten begyndte at slå igennem på arbejdsløshedstallene var deres uddannelser blevet forældede og arbejdsgiverne foretrak yngre, nyuddannede kandidater.
Og nu vil man gudhjælpemig også fratage dem muligheden for selv at få efterløn. Det er forhåbentlig kun ment som en provokation.
Fyrmesteren Krarup
Ole Ankjær Madsen, Randers
I Information 18. og 28. januar slår Søren Krarup til lyd for, at FN-konventioner - i dette tilfælde konventionen om statsløshed af 1961, tiltrådt af Danmark i 1977 - bør afskaffes, så dansk lov bliver enerådende.
De unge statsløse i Danmark er opvokset og i mange tilfælde født her. Deres nationale identitet er dansk, og får de ikke et dansk statsborgerskab, er de ikke blot statsløse, de er også identitetsløse. Deres forældre har måske en identitet med sig fra det land, de kommer fra, men de unge har ingen anden baggrund end den danske at hænge deres nationale identitet op på. Muligvis er deres danske identitet en smule anderledes end den autoriserede frikadelle og rødgrød med fløde-identitet, men dansk er den ikke desto mindre.
Disse unge burde pr. automatik få tildelt et statsborgerskab, når de fylder 18 år. At de skal ansøge og oven i købet udsættes for en indfødsretsprøve er en ydmygelse og en skændsel.
I stedet for at inkludere dem i vort samfund skubber vi dem fra os. Derved gør vi dem til et let bytte for bandeuvæsen og organisationer som Hizb ut-Tahrir, der ikke blot tilbyder fællesskab og identitet, men også mulighed for at få afløb for den vrede, som de - helt forståeligt - kommer til at føle mod det danske samfund.
Og om Krarups holdning til konventioner: Lad os dog melde os ud af FN, EU og alt muligt andet og bare lukke vore grænser og være os selv nok. Min bekymring i den anledning gælder ikke den øvrige verden. Den klarer sig nok uden os.
Jeg er ikke bekymret for, om Krarup får gennemført sine vilde ideer. Det er heldigvis helt usandsynligt. Men det bekymrer mig, at han med sine holdninger bærer ved til det bål, der forgifter forholdet for mennesker, som føler sig udelukket der, hvor de burde være velkomne.
Skatteskævhed
Hanne Wilian, Espergærde
Der var engang, hvor politik var en hjertesag for folk, der ønskede at være med til at skabe en mere rimelig - ikke retfærdig, bare rimelig verden.
Politikerne arbejdede og kæmpede for at få deres politiske synspunkter frem til folket. Vi vidste, hvem der var hvem. Vi vidste, hvad den enkelte stod for.
Det er længe siden. Villy Søvndal (SF) talte for et par år siden på et møde, jeg tror det var i Nærum. Jeg spurgte til beskatning af gevinster ved salg af bolig. For mig og mange andre, der overhovedet er i stand til at tænke ud over vores egen næsetip, er det indlysende uretfærdigt og urimeligt, at vi kan tjene penge alene ved, at tiden går. Villy svarede: »Jeg tjener faktisk rigtig mange penge på mit sommerhus på Fanø hver eneste nat, mens jeg sover.« Præcis sådan sagde han.
Siden meldte jeg mig ind i SF. Det holdt ikke længe. Bl.a. på grund af den betonmur, der var og er omkring boligværdi og beskatning.
Da også udlændingepolitikken løb helt af sporet, blev det lidt for meget. Jeg meldte  mig ud, netop inden udmeldelsesbølgen ramte partiet. De kan blive for små, politikerne. Det kan blive for sølle. Det kan blive for galt.
Fastholdelsestyranni
Dea Kudsk, København
Eksempler er der sikkert mere end nok af. Vi, der dropper ud af gymnasierne, er jo ikke en lille gruppe. Og jeg er da ked af, at jeg spildte så mange af regeringens penge på at tage 1. og 2. g uden at gøre 3. g færdig.
Jeg kan godt se, en fastholdelsesvejleder ville have været ganske smart. Vedkommende kunne da helt sikkert med lethed have overbevist mig om at klø på. Nej!
Jeg var fast besluttet. Gymnasiets og mit forhold var slut. Jeg skulle bare væk fra de smalle gange og de lumre klasselokaler, væk fra tankpasserpædagogik og uselvstændighed.
Nu er det to år siden, jeg fik nok. De fleste siger stadig, 'nej hvor er det da synd for dig, hvorfor blev du ikke bare færdig?' Svaret er, at jeg ville have sumpet mig igennem pensum. Jeg ville ikke være mødt op mere end højst nødvendigt. Jeg ville have skrevet så få og dårlige opgaver, at det ikke gav nogen mening for mig. Jeg var vant til at få karakterer over middel, det var en ond spiral der kørte mig nedad, dårlige karakterer førte endnu dårligere karakterer med sig og endnu mere modløshed.
Efter gymnasiet har jeg brugt et års tid på to forskellige produktionsskoler. Jeg synes, det er synd for mine klassekammerater fra gymnasiet, der er gået glip af den udvikling, man kan gennemgå på en produktionsskole. Jeg rejste et halvt år i Sydamerika, og pludselig gik det op for mig; hey, jeg er sgu klar til at komme i gang igen. Så nu gælder det hf-enkeltfag, og om halvandet år har jeg min eksamen, godt nok tre år senere, end det først var planlagt, men jeg føler hverken, at jeg eller regeringen har tabt noget som helst der.
En fastholdelsesvejleder og regeringens planer ville have gjort mig til et nedkørt menneske uden udsigter til at komme videre efter gymnasiet. Det er jo heller ikke så smart, vel?
Doven gør fed
Claus Hyldahl, speciallæge, Skodsborg
Så kom der endelig tal på det, som er åbenlyst for alle: Vi bliver bare federe og federe. Mange positive intentioner og tiltag har ikke kunnet knække fedmeudviklingen. Det er næppe viden eller muligheder, der savnes. Og der er ingen evidens for, at den danske befolkning bliver dummere og dummere. Så hvor ligger den forandring i vores levevis og samfund, som på 40 år har fordoblet forekomsten af fedme i landet?
Vi værner om vores frihed, men må af og til erkende, at friheden har en pris, som vi ikke vil og kan betale. De samfundsøkonomiske omkostninger ved overvægt overstiger 20 milliarder kroner om året - for ikke at tale om de personlige og sociale omkostninger, som kan være svære at gøre op i kroner og øre.
Vi snyder os selv, når vi tror, at viden, fornuft og muligheder kan dæmme op for de primitive drifter, som styrer vores hjerner. Vi er grådige og dovne af natur og designet til et liv, hvor der var knaphed på alt. I dag kvæles vi i overflod af kalorier, bekvemmelige hjælpemidler, tilbud og chancer. Hele vores marked har som mål konstant at trigge vores belønningscenter i hjernen.
Lige siden stenalderen har vi arbejdet på at indrette vores samfund så bekvemt som overhovedet muligt. Vi har fritaget kroppen fra kravet om ubehagelig anstrengelse.
Det er i den nydelses- og bekvemmelighedsfikserede samfundsstruktur, at problemet ligger. Det er først, når vi indser det og er villige til at skabe forandringer i kulturerne og strukturerne i skoler, institutioner, arbejdspladser, trafik m.m., at vi kan vende udviklingen. Som på så mange andre områder i vores samfund savnes også her politisk mod, kreativitet og vilje.
Ingen svage hos Sohn
Leopold Galicki, København
Ole Sohns (SF) længere indlæg om at mindske ulighed (27. januar), fortjener en særlig opmærksomhed. Han skriver om de ledige, sygemeldte, kontanthjælpsmodtagere, kort sagt den uensartede befolkningsgruppe, som af forskellige bestemte årsager har det tilfælles, at de modtager overførselsindkomster. Når de fleste andre politikere, både herhjemme og i udlandet, skriver om mennesker som er marginaliserede på arbejdsmarkedet, undgår de næsten aldrig at bruge tillægsordet 'svage'. Sohn bruger ikke en eneste gang adjektivet svag. Han opdeler ikke samfundet i de stærke og de svage, når emnet er overførselsindkomster eller andre emner på det sociale område.
Der ligger en bestemt opfattelse af samfundet bag opdelingen i svage og stærke. Jeg mener ikke, man skal tillægge dem, der bruger opdelingen, dårlige hensigter eller fascistoide holdninger. Alligevel skabes der hermed en ulighed. Den ulighed er humanistisk, for naturligvis skal vi, der er stærke, hjælpe de svage.
Humanistisk ulighed er en mental dimension, og den strider mod den opfattelse, at alle mennesker kan bidrage til samfundet, når der er nødvendige og anstændige forhold - når der er plads til alle.
Derfor er det stigmatiserende at betegne bestemte befolkningsgrupper som svage. Det forstærker den eksisterende socioøkonomiske ulighed.
Når Sohn undlader at gøre det, demonstrerer han, hvad han står for.
Økonomvits
Preben Hammer Jensen, Knivkær
Det er da morsomt, at vi skal høre 'førende økonomer' fortælle os om vejen ud af den økonomiske krise. Når man nu husker, hvor meget de kunne fortælle os om vejen ind.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,29. januar 2011,"Da efterlønseffekten begyndte at slå igennem på arbejdsløshedstallene var deres uddannelser blevet forældede og arbejdsgiverne foretrak yngre, nyuddannede kandidater."
6517,/debat/2013/10/holocaustbenaegtelse-problem-irans-ledere,Holocaustbenægtelse er et problem for Irans ledere,Anshel Pfeffer," 
	Har han sagt noget endnu? Har manden fra Teheran rent faktisk ytret H-ordet? Er han villig til at erklære holocaust for enestående, eller omtaler han det ganske enkelt som endnu en forbrydelse i verdenshistorien? Hvordan forholder han sig til førerprincippet, og har han en teori, der kan forklare fraværet af en skriftlig ordre (om at myrde jøderne, red.)? Og hvordan forholder han sig til Rumkowski (leder af ældrerådet i den jødiske ghetto i Lodz under den nazistiske besættelse af Polen, red.)? Redningsmand eller charlatan?

	Vi israelere må kende svarene på alle disse spørgsmål, og vi slipper ikke Irans præsident, Hassan Rouhani, af krogen, før han har danset de seks millioner slørs dans og aflivet enhver tvivl om eller fornægtelse af holocaust.

	I de seneste par uger, mens Rouhani har givet en række interview og har holdt uofficielle briefinger med højtstående amerikanske journalister, har cirkusset gentaget sig selv. Hver gang han bliver spurgt om holocaust, og hver gang leverer han en slags svar. Jeg er ikke helt klar over, hvad han svarer, da jeg ikke taler farsi, og der har angiveligt været visse kontroverser om oversættelsen af nogle af hans ytringer. Nogle har set det, som om han lægger distance til den tidligere iranske præsident, Mahmoud Ahmadinejad, der blev betragtet som holocaustbenægter, mens andre har opfattet det som røgslør. Jeg ved ikke, hvad der er den korrekte udlægning, og jeg er ligeglad. Selv hvis Rouhani besøgte Yad Vashem Holocaustmuseet i Jerusalem og reciterede alle fire millioner navne, der er samlet i museet, og derefter hjalp de lokale forskere med at lokalisere de to millioner navne, der stadig mangler, ville det ikke ændre noget. Det ville f.eks. ikke det ændre på, at regimet, som Rouhani tjener, sponserer massemord på syriske civile.

	Bør ikke være grunden

	Af en eller anden grund har vi gjort anerkendelse af holocaust til en politisk lakmustest, som om vi har brug for en iraner til at bekræfte, at vores oldeforældre blev slagtet for 70 år siden. Hele øvelsen er en hån mod deres minde.

	Jeg tvivler på, at der findes begivenheder i menneskehedens historie, der er bedre dokumenteret og gennemforsket end holocaust. Ikke at jeg har behov for historikerne, når jeg kan tale med tusinder af overlevende, der er levende vidner. Holocaustbenægtelse handler ikke om historisk forskning; det blev gjort klart med retssagen mod David Irving for 13 år siden. Der findes ikke en velrenommeret historiker i verden, der ville drømme om at betvivle de etablerede fakta. Der findes stadig få galninge, der endnu hævder, at et par jøder måske døde på grund af tyfus under Anden Verdenskrig, men at der ikke fandtes gaskamre – i dag interesserer de ingen.

	Det, vi ser i dag, er ikke holocaustbenægtelse i den forstand, men i stedet forskellige modstandere af Israel, der forsøger at trivialisere og marginalisere Israels erindring ud fra en overbevisning om, at netop dér findes ’zionisternes akilleshæl’, som en iransk forfatter skriver.

	En overbevisning om, at den eneste grund til Israels overlevelse gennem de seneste 60 år, er landets indflydelse på de vestlige nationer som følge af holocaust. Spørgsmålet om, hvorvidt de tror på, at holocaust fandt sted eller ej, og hvor mange jøder der blev dræbt, er i den forbindelse irrelevant. De iranske ledere er overbevist om, at hvis de kan overbevise verden om, at holocaust var en krigsforbrydelse på linje med andre krigsforbrydelser og er sammenlignelig med den palæstinensiske tragedie i 1948, så vil Israel lide et alvorligt slag.

	De israelske og jødiske ledere og journalister, der hidser sig op over, hvad Rouhani sagde eller ikke sagde, går deres ærinde.

	Deres besættelse af Irans holocaustbesættelse styrker den fejlslutning, at seks millioner døde jøder er årsagen og retfærdiggørelsen for Israels grundlæggelse snarere end 2.000 år med jødiske bønner om hjemvenden til Zion, såvel som den politiske zionismes fødsel et halvt århundrede før holocaust fandt sted.

	Mens holocaust yderligere understregede den fundamentale retfærdiggørelse af en jødisk stat, var og bør holocaust ikke i sig selv være en grund. Og på samme måde ville det ikke ændre en tøddel på Teherans linje, hvis Yad Vashem i morgen åbnede en afdeling i alle iranske byer.

	Diktaturets adelsmærke

	Tidligere var Iran Israels tætteste allierede i regionen; fik det alle iranere til at mindes årsdagen for befrielsen af Auschwitz? Sandsynligvis ikke. Alliancer i denne del af verden er ikke baseret på venskab eller fælles værdier, kun på fælles interesser.

	Nogle af Israels tidligere allierede i Tyrkiet, Egypten, Palæstina og Saudi-Arabien har også haft holocaustbenægtelse på plakaten, men det er den slags mennesker, man er nødt til at samarbejde med.

	Vores problem med Iran består i deres udvikling af atomvåben, der kan igangsætte et våbenkapløb i regionen samt deres støtte til et morderisk regime i Syrien, der i løbet af den to et halvt år lange borgerkrig allerede har dræbt flere mennesker og skabt flere flygtninge end den 66 år gamle konflikt mellem Israel og Palæstina. Herudover er problemet deres støtte til Hizbollah, der har udført terrorangreb på israelske mål verden over.

	At ignorere holocaust har altid været de værste diktaturers adelsmærke; Sovjetunionen var kun indstillet på at mindes »ofrene for fascismen« og forfulgte jødiske skribenter, der på nogen som helt måde forsøgte at beskrive folkemordet på jøderne. Irans holdning til holocaust er et symptom på regimets undertrykkende natur. Men det er først og fremmest et problem for Irans langvarigt undertrykte befolkning, og ikke vores.

Anshel Pfeffer er journalist ved den israelske avis Haaretz

Oversat af Troels Heeger
",3.0,7. oktober 2013,"	De israelske og jødiske ledere og journalister, der hidser sig op over, hvad Rouhani sagde eller ikke sagde, går deres ærinde."
5420,/debat/2014/03/naervaer-kan-effektiviseres,Nærvær kan ikke effektiviseres,Rikke Smedegaard," 
	Karla var sådan en pige, som kravlede under bordene i klassen, mens der var undervisning. Hun opførte sig besynderligt, og så havde hun altid lus. Karla var tit alene hjemme, for Karlas mor arbejdede langt væk.

	Karla gjorde altid noget, hun ikke måtte. Hun var ved at drive lærerne til vanvid. En dag opdagede jeg, at Karla gjorde ting, hun ikke måtte, fordi de andre lokkede hende til det. Når de andre piger løb ud for at sjippe, prøvede de altid at løbe fra Karla. Hvis hun spurgte, om hun måtte være med, havde de altid lavet en regel, som gjorde det umuligt. Kun når jeg talte med dem om det, fik hun lov.

	Hver gang, jeg var på legepladsen eller med i klassen, ville Karla have mig tæt på sig. Mange af de voksne på skolen var skeptiske over for den tillid, hun viste mig, og at hun knyttede sig til mig. De sagde, det nok var bedst, hvis jeg ikke brugte så meget tid på Karla. Det var faktisk uprofessionelt, at jeg havde fået en så nær relation til hende.

	Men Karla, hun greb min hånd, så op på mig med et stort smil og sagde: »Dig og mig, Rikke. Vi forstår hinanden.« Hun nægtede at slippe mig.

	Der blev indkaldt til møde med Karlas mor. Hun fik refereret, hvor stort et problem hendes barn var. Det blev antydet, at hun nok skulle gøre noget anderledes. Efter mødet kom hun hen og sagde til mig: »Karla er så glad for dig« og smilede varmt. Jeg ville så gerne have fortalt Karlas mor, at jeg kunne se det fra hendes side. Men jeg turde ikke, for så ville jeg måske blive opfattet som illoyal.

	Sender problemet videre

	Op til en ferie blev det besluttet, at Karla skulle skifte klasse. Den uofficielle årsag var, at Karla på sigt skulle skifte skole, og for at få lov til det var hun nødt til først at prøve en anden klasse. Alle vidste, at en ny klasse ikke ville hjælpe på hendes problemer, men vi kunne jo ikke blive ved med at slås med hende.

	Jeg skulle give hende beskeden, for det var mig, hun havde tillid til. Jeg kan stadig mærke den helt fysiske følelse af, hvor forkert det var. Vi satte os i et rum for os selv. Jeg havde øvet mig på, hvordan jeg skulle sige det til hende. Det lød mekanisk. Karla fik våde øjne. »Det vil jeg ikke, Rikke. Jeg vil blive i min egen klasse.«

	Første skoledag efter ferien havde jeg glædet mig til at se Karla igen. Men hun var der ikke. Jeg spurgte efter hende. »Hendes mor har taget hende ud af skolen. De er flyttet til en anden by,« lød svaret. Der blev smilet, mens jeg gik i stykker. Flere uger efter havde jeg dage, hvor jeg pludselig begyndte at græde, fik kvalme og blev svimmel af mit eget selvhad.

	Nogle måneder senere skulle jeg i en anden forbindelse fortælle om en arbejdssituation, som havde berørt mig. Mens jeg fortalte historien om Karla, bandede jeg det langt væk, at jeg stadig ikke kunne gøre det uden at græde. Men psykologen over for mig sagde ikke, at jeg var uprofessionel. Hun bad mig om ikke at forandre mig.

	Til min store overraskelse sagde hun med vrede i stemmen: »Den dér historie. Det er den, du skal bygge din faglighed på!«

	Det har jeg gjort lige siden. Men måden, politikerne prioriterer på, gør det langt fra let. At flytte Karla ind i en anden klasse, selv om ingen troede på, at det skulle gøre noget som helst bedre, er blot et af flere eksempler på ting, som skal afprøves, før man kan få lov til at finde en langtidsholdbar løsning, der virker for barnet.

	I andre tilfælde ved lærere og pædagoger desværre også godt, at problemerne ligger uden for skolens regi og ressourcer, men er alligevel tvunget til at gennemføre en række tiltag, fordi der ikke er andre mulige løsninger, f.eks. fordi det specialtilbud, barnet kunne have brug for, ikke har en ledig plads.

	Folkeskolelogik

	Jeg har været uddannet pædagog i knap 18 år. I 12 år har jeg været beskæftiget inden for specialområdet. Jeg har videreuddannelse og et hav af erfaringer at trække på. I de fleste tilfælde ved jeg, hvilken indsats der skal sættes i værk over for børn med særlige behov. Noget af det allervæsentligste er den nære og trygge relation, hvor barnet kan få lov til at udvikle sig personligt og socialt i samspil med en voksen.

	I mit daglige arbejde som pædagog på en skole kan jeg kan finde på at lave systemer for barnet, som de voksne skal administrere. F.eks. et afkrydsningsskema så barnet ved præcis, hvornår det har opfyldt vores krav og kan opnå ro. Jeg efterspørger også, at man forbereder barnet på ændringer i hverdagen og beder om, at der tages hensyn til, at nogle børn har brug for mere stilhed end andre. Eller at de altid er i den samme gruppe.

	Jeg har stor respekt for de lærere, som jeg arbejder sammen med. Men virkeligheden er, at man sommetider glemmer, at det der skema skal udfyldes, eller man skal forberede barnet på en forandring. Eller simpelthen ikke har tid til at gøre det. Fordi der er 26 andre elever i klassen, en bekymret mor i døren, en far i telefonen og et barn, som græder over, at farfar er død.

	Når jeg kommer med mine bud på, hvad der skal til, bliver de altid taget godt imod, men de bliver langtfra altid realiseret. Ikke på grund af modvilje, men fordi virkeligheden ikke tillader det. Til sidst lyder svarene på mine forslag mismodigt: »Det kan vi nok ikke her. Det her er jo en folkeskole.« Og de har ret!

	Lærere skal løse opgaver, de ikke har viden om, og pædagoger har ikke rammer til at bruge deres viden. I bund og grund er det ikke faglige kompetencer, vi mangler, men muligheden for at bruge de kompetencer, vi har.

	Resultatet er udmattede lærere og pædagoger, som føler sig utilstrækkelige. Selv de allerbedste steder sker det desværre, at man til sidst som professionel pludselig bare bliver et menneske, som knap nok kan hænge sammen, fordi de krav, der stilles, ikke passer sammen med mulighederne i systemet. Så hører man pludselig sig selv sige: »Så opfør dig dog ordentligt!« Selv om man godt ved, at det slet ikke er barnet, der er problemet. Når vi ikke kan få det til at hænge sammen, er det ikke, fordi vi er dårlige lærere eller pædagoger. Det er, fordi det ikke det hænger sammen!

	Offentligt omsorgssvigt

	Politikernes inklusionsplan tvinger os til at gøre noget, som hører hjemme i et bestemt system, i et helt andet system. Specialområdet er kendetegnet ved daglig fælles refleksion, supervision og ved, at man som voksen er tæt på få børn. I folkeskolen har man ikke tid til den nærhed, hverken med børnene eller de ansatte imellem. Der er tale om to vidt forskellige systemer med vidt forskellig logik.

	Gør det allersværeste for mindre. Det er, hvad jeg kan høre, politikerne beder os om.

	Politikerne har overset det vigtigste: Nærvær kan ikke effektiviseres! Nærværet er den vigtigste ressource, vi har. Det er umuligt at skabe en tillidsfuld og tryg relation uden at være nærværende. Det er umuligt at overbevise et barn om, at det har betydning, hvis man ikke har tid til at lytte og se barnet i øjnene.

	I politikernes tjeneste kan vi som professionelle tvinges ud i at ændre os som mennesker – så vi kan gå på kompromis med etikken. Dét, som politikerne påstår, er inklusion, er i virkeligheden i mange tilfælde omsorgssvigt begået af det offentlige.

Karla er ikke pigens rigtige navn. Den er ændret for at beskytte hende.

Rikke Smedegaard er pædagog




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",40.0,19. marts 2014,"	Der blev indkaldt til møde med Karlas mor. Hun fik refereret, hvor stort et problem hendes barn var. Det blev antydet, at hun nok skulle gøre noget anderledes. Efter mødet kom hun hen og sagde til mig: »Karla er så glad for dig« og smilede varmt. Jeg ville så gerne have fortalt Karlas mor, at jeg kunne se det fra hendes side. Men jeg turde ikke, for så ville jeg måske blive opfattet som illoyal."
3855,/debat/leder/2014/10/valg-paa-fjendebillede,Til valg på et fjendebillede,Martin Burcharth," Når politikere ikke har den ringeste idé om, hvad de egentlig vil med magten, fristes de til at føre valgkamp på fjendebilleder. Frygt flytter vælgerne. Det er der en lang tradition for i amerikansk valgpolitik.
I 2004 blev præsident George W. Bush genvalgt ved at manipulere med vælgernes frygt for et nyt terrorangreb fra al-Qaeda. I modsætning hertil valgte Barack Obama håb og forandring som temaer i valgkampene 2008 og 2012.
På tirsdag er der midtvejsvalg til Kongressen og valg til guvernørposter og parlamenter i flere delstater. I valgkampen har republikanernes tema været en enkelt person, hvis navn altid har forekommet dem fremmed (Obama), og hvis politik de afskyer. Demokraterne er hoppet med på denne vogn ved at sky en præsident, der trods sine imponerende indenrigspolitiske bedrifter kun støttes af fire ud af ti vælgere i meningsmålinger.
En popularitetskvote på 40 pct. er måske ikke særlig høj. Men amerikanske medier er ikke vant til at sætte tingene i historisk perspektiv. Under midtvejsvalget i 2006 var George W. Bushs popularitet nede at rode omkring 35 pct., hvilket kan tilskrives hans inkompetente håndtering af Katrina-orkanen i 2005 og sunniopstanden i Irak.
På den anden side var Bill Clintons popularitet betydeligt højere end Obamas under midtvejsvalget i 1998 til trods for skandalen om hans seksuelle forhold til en praktikant i Det Hvide Hus og en mulig rigsretssag i Senatet.
Hvordan kan man forklare, at Obamas popularitet er så lav i forhold til Clintons? Amerikansk økonomi havde det bedre i 1998 end i dag. Men Obama har faktisk fået gennemført langt flere reformer til fordel for demokratiske vælgere end Clinton. Alligevel har ingen sårbare demokratiske kandidater til Repræsentanternes Hus og Senatet i valgkampen 2014 bedt Obama om at komme dem til undsætning. Han har fået besked om at blive væk. Demokraterne tør som sædvanlig ikke forsvare deres egen politik.
Det gør republikanerne derimod. Siden den ’republikanske revolution’ ved midtvejsvalget i 1994 har deres styrke været autenticitet og en klippefast tro på egne ideer. Det giver ofte gevinst i valgkampe, om end det hurtigt kan blive vendt til en politisk katastrofe, hvis de udviser manglende smidighed og villighed til kompromis i Kongressen.
I denne valgkamp er netop dét republikanernes problem. Vælgerne opfatter dem som mere ubøjelige end Obama og demokraterne. Derfor har republikanerne valgt den mest destruktive form for politik: at dæmonisere præsidenten. Demokratiske kandidater hænges alle som én ud for at være Obama-kloner. Håbet er, at konservative vælgere – især hvide, der er mere tilbøjelige til at stemme ved midtvejsvalget – vil anspores af dette fjendebillede til at strømme til valgurnerne. Det kan meget vel ske, men det er også muligt, at demokrater – ikke mindst det sorte mindretal – går på barrikaderne for at forsvare en præsident, de beundrer.
Lige nu giver meningsmålinger republikanerne en god chance for at fravriste demokraterne flertallet i Senatet, men intet er givet på forhånd. Hvis det skulle ske, har den kommende republikanske flertalsleder i Senatet, Mitch McConnel, lovet at lægge »giftpiller« ind i hvert budgetforslag, der skal vedtages. Alle Obamas bedrifter skal skrottes: sundhedsreformen, finansreguleringen, forbrugerbeskyttelse og miljø- og klimaregulering. Chancen for en indvandrerreform og mere støtte til uddannelse vil fordampe frem mod det næste kongresvalg i 2016. McConnells plan er m.a.o. at sende budgetforslag til Obama, som afvikler hele hans eftermæle. Præsidenten vil naturligvis nedlægge veto. Det vil lukke forbundsstaten ned, som det er sket før. Denne gang håber republikanerne imidlertid, at vælgerne vil give Obama skylden.
De seneste års handlingslammelse i Washington, D.C. har medført, at befolkningen og politikere ude i den amerikanske provins er begyndt at tage tingene i egen hånd. Det gælder f.eks. på klimafronten, hvor handel med CO2-kvoter og udvinding af sol- og vindkraft støt vinder frem. Sundhedsreformen er blevet mere populær. Økonomien vokser støt. Alt nyt og ukendt frygtes i begyndelsen; med tiden bliver det accepteret. Det vil Obamas forandringer af det amerikanske samfund også blive – trods republikanske protester.
",0.0,1. november 2014,"Hvordan kan man forklare, at Obamas popularitet er så lav i forhold til Clintons? Amerikansk økonomi havde det bedre i 1998 end i dag. Men Obama har faktisk fået gennemført langt flere reformer til fordel for demokratiske vælgere end Clinton. Alligevel har ingen sårbare demokratiske kandidater til Repræsentanternes Hus og Senatet i valgkampen 2014 bedt Obama om at komme dem til undsætning. Han har fået besked om at blive væk. Demokraterne tør som sædvanlig ikke forsvare deres egen politik."
7138,/debat/2013/07/kejseren-intet-toej-paa,Kejseren har jo intet tøj på,Jens Nauntofte," 
	Så har Egyptens generaler gjort det igen. De fyrede præsident Hosni Mubarak for to år siden. Nu har de sendt præsident Mursi samme vej. Ud i mørket, hvor en fængselscelle venter. Både Mubarak og Mursi kunne have undgået at blive kuppet, hvis de havde lyttet til deres kritikere og ikke blot havde taget vare på deres egne snævre interesser. Som topleder er det en god ide at lægge øret til jorden og lytte til, hvad der foregår ude i samfundet. Både Mubarak og Mursi ignorerede vredesråbene fra millioner af egyptere i Kairos gader. Men generalerne lyttede – og handlede. Exit Mursi!

	Den nu styrtede egyptiske præsident Mohammed Mursi får rig lejlighed til at gruble over, hvad der gik galt for ham. Han steg lodret op fra Det Muslimske Broderskabs rækker og vandt præsidentposten ved valget for et år siden. Og nu er han brutalt fjernet fra magtens tinde og arresteret. Han kan se frem til en fængselsdom for at have forbrudt sig på to afgørende punkter. Han afsatte den militære topchef general Tantawi i 2012, og han afsatte rigsadvokaten. To forhold, der vil blive straffet som kup mod statsøvrigheden. Og det kan selv en præsident – især en styrtet præsident – stilles til regnskab for.

	Overhørte alle advarsler

	Lige siden militærkuppet mod Mursi denne uge - og det var et militærkup – har vi fra flere sider hørt det synspunkt, at militæret ikke kan tillade sig at afsætte en demokratisk valgt præsident. Vestlige ledere spiller den samme melodi.

	Selvfølgelig ser det ikke pænt ud at kuppe en præsident, der blev valgt af et flertal. Men som det er blevet fremført af Mursis kritikere: ’Kejseren har jo intet tøj på!’ Mursi stod til sidst alene og rådvild. Han var så isoleret fra samtlige instanser hele vejen rundt, at han reelt ikke kunne regere mere. Demokratiske regler valgte han at ignorere. Ligesom han ignorerede sine egne løfter til befolkningen. Hybris var en af de anklager, han fik i nakken. Det førte til en nervekrig. Til sidst havde han ikke blot hærledelsen imod sig, men også justitsvæsnet, medierne, selv monarkierne i Den arabiske Golf – og allervigtigst: 17 millioner egyptere i Kairos gader.

	Egypten er ikke et demokrati, fordi man har afholdt nogle frie valg. Der skal meget mere til. F.eks. at bekæmpe korruption, skabe respekt for de juridiske myndigheder, for menneskerettigheder og for ligestilling mellem mænd og kvinder. Den virkelig fatale fejltagelse var, at Mursi glemte løfterne om at skabe økonomisk fremgang, et hovedkrav ved revolutionen for to år siden. Demokrati er en sårbar størrelse, det skal forsigtigt næres for at blomstre og udvikle sig. Mursi overhørte alle advarsler.

	I stedet var det voldsomt provokerende, at Broderskabet energisk arbejdede på at gøre Egypten til en islamisk stat. Man behøver ikke være den store Egypten-kender for at vide, at store dele af den egyptiske befolkning er stærkt allergiske over for tvangsislamisering og sharialove.

	Mursi, en stikirenddreng

	I april mødte jeg i Kairo den berømte egyptiske forfatter Alaa al-Aswany, der bl.a. har skrevet romanen Yacoubians Hus. Aswany er en ivrig samfundsdebattør, der ikke lægger skjul på sin kritik af Mursi-regeringen. Det var en dybt skuffet Aswany, jeg mødte:

	»Skællet er faldet fra mine øjne,« sagde Aswany. »Først mente jeg, at Mursi i det mindste skulle have en chance for at bevise, hvad han kunne udrette. Men hurtigt fandt vi ud af, at han var en marionetdukke, der blev ført af andre i Det Muslimske Broderskab.«

	Aswany havde en kort overgang troet på, at Mursi var demokrat: »I dag ser jeg det anderledes,« sagde han. »De muslimske brødre handler som fascister. Det er en fejltagelse, at vi har valgt dem til at lede landet. Der er ingen undskyldninger for en person, der lader folk dræbe. Det er præcis, hvad Mursi lader ske i Kairos gader. Mubarak sidder i fængsel, fordi han var ansvarlig for forbrydelserne mod demonstranterne under Tahrir-oprøret. Men disse fyre i dag, de går fri for straf. Jeg vil gå så vidt som at kalde gruppen omkring Mursi for gangstere. Det er ren Al Capone, som i gangsternes Chicago. På et tidspunkt bliver denne bande fjernet fra magten. Hvornår det sker, ved vi ikke.«

	De ord faldt i april i år, godt to måneder senere er Mohamed Mursi ført ud af præsidentpaladset af soldater, der har arresteret ham.

	For Aswany var Mursi mere marionet end diktator:: »Man giver Mursi for megen ære ved at kalde ham for diktator. Mursi er en stikirenddreng for de muslimske brødre, intet andet. Vi drømmer ikke om at ønske os Hosni Mubarak tilbage. Men i det mindste sørgede Mubarak for at give folk fornemmelsen af, at staten var der for at beskytte dem. I dag står vi, som var vi nøgne, og må finde os i at blive gennembanket af Mursis bander. Vi lavede ikke oprør for at få dette voldsregime. Det bliver nødvendigt at lave et nyt oprør,« lød det profetisk fra Alaa al-Aswany, som i den forgangne uge har været at finde blandt de jublende millioner, der sammen med oppositionsbevægelsen Tamarod bragte Mursi til fald.

	Det er voldsomme beskyldninger fra den vennesæle succesforfatter, hvis bøger er læst over hele verden.

	Det islamiske brand er ødelagt

	Nedsmeltningen af det islamiske Mursi-regime kunne antageligt have været undgået, hvis Mursi havde inddraget en bredere kreds af samarbejdspartnere. Nu er det for sent. Den arresterede præsident er midlertidigt erstattet af en af sine kritikere, formanden for forfatningsdomstolen, Adly Mansour.

	Aktiemarkedet reagerede øjeblikkeligt med en kraftig stigning på over 10 procent. Den omstridte forfatning er suspenderet. Adly Mansour skal hurtigst muligt skabe fælles fodslag i det splittede samfund og bane vejen for et hurtigt præsidentvalg og parlamentsvalg samtidig med, at en verdslig forfatning udarbejdes.

	Det islamiske ’brand’ er ødelagt for lang tid fremover. Det skyldes bl.a. Mursis brudte løfter fra 2012: »Giv mig tre måneder, og jeg skaber en annahda (renæssance, red.),« lovede han.

	Kongemager og kongemorder

	Det interessante bliver at se, hvorvidt den midlertidige præsident Mansour viser sig at være bydreng for generalerne. Han sagde, da han torsdag aflagde ed på forfatningen, at han vil arbejde for at skabe national forsoning, og at han forventede, at Det Muslimske Broderskabs millioner af tilhængere vil deltage aktivt i det kommende valg og placere sig konstruktivt i det nye parlament.

	Det er næppe de ledende medlemmer af Broderskabet, som vi i dag kender, der kommer på tale. Hæren har nemlig ladet de 300 højst rangerende medlemmer arrestere – de vil blive sigtet for medansvar for overgreb og drab på oppositionens folk i Kairos gader.

	Når man kalder den egyptiske hær for ’kingmaker’, er det, fordi generaljuntaens accept er afgørende for at kåre den næste ’konge’. Hæren er det egyptiske samfunds rygrad, det har det været siden Nassers revolution i 1952. Hæren har enorme privilegier, og de seneste måneders voldsomme uro sender ligesom oprøret i 2011 et entydigt varsel til hærens ledelse: Hvis Mursi ikke kan skabe ro, så skal han udskiftes! Det lyder simpelt, og det er simpelt. Derfor handlede hærjuntaen hurtigt, da den afsatte Mubarak i 2011 efter 18 dages folkerejsning. Nu har den gjort det igen. Ikke for selv at skulle bestyre magten. Men fordi den ikke ville finde sig i præsident Mursis utilladelige sammenblanding af religion og statsledelse.

	Så hvad var mere nærliggende for en ’kingmaker’ end også at fuldføre opgaven som kongemorder?

	Exit Mursi!

	 

Jens Nauntofte er journalist, forfatter og udenrigskommentator




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",16.0,6. juli 2013,"	Så har Egyptens generaler gjort det igen. De fyrede præsident Hosni Mubarak for to år siden. Nu har de sendt præsident Mursi samme vej. Ud i mørket, hvor en fængselscelle venter. Både Mubarak og Mursi kunne have undgået at blive kuppet, hvis de havde lyttet til deres kritikere og ikke blot havde taget vare på deres egne snævre interesser. Som topleder er det en god ide at lægge øret til jorden og lytte til, hvad der foregår ude i samfundet. Både Mubarak og Mursi ignorerede vredesråbene fra millioner af egyptere i Kairos gader. Men generalerne lyttede – og handlede. Exit Mursi!"
5136,/debat/2014/04/laeserbreve,Læserbreve,," 
	Reducér ikke Folketinget

Andreas Åbling Petersen, Løgumkloster

	Folketingets første næstformand, Bertel Haarder (V), foreslår at skære antallet af folketingsmedlemmer ned fra de nuværende 179 til 149. Det får han støtte til fra blandt andre Anders Samuelsen (LA) og Pia Kjærsgaard (DF).

	Bertel Haarder argumenterer med, at der i takt med at mere lovgivning er flyttet til EU, er blevet tilsvarende mindre at lave for medlemmerne af Folketinget. Det er da en klar udmelding, men hvor meget er der tilbage af det oprindelige Venstres grundholdning i den melding?

	Så vidt jeg har forstået, så var Venstre i sin tid forrest i arbejdet for at indføre folkestyre i Danmark. Jeg vil derfor foreslå, at Venstre – i respekt for partiets rødder – går forrest og begynder at arbejde for at genindføre folkestyre i Danmark. Så bliver Folketinget ikke arbejdsløst lige foreløbig.

	1. maj for solidaritet i EU

Christopher Røhl, landsformand i Radikal Ungdom, og Christian Kjølhede, kandidat til Europa-Parlamentet for de radikale

	Er det ikke ved at være tid til, at arbejderbevægelsen og de socialistiske partier udviser et mere internationalt udsyn? 1. maj blev indført som en kampdag, hvor man kæmpede for en ottetimers arbejdsdag. Det mål fik man indfriet allerede i 1920. Vi mener dog, at arbejderbevægelsen stadig har meget at kæmpe for.

	I disse tider hvor vi sætter Europa højt på dagsordenen, burde kampen netop tages for Europa og for vores medborgere i dette fællesskab. Vi efterlyser en europæisk solidaritet hos de danske arbejdere: En solidaritet, der ikke mistænkeliggør polakker og andre østeuropæere. En solidaritet, der kæmper for lige vilkår i Danmark – uanset nationalitet. En solidaritet, der overvinder de reelle udfordringer på arbejdsmarkedet – som for eksempel social dumping.

	Vi savner de socialistiske røster i kampen for fri bevægelighed og internationalt samarbejde og forståelse. Ændres dette ikke, står vi tilbage med en kampdag, vi ligeså godt kunne kalde »først til mig«.

	Enhedslisten vil forringe velfærd

Jon Krog, branchedirektør i Selveje Danmark

	Enhedslisten ønsker at nedlægge muligheden for, at mennesker, der har brug for pleje, selv kan bestemme, hvor de ønsker at bo. Det gør de ved at forhindre dem adgang til de såkaldte friplejeboliger.

	Her er der tale om nonprofitorganisationer, der på deres unikke værdigrundlag ønsker at skabe et sted med kvalitet i plejen og omsorg for det enkelte menneske – uanset om der er tale om ældre eller handicappede. Nu ønsker Enhedslisten så helt at nedlægge den mulighed for en gruppe borgere, der med henvisning til FN’s handicapkonvention ellers netop har retten til selv at bestemme, hvor de ønsker at bo og leve deres liv.

	Stadig flere ældre vælger i dag aktivt at flytte i en friplejebolig, og friplejeboligerne har ofte et langt lavere sygefravær end tilsvarende offentlige tilbud. Kunne det ikke animere til nysgerrighed i forhold til kvalitet og indhold – frem for blot et ønske om at lukke ordningen?

	Det er jo heller ikke sådan, at friplejeboliger er forbeholdt de velhavende – faktisk er friplejeboliger åbne for alle uanset indkomst – og derfor er de i langt videre omfang med til at skabe lighed end det modsatte. Vi vil derfor opfordre alle – også Enhedslisten – til at se på, hvordan vi kan udvikle vores velfærd frem for at gå i gang med at afvikle den.

	Vi kan med fordel skele til både Norge og Sverige, der allerede har indgået nationale aftaler om, hvordan et godt og konstruktivt samspil mellem det offentlige og de selvejende organisationer sikres.

	S har svigtet vælgerne

Erik Nørregaard, Nexø

	Helle Thorning-Schmidt (S) er ifølge Politiken den 27. april stolt af regeringens resultater og politik. Mon vi lever i hver vores land? Ingen regering i nyere tid har gennemført en så asocial politik, der er så langt fra, hvad den har lovet og publiceret i partiprogrammet.

	Det er en politik, der har bragt tusindvis af familier til fortvivlelse på grund af de såkaldte reformer og beskæringer på ydelser til den i forvejen svageste del af befolkningen – herunder kan nævnes dagpengereformen, efterlønsreformen samt besparelser på utallige andre områder.

	Under den nuværende regering har 25.000 offentlige ansatte mistet deres job, 35.000 mennesker er røget ud af dagpengesystemet, og forældre under 30 år må fremover leve af SU eller gensidig forsørgelse. Men det stopper ikke der. Der er også sket en forringelse af efterlønnen, der tvinger nedslidte til at blive på arbejdsmarkedet, der er blevet ringere mulighed for at få tildelt førtidspension, og et stigende antal familier lever nu under fattigdomsgrænsen. For at føje spot til skade har regeringen givet massive skattelettelser til de rigeste og erhvervslivet.

	Hvis det er god socialdemokratisk politik, er der noget, som jeg – og mange andre vælgere – har misforstået.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,1. maj 2014,"	Stadig flere ældre vælger i dag aktivt at flytte i en friplejebolig, og friplejeboligerne har ofte et langt lavere sygefravær end tilsvarende offentlige tilbud. Kunne det ikke animere til nysgerrighed i forhold til kvalitet og indhold – frem for blot et ønske om at lukke ordningen?"
9882,/debat/2012/05/venstrefloejen-endt-politisk-idekrise,Venstrefløjen er endt i politisk idékrise,George Lakoff og Jens Jonatan Steen," Mange spåede, at finanskrisen ville blive det store vendepunkt for de europæiske socialdemokrater. Den konservative økonomiske tænkning havde afsløret sine svagheder, markederne var kollapset under vægten af udtjent tankegods og forfejlet politik. Befolkningerne vil forstå at den rå kapitalisme havde svigtet. Vejen ville være banet for venstrefløjen.
Men sådan er det langtfra gået i store dele af Europa eller Danmark. Det er tværtimod gået støt ned ad bakke for en regering, der endnu helt ikke har vundet fodfæste. Vælgerne flygter til både Venstre og Enhedslisten. Flertallet af de mange mennesker, der satte deres kryds til venstre for midten, har haft svært ved at få øje på de virkelig store forandringer.
Dansk centrum-venstre er langtfra alene om at stå over for en form for politisk identitetskrise. Et tilsvarende billede tegner sig i resten af Europa.
Det konservative dominerer
Der findes mange mulige forklaringer på udviklingen. Men ét er sikkert: En del af forklaringen er, at det fortsat er de konservative ideer og det konservative sprog, der dominerer.
De politiske hovedbudskaber fra centrum-venstre kommer således også til at lyde og lugte langt væk af konservativ ideologi. Det gælder, hvad enten de drejer sig om skattelettelser i toppen, smalkost i den offentlige sektor, øget udbud af arbejdskraft, afvisning af europæisk kickstart og ensidigt fokus på de ’hårdtarbejdende’ danskere. Det skaber alt sammen politisk sprog, der understøtter en konservativ framing og en konservativ dagsorden.
Politik er en kamp på ideer. Det politiske sprog, som vi hver dag læser i avisen, får præsenteret i frokostpausen eller hører fra politikerne, er således langtfra neutralt. Så når man taler modstanderens sprog, bekræfter man også dennes ideer.
Den pointe er altafgørende at forstå, hvis man vil på vinderholdet i politik. Og det er her, venstrefløjen fejler. Regeringens konservative fejlkurs er opstået, fordi man ikke har haft tilstrækkelig tro på og mod til at tale ud fra egne politiske værdier.
Ingen selvtillid
Man har ikke formuleret en klar vision, og man har ikke skabt sit eget politiske sprog.
Hvis man ikke selv kan italesætte og udstikke en klar kurs, vil andre gøre det for én. Og det er netop det, der er sket for regeringen i Danmark.
Man er røget ind på en midtersøgende kurs, hvor objektive svar og teknokratiske løsninger har været de dominerende. Man har baseret sine politiske svar på logik, statistik og objektivitet. Men derved har venstrefløjen stærkt undervurderet betydningen af og mulighederne i at bruge sproget politisk aktivt.
I det hele taget er det en forældet tanke, at der skulle findes sande eller objektive svar. Vores verdenssyn er ikke defineret af fakta og fornuft.
Det skyldes, at vores hjerner – i hvilke 98 pct. af vindingerne er ubevidste – netop ikke er styret af rationelle indfald, men derimod af billeder og grundlæggende forestillinger og tagenforgivetheder, som er bestemmende for vores opfattelse af virkeligheden.
Hvis man f.eks. diskuterer skat og bruger betegnelse ’brandbeskatning’ om afviklingen af fastfrysningen af ejendomsværdibeskatning, tegner man et meget negativt billede, der rodfæster sig i vores hjerner. Skat bliver noget skadeligt og farligt. Hvem ville nogensinde ønske at støtte et parti eller en politiker, der i overført betydning, vil sætte ild på folks boliger?
Med det billedrige udtryk går forslaget fra at være en kilde til øgede investeringer i børnehaver og folkeskoler til at være djævelsk angreb på vores private ejendom.
Man bruger altså en ideologisk opfattelse af skat til at definere sit politiske sprog. Dermed giver man sin modstanderes politik et særdeles negativ skær. Det er effektivt og stærkt.
Og samtidig er det meget mere end bare sprog, kommunikation og spin – det er ikke bare at sige tingene på en anden måde, men derimod at sige dem ud fra dine egne værdier.
Overtager borgerligt sprog
Denne styrke i koblingen mellem sprog, hjerne og politik er venstrefløjen nødt til at forstå, hvis den nogensinde skal blive i stand til at skabe et legitimt politisk projekt og kaste den borgerlige røst fra sig. Man bliver simpelthen nødt til at formulere et positivt alternativ ud fra egne værdier.
Men i stedet for at gå den vej har venstrefløjen overtaget den borgerlige fløjs sprog. Ganske uforvarende promoverer den en liberalkonservativ dagsorden og styrker dermed det konservative værdisæt. De borgerlige partier kan trygt læne sig tilbage og klappe i deres små hænder.
Vi ser således talrige eksempler på, hvordan de politiske tankerammer og sproglige billeder underminerer venstrefløjen, påvirker den politiske debat og slår den borgerlige kurs fast.
Et aktuelt af slagsen er diskussionen om den globale økonomiske krise, der er gået fra at være en ’finansiel krise’, der skyldtes bankernes grådighed, til i dag at være en statsgældskrise, der skyldes ’velfærdsmæssigt overforbrug’. Det sprogbrug medvirker netop til at styrke den konservative position og svække centrum-venstre-regeringens projekt.
Hver gang man genbruger et borgerligt slagord eller kopierer den borgerlige politik, så forringer man altså sit eget politiske fundament.
Pointen er derfor, at når man tror, at det er ord, man mangler, er det i virkeligheden ideer, man søger. Derfor haster det med at få venstrefløjens egne ideer frem i lyset.
Hvis venstrefløjen fortsat vælger at undlade at definere sine egne værdier og sit eget sprog, vil andre fortsætte med at gøre det for dem.
Derfor er budskabet til en venstrefløj i identitetskrise: Italesæt med jeres egen politik, før andre gør det!
 
 
George Lakoff er professor i kognitiv lingvistik ved Berkeley Universitet i Californien og rådgiver for Demokraterne i USA
Jens Jonatan Steen er analysechef i Cevea




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",85.0,29. maj 2012,"Hvis venstrefløjen fortsat vælger at undlade at definere sine egne værdier og sit eget sprog, vil andre fortsætte med at gøre det for dem."
2440,/debat/2015/06/boer-boykotte-folketingsvalget,Bør vi boykotte folketingsvalget?,Christian Bennike," »Danmark er ikke et demokratisk samfund.« Så hård er anklagen fra bevægelsen Stem ikke til folketingsvalget! I pjecen Vælgerstrejke skriver den blandt andet, at Folketinget ikke længere repræsenterer folket, men er blevet »et redskab« for »multinationale selskaber, de store centralbanker og transnationale organisationer som EU, IMF og WTO«.
Det går i det hele taget ganske elendigt med det politiske system, hvis man skal tro bevægelsen. De politiske partier er stort set ens, medierne fokuserer kun på proces og personer; lovarbejdet er så kompliceret, at kun embedsmænd kan finde ud af det, og en lille superelite har tilranet sig så meget magt, at den reelt står over folketinget. Kort sagt: Systemet er så råddent, at der kun er én løsning: Boykot folketingsvalget den 18. juni. Valget er nemlig ikke bare betydningsløst, det er også en del af problemet, fortæller Saman Atter Motlagh fra Stem ikke til folketingsvalget!.
»Prisen for at give de partier, man sympatiserer med, en lille smule mere indflydelse er, at man samtidig legitimerer og fastfryser den udemokratiske måde, vi gør tingene på i dag,« siger Saman Atter Motlagh.
Esben Bøgh Sørensen, der også er aktiv i bevægelsen, er enig.
»Hvis demokrati betyder, at folket regerer sig selv, så passer det ikke på Danmark. Vi har ikke folkestyre, men elitestyre. Der er en lille økonomisk, mediemæssig og politisk elite, som reelt står over Folketinget, og du kan ikke afsætte hele maskineriet af medier, partier og økonomiske logikker,« siger han og henviser til bogen Magteliten – hvordan 423 danskere styrer landet, som netop er udkommet. Her har to ph.d.-forskere kortlagt den danske magtelite og konstateret, at cirka halvdelen kommer fra det private erhvervsliv, og at kun 18 procent arbejder inden for politik eller stat.
»Folketingsvalget er ikke demokratisk. Det er en stramt kontrolleret forestilling, hvor der bliver oppustet nogle politiske forskelle, som ikke eksisterer, og som reelt handler om at legitimere magteliten. Der sker en lille omrokering inden for den politiske elite, men det er det,« siger Esben Bøgh Sørensen.
Demokratisk deltagelse
Ifølge ’Stem ikke til folketingsvalget!’, bør vi forlade vores nuværende styreform og udvikle en ny, der har mere direkte demokrati. Bevægelsen peger på, at der allerede findes demokratiske fællesskaber i samfundet, som kan være inspiration for et mere demokratisk samfund.
»Når elever og studerende slutter sig sammen og træffer beslutninger i fællesskab; på arbejdspladser, i fagforeninger eller blandt venner. Eller alle de danske foreninger. Den slags sociale praksisser skal definere, hvordan vi skal styre landet,« siger Esben Bøgh Sørensen.
Han nævner, at der findes projekter i Spanien og Brasilien, hvor borgerne er med til at godkende de offentlige budgetter.
– Hvad skal der konkret ske, når alle har boykottet valget, og systemet er brudt sammen? Hvordan får vi så et mere demokratisk samfund?
»Det er ikke vores ansvar at sige, hvad der skal ske,« mener Saman Atter Motlagh. »Det er jo ikke noget, vi alene skal finde på – deri ligger det demokratiske. Demokrati er netop en praksis, ikke bare en model man lægger ned over folket. Det gode svar på dit spørgsmål er at stille det videre til læserne: Hvad ville der egentlig ske?«
– Hvis vi skal omstyrte systemet, så bliver I altså nødt til at fortælle, hvad der skal sættes i stedet for …
»Nej, det synes jeg ikke, vi behøver,« siger Esben Bøgh Sørensen.
– Er I ikke bare anarkister?
»Nej, vi er demokrater,« siger Esben Bøgh Sørensen. »Man skal skabe rum til, at folk selv kan deltage i demokratiet. Her i Aarhus burde folk for eksempel slutte sig sammen og diskutere, hvordan vi bør indrette vores by. Det sker i Barcelona lige nu, hvor man er ved at udvikle et deltagelsesdemokrati. Vi vil gerne skabe en mulighed for, at vi overhovedet kan diskutere den slags ting,« siger Esben Bøgh Sørensen.
– Det kan man vel godt gøre uden at boykotte folketingsvalget?
»Vi siger ikke, at det aldrig giver mening at stemme. Men lige nu er det en god måde at protestere på,« siger Esben Bøgh Sørensen.
– Hvad er det, man ikke kan diskutere, som det ser ud i dag?
»Det handler ikke om en konkret ting, vi ikke kan diskutere, men om at folket ikke har nogen magt over samfundsudviklingen. Befolkningen har ikke på samme måde mulighed for at gennemføre, det den ønsker, som eliten har. Problemet er den skæve magtfordeling,« mener Esben Bøgh Sørensen.
– Så nogle har bedre mulighed for at påvirke udviklingen end andre. Det lyder ikke så underligt …
»Men Folketingets magt et blevet udhulet. Selv det, der forhandles om i finansloven, er jo en minimal del af statens budget,« siger Esben Bøgh Sørensen. »Vi kan ikke bare beslutte at sætte skatten op eller at føre en mere ekspansiv finanspolitik. I det ene tilfælde vil vi blive straffet af markederne, og virksomheder vil flytte ud af landet. I det andet tilfælde vil vi blive straffet af EU med bøder,« siger han.
– Det med den globale kapitalisme bliver vel ikke anderledes af, at vi indfører en nyt politisk system?
»Vi tror ikke, vi kan ændre alt fra den ene dag til den anden. Vi vil gerne sætte gang i en bevægelse og en protest,« siger Esben Bøgh Sørensen.
– Man kunne måske kalde det en samfundsmæssig udfordring, men det er vel ikke nødvendigvis en udhuling af demokratiet?
»Det mener vi klart, det er. Uanset hvem vi stemmer på – om vi stemmer eller ej – er toppolitikerne nødt til at følge den internationale økonomis diktater og er underlagt overnationale strukturer og eliter som EU og IMF,« siger Esben Bøgh Sørensen.
Valgkampen er et show
Ifølge Stem ikke til folketingsvalget! er det et stort problem, at de politiske partier minder så meget om hinanden, at der ikke findes alternativer til den poliske comme il faut.
»Det (valgkampen red.) fremstilles, som om det er et valg mellem to helt forskellige ting, men det er et show. Det er virkelig dumt, men det virker,« siger Esben Bøgh Sørensen.
Eksempelvis har medier og politikere talt meget om de 39 milliarder kroner, som angiveligt er forskellen mellem regeringens økonomiske politik og Venstres nulvækst. Men forskellen er reelt forsvindende lille. De samlede offentlige udgifter frem mod 2020 skønnes at være omkring 5.500 milliarder kroner, og i det perspektiv syner 39 milliarder kroner ikke meget.
»Ideen om, hvad der er gangbart politisk materiale, er snævret helt vildt ind, så selv Enhedslisten efterhånden har bevæget sig helt ind mod midten,« siger Saman Atter Motlagh.
– Vi har jo ytrings- og forsamlingsfrihed, så I kan jo bare samle nogle ligesindede i en kælder og skrive et partiprogram. Hvis I kan argumentere for jeres synspunkter og overbevise folk, så kan I dreje samfundet i den retning, I gerne vil …
»Det ville kræve, at man indgår på de præmisser, som er en del af problemet – uskrevne regler, diskurser, ideologi,« siger Saman Atter Motlagh.
»Man skal danse efter en bestemt pibe for at få noget igennem. Man skal kunne håndtere medierne på en bestemt måde. Man skal stille op med valgplakater og så videre. Tag Alternativet: De er nødt til at deltage i en dans, som de siger, de vil gøre op med. Det ender sikkert med, at de er lige så alternative som Ny Alliance var nye,« siger han.
– Men det her interview modbeviser vel jeres pointe. I er jo i medierne nu. I kan fremlægge lige de synspunkter, I vil.
»Problemet ligger ikke i, at vi ikke kan få spalteplads, men i den vurdering der findes i den offentlige forståelse af, hvad der kan fungere som fornuftige argumenter og fornuftig politik,« siger Saman Atter Motlagh
»Der er økonomiske interesser, som sætter rammerne for, hvilken politik man kan føre, hvis man skal bedrive ’ordentlig statskundskab’. Og de politiske kommentatorers ord bliver selvopfyldende, fordi de skaber en ide om, hvad der er rigtig politik. Så man kan ikke bare gå ud og samle alle sine venner og finde på et eller andet. Det vil lynhurtigt blive slået ned,« siger han.
– Men er det ikke bare fordi, det, man siger, er dumt så? Det bedste argument vinder vel, og når ens argumenter møder virkeligheden, kan det slå gnister …
»Men hvad er virkeligheden? Det er netop den politiske virkelighed, der skal sættes til diskussion. Tror du Den Franske Revolution var en del af den politiske virkelighed, før den fandt sted for 200 år siden?,« spørger Saman Atter Motlagh.
– Der er sikkert en del på venstrefløjen, som er enige i jeres systemkritik, men risikerer I ikke at splitte venstrefløjen? Hvorfor ikke bare opfordre alle til at stemme på en bestemt kandidat eller parti, så I ikke ender med at styrke de kræfter, I er uenige med?
»Men de (kandidaterne og partierne, red.) er en del af problemet. De er en del af det politiske system, som man er nødt til at gå helt udenom,« siger Esben Bøgh Sørensen.
– Mener I virkelig, at det er helt lige meget, om man stemmer på Enhedslisten eller på Liberal Alliance?
»Stort set,« siger Saman Atter Motlagh.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",168.0,5. juni 2015,"»Men de (kandidaterne og partierne, red.) er en del af problemet. De er en del af det politiske system, som man er nødt til at gå helt udenom,« siger Esben Bøgh Sørensen."
11841,/debat/2011/07/laeserbreve-9,Læserbreve,Informations Webredaktion," Befri DONG fra kapitalismen
Søren Kolstrup, Maribo (Ø)
Chefen for Danmarks største energiselskab Anders Eldrup vil gerne være klimavenlig. Han vil bidrage til at gøre Danmark fossilfrit. Trods ædle mål har DONG afskediget værdifulde VE- forskningsmedarbejdere, satset på træpiller fra Baltikum og kulkraft i Nordtyskland. Solenergi er tilsyneladende et fremmedord hos DONG. Årsagen hertil skal ikke findes hos Eldrup.
Et massivt flertal i Folketinget Enhedslisten undtaget besluttede 7. oktober 2004 at arbejde for at modne DONG til privatisering. DONG skulle fedes op, gå efter hurtig fortjeneste, så der kunne sælges statsaktier med stor fortjeneste. Ingen talte om klimapolitik.
Men det er ikke for sent. Vil en ny regering et fossilfrit samfund, er det nødvendigt at tilbagerulle alle beslutninger om at kommercialisere og privatisere DONG.
I stedet kunne den arbejde for at gøre optimale klimaløsninger til succeskriterium for DONG, genetablere DONG's forskningsafdeling for fuld skrue og etablere samarbejdsorganer med seje klimagræsrødder.
Information slår hånden af læserne
Niels-Holger Nielsen
Den 5. juli bragte Information en oversættelse af en mærkelig rodet artikel af Rory Carroll fra Guardian/Observer (GO), under den sigende overskrift Chomsky slår hånden af Chávez.
Artiklen har form af et referat af forfatterens eget interview med Noam Chomsky (NC). Men det er kort og usammenhængende, som man slet ikke kender NC. Det viser sig da også, at artiklen er endog meget tendentiøs i forhold til det udskrift, som den oprindelige kilde bragte allerede dagen før Informations artikel, altså 4. juli. Allerede da var der folk, som havde kontaktet både GO og NC, og deres efterforskning lå på nettet samme dag som udskriftet.
GO valgte at bringe det fulde udskrift af interviewet, som helt klart illustrerede, at Informations overskrift var lige så misvisende som GO's egen: Noam Chomsky denounces old friend Hugo Chávez for 'assault' on democracy.
Hvorfor valgte Information ikke at yde NC retfærdighed ved at bringe udskriftet? På debatten på Informations hjemmeside under artiklen kan man læse om de interessante og lærerige sammenhænge i hele denne pinlige historie. Den var i hovedsagen afdækket allerede om eftermiddagen 5. juli.
6. juli reagerer Information på debatten med et undvigende svar. Hvorfor skal læserne af den trykte udgave holdes udenfor?
Svar: Information kan af gode grunde ikke kildetjekke de mange artikler, vi over tid trykker som del af vores syndikeringsaftale med The Guardian. Vi stoler på den seriøsitet, der karakteriserer dette velrenommerede britiske bladhus. I lyset af britiske læserkommentarer til interviewet med Noam Chomsky har The Guardian trykt selve udskriften af samtalen mellem Chomsky og journalisten. Samtidig har Chomsky selv i svar til en blogger kommenteret på det trykte interview, som Chomsky kalder 'vildledende'. Interesserede kan selv studere begge dele her: 
http://www.guardian.co.uk/world/2011/jul/04/noam-chomsky-venezuela?INTCMP=SRCH 
http://alekboyd.blogspot.com/2011/07/noam-chomsky-afiuni-guardian-is-quite.html 
red.
DR sendte kvindefodbold
Henrik Birck, kanalredaktør, DR HD
Christine Paulick Jakobsen undrer sig i et læserbrev 14. juli over, at DR og TV2 har fravalgt, at transmittere fra VM i fodbold for kvinder.
Det har DR ikke fravalgt. Vi har på DR HD transmitteret åbningskampen samt de to semifinaler fra VM i fodbold for kvinder live, med genudsendelse dagen efter på DR2. Og søndag 17. juli sendte DR HD finalen mellem USA og Japan direkte, ligeledes med en genudsendelse dagen efter på DR2. DR har med andre ord masser af bold på programmet for de sportsinteresserede.
Socialdemokratisk noget for nothing
Torben Kjær, Hillerød
Med forslaget om kontanthjælpsjob bryder Socialdemokraterne med generationers kamp for, at borgerne skal have en anstændig løn for at bruge det meste af derse vågne liv på arbejdsmarkedet.
De tilslutter sig de borgerliges usmagelige noget for noget-politik, hvor kontanthjælpsmodtagere skal stå gratis til rådighed som kuli for virksomhedernes løntrykkeri det er gammel, eddikesur vin på nye flasker.
Socialdemokraterne har kastet sig på maven for de borgerliges holdning og plæderer for, at de, der er uden for arbejdsmarkedet, skal bestille noget for offentlige almisser.
De vil også friholde virksomhedernes ret til at vælge kontanthjælpsmodtagere, personer med handicap og andre fra, som det passer dem.
Bunden af Danmark bør spørge sig selv, hvad de egentligt får ud af at vælge en anden regering ud over mere formynderi, mere belæring om, hvad der er godt for os og mere af det, som vi længes efter at komme af med.
Færøerne og Grundloven
Finn Christensen, København
Vi er nu i den barokke situation, at det er op til Færøernes selvstyremyndigheder, lagmand og lagting, at afsøge grænserne for en mere moderniseret udformning af en revideret færøsk 'grundlov'. Denne skal i sagens natur være i overensstemmelse med Danmarks Riges Grundlov af 1953. Her løber færingerne ind i tre vanskeligheder:
Rigsfællesskabets største og magtfuldeste partner lægger sig i baghjul og forbeholder sig alene at kunne sige: Nej! Man skal formulere sig inden for rammerne af et dokument, som de fleste uden for DF-flokken finder håbløst forældet på en meget lang række punkter, herunder i sprogbrugen. Så det kan jo kun gøres på en meget formalistisk måde.
Man skal agere i statsretslig sammenhæng, som er yderst uklar og meget uformel, og uværdig for de små parter, Grønland og Færøerne.
Vi i Danmark burde besinde os på, hvad der før er sket af ulykker i 1848 og 1864 af at have en uheldig forfatningsmæssig situation. Rigsfællesskabet er i Grundloven af 1953 et postulat; elementerne i dette fællesskab er fortidige og utilstrækkelige, f.eks. de nordatlantiske mandater i folketinget, og den praktiske tolkning med rigsmøder med videre, er uden formel legitimitet.
Argumenterne er sluppet op
Steen Schapiro, Seksualpolitisk Forum, Frederiksberg
Efterhånden som myterne bag det nytteløse, skadelige og diskriminerende forslag om sexkøbsforbud bliver kigget kritisk efter i sømmene, slipper argumenterne for det åbenbart op. Tilbage er kun moraliseren, prædiken og nu åbenbart også tilsvining af journalister.
Således lægger både SF's Pernille Vigsø Bagge (4. juli) og Elisabeth Møller Jensen (14. juli) stærkt forhånende pres på Informations redaktion og journalister med 'hede drømme' om 'mere prostitution' fordi avisen tillader sig at bringe kritiske artikler omkring forbudsiveren, dens grove sprogbrug og den blanke afvisning af videnskabelige fakta der modsiger forbudsgruppernes myter.
Møller Jensen mistænkeliggjorde på samme måde 13. januar Informations Anders Haahr Rasmussen, som havde tilladt sig at stille spørgsmålstegn ved andre af Vigsø Bagges udokumenterede prostitutionsmyter.
På samme måde tilsvines jævnligt sexarbejdere og debattører der socialt argumenterer for, at de prostituerede skal have almindelige rettigheder og bedre arbejdsvilkår. Hvornår siger SF fra over for denne argumentløse og uetiske behandling af pressen og debatten?
VK har hævet midlerne
Charlotte Sahl-Madsen, Videnskabsminister (K)
Formanden for Danske Studerendes Fællesråd, Magnus Pedersen, hævder i torsdagens udgave af Information, at midlerne til undervisning på universiteterne er blevet beskåret under den nuværende regering.
Det er ganske enkelt ikke rigtigt. Det kan DSF's formand også selv konstatere, hvis han slår op i den rapport fra Danske Universiteter, som han selv henviser til. Tværtimod løftede vi i 2009 taxametertilskuddet til hum/samf-uddannelserne, og niveauet er højere end da VK-regeringen tiltrådte i 2001.
Jeg kan oplyse, at regeringen ikke har ønsker om at neddrosle niveauet. Det er korrekt, at der nogle år ude i fremtiden ses et fald i taxametertilskuddet, hvis ikke vi tilfører ekstra midler. Her er der dog i sagens natur endnu ikke er vedtaget en finanslov og det heller ikke endnu er afgjort, hvad der skal ske efter Globaliseringsaftalen.
Det er derfor regeringen allerede nu viser i vores overslag for de kommende års finanslov, at vi har afsat en pulje på over 3,6 milliarder kroner i både 2013 og 2014 til videreførelse af formålet med Globaliseringsaftalen nemlig en investering i uddannelse og forskning.
Så yderligere midler end de allerede bevilgede afventer naturligvis kommende finanslovaftaler. Det er ikke nyt for Magnus Pedersen. Men det må også stå klart, vi fra politisk side forventer, at universiteterne sikrer, at taxameterløftet i 2009 udmønter sig i flere undervisningstimer. Det har vi stadig til gode at se.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",4.0,19. juli 2011,"GO valgte at bringe det fulde udskrift af interviewet, som helt klart illustrerede, at Informations overskrift var lige så misvisende som GO's egen: Noam Chomsky denounces old friend Hugo Chávez for 'assault' on democracy."
154,/debat/2016/05/folk-21,FOLK,Lise Richter," Namagambe
Hver fjerde dansker bruger ordet neger, viste en rundspørge i Metro-xpress. Det fik den ugandisk fødte kvinde Mary Consolata Namagambe til at spørge på Facebook, om sorte og farvede i Danmark var for eller imod n-ordet. Mere end 1.000 har svaret.
Afrikanere
Svaret er nej tak, og så burde den diskussion vist være slut. I øvrigt bruger næsten 60 procent af danskerne i Metroxpress’ rundspørge ordet afrikaner (35 pct.) eller sort (23 pct.), så sværere er det altså heller ikke at tale ordentligt.
Hvide mænd I
Neger er en hædersbetegnelse, skrev en klog hvid mand i Politiken. Interessant, når en hvid skal fortælle en sort, hvordan hun/han bør føle om de ord, de bliver kaldt af den hvide, skriver Mary Consolata Namagambe. FOLK er fan.
Hvide mænd II
Studerende vil have færre hvide mænd i pensum og blandt de ansatte. Det gør dem sure. »Et af de steder, hvor evnen til at tænke er ringest, lader desværre til at være på vores universiteter,« skriver forfatter og debattør Mads Holger på Facebook.
",1.0,30. maj 2016,Hvide mænd II
11409,/debat/2011/09/laeserbreve-3,Læserbreve,Informations Webredaktion," Håndværkere skal tænke selv
Karsten Aaen, Kolding
Jeg mener ikke, at Lars Olsen, hvis nye bog omtales 17. september, har nogen idé om, hvad der kræves på arbejdsmarkedet i dag, heller ikke af de som skal være vvs'ere, frisører, eller computerteknikere.
Det almene gymnasium har altid været akademiseret; allerede da jeg gik der for 25 år siden, var teorier og teoridannelse vigtigt, ligesom kritisk sans var det. Det er den såmænd den dag i dag.
Ændringen af erhvervsuddannelserne i en mere boglig retning er ikke sket i et tomrum; grunden er, at sådan er den virkelighed, som eleverne skal virke i. I dag kommer ingen håndværkere nogen vegne uden at kunne reflektere over, hvad de skal, og hvorfor de skal det. De har brug for den boglige viden for at kunne udøve deres fag – det er ikke ligegyldigt, hvordan man permanenter sort krøllet hår eller blondt glat hår – og så skal man altså bruge teori.
Resultatet af Lars Olsens ideer bliver, at vi vender tilbage til 50'ernes skole, hvor de praktisk begavede gik i en klasse, de bogligt stærke i en anden, og de dumme fik arbejde. Også selvom han sikkert vil benægte det.
Personligt har jeg stor respekt for håndværkere, mest fordi jeg selv har 12 tommelfingre, men denne respekt for håndværket er gået fløjten de sidste 20-30 år, og jeg tror altså ikke, det bringer respekten tilbage, hvis alle får en murerske i hånden.
Rock eller dødsstraf
Carl-Georg Madelung, Ry
Samme dag, som rockgruppen REM blev opløst, blev en mand ved navn Troy Davies henrettet i USA, på trods af at syv af oprindelig ni vidner havde trukket deres vidneudsagn tilbage.
Efter at have oplyst om begge hændelser i radioavisen kl. 16 på DR P1, fortsatte radioen med mindeudsendelse, om at REM havde opløst sig selv. Studieværten fortalte med bevæget stemme, om alt det, vi har kunnet glæde os over, mens bandet fungerede.
Tænk hvis DR havde valgt at sende en mindeudsendelse over Troy Davies, nu da det meget apropos netop var meddelt, at han var blevet henrettet. Værten kunne måske med samme bevægelse i stemmen have fortalt om, at Troy Davies var blevet et symbol på bestræbelserne på at få dødsstraffen afskaffet i Guds eget land, USA?
Tja, hvem ved, hvad værten kunne have fortalt lytterne. Det fik vi jo ikke at vide, for historien om REM var åbenbart meget vigtigere, end beretningen om de 22 år Troy Davies nåede at sidde på dødsgangen i fængslet, mens vidnerne et efter et trak sig, uden at myndighederne i Texas fandt grund til at genoptage hans sag. Så lidt betyder et liv altså for DR's prioriteter.
Die Dumme Dänen
Oscar Buhl, Berlin
Der har just været valg i Danmark. Lygtepæle i gaderne har været beklædt af plakater. Kandidater og partisoldater har stemt dørklokker og uddelt valgmateriale på gågader og torve.
Det samme har været tilfældet i Berlin, hvor der søndag 18. september var valg til Landdagen i delstaten Berlin. Men til forskel fra Danmark kan mange af de opstillede kandidater kalde sig doktor.
Uddannelsesniveauet er generelt højere blandt tyske politikere. Ifølge Deutscher Bundestag har 60 procent af medlemmerne af den tyske Rigsdag gennemført lang videregående uddannelse, heriblandt finder man rigtig mange ph.d'er; også kansler Dr. Angela Merkel.
Det samme tal for det forhenværende danske Folketing er kun 40 procent, oplyser Folketingets Oplysning.
Uden at ville lyde elitær, ville dansk politik og Folketingets output se anderledes ud, hvis der var flere folk med ph.d.-grader på Borgen. Der er alt for mange halvstuderede politikere med ikke-færdiggjorte studier. Vi har sågar haft ministre, der ikke har givet sig tid eller har formået at få færdiggjort deres studier!
Publicistisk eftersyn
Anker Brink Lund, professor i medieledelse ved Copenhagen Business School
Bent Falbert skarpvinkler i sin klumme En avislæsers stille glæder 24. september resultaterne fra forskningsprojektet Det Publicistiske Serviceeftersyn. Det er han meget velkommen til.
Men desværre har der indsneget sig et par fejllæsninger: Det er ikke kun en procent af det analyserede stof, men 54 procent, der skaber selvstændig publicistisk værdi. Altså lever op til mindst to af de tre kriterier: væsentlighed, relevans og fascination.
Det har heller aldrig været min hensigt, at mediestøtten alene skal fordeles ud fra sådanne kriterier. Formålet har udelukkende været at tilbyde et målbart supplement til den journalistiske fingerspidsfornemmelse, der let kan udarte til smagsdommeri, som Falbert selv illustrerer så smagfuldt i sin klumme.
Stop Europas hjemløshed
Arne Thøgersen, Holstebro
Europaparlamentet vedtog midt i september en resolution, der opfordrer Europa Kommissionen og EU's medlemsstater til at udvikle en hurtig virkende strategi til bekæmpelse af hjemløses problemer i hele EU. Da hjemløshed er et alvorligt problem i alle medlemslandene, og den økonomiske krise har ikke forbedret problemet for de hjemløse, ønsker Parlamentet, at der gøres en større indsats på europæisk plan for at bekæmpe dette sociale problem.
Som led i EU's 2020-strategi er Europakommissionen i gang med at udarbejde en hurtig arbejdsplan for bekæmpelse af den stigende hjemløshed, og den spiller en koordinerende rolle for landenes regeringer.
Men alt andet lige er det op til EU-medlemslandene selv at fremlægge deres nationale planer for at komme uvæsnet til livs, idet hjemløshed er den værste form for udstødelse af samfundet. Derfor er tiden nu til, at regeringerne lever op til deres ansvar for at beskytte de mest sårbare borgere.
Fra en shariaborgmester
Sundhedsborgmester i Københavns kommune Ninna Thomsen (SF)
Jeg måtte synke en ekstra gang, da jeg i Moderne Tider, så mig selv udnævnt til 'shariaborgmester', fordi jeg ønsker at begrænse druk hos unge. En morsom, men dog rabiat sammenligning, der vel mest af alt fortæller os, at alkoholkulturen i Danmark om noget selv er hellig.
Vi er åbenbart flintrende ligeglade med vores verdensrekord i ungdomsdruk. Og med at alkoholrelaterede sygdomme hvert år koster samfundet en milliard kroner. Kære danskere, hav dog lidt selvindsigt. Vi griner af russerne og deres omgang med vodka, men vi kigger ikke på os selv.
Hvorfor accepterer vi, at unge mellem 14 og 18 år drikker i en grad, så de ikke kan passe deres uddannelse eller kommer til skade? Er det rimeligt, at det er blevet en naturlig adfærd for en 15-årig at drikke 10 Bacardi Breezers og fem Små Grå.
Jeg har haft møde med flere gymnasierektorer i København, og de oplever, at druk blandt eleverne er et stort problem. Alkoholen er en del af den danske ungdomskultur, men det virker, som om vi glemmer, at der også er rigtig mange unge, der bliver klemt undervejs.
Jeg mener, det skal være nemmere for en ung at sige nej til alkohol uden at få et stempel som kedelig, og det skal vi forældre, politikere, lærere og rektorer hjælpe dem med ? uden at vi bliver iklædt burka af Information.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,27. september 2011,De 5 artikler I har brugt mest tid på
7537,/debat/2013/05/laeserbreve-15,Læserbreve,," Ikke alle tror blindt på vækst
Klaus Klein, Bagsværd
Tak til Frej Prahl for en fin kronik d. 7. maj om den markedsøkonomiske målestok.
Prahl bør dog korrigeres for sin påstand om, at kongstanken hos alle politiske partier er økonomisk vækst. Det gælder ikke for Enhedslisten.
Værdiordførers enøjede værdier
Mette Brynskov, Rønde
Pia Kjærsgaard (DF) anklager d. 3. maj det yderste venstre for at være gadens parlament. Personligt er jeg mere foruroliget, når nationalister påberåber sig at være værn for det folkelige fællesskab.
Mon du vil svare mig på, hvordan dit værdipolitiske syn ser ud, når det er højreorienterede ytringer, der kommer til udtryk? I mit univers er alle ekstremister nemlig på værdipolitiske afveje, både dem til venstre og dem til højre.
For mig glimrer den yderste højrefløj ved sit fravær, når du kun svinger den retoriske bandbulle over den yderste venstrefløj. I dagens Europa stiger den politiske indflydelse fra ultranationalister. Familierne Le Pen og Mussolini samt Jørg Haiders arvtagere er veletablerede.
Dem antager jeg, at du for en stor part deler værdipolitik med. Men hvordan forholder det sig med dit værdiblik på andre nationalister, som skriger, skråler og ytrer sig ekstremt, som Jobbiks Garde i Ungarn og fraktioner af Sverigedemokraterna?
Hvordan bruger du kræfter på at undgå balladen fra nationalister herhjemme? Som sagt, så er jeg imod ekstremisme fra alle retninger, er du?
Hvornår er man nærværende?
Ole Knudsen, Odense
Tak for en interessant kronik d. 6. april, som fik mig til at reflektere over sociale medier og nærvær. Jeg har tænkt på, at livet for den enkelte bruger af elektronisk kommunikation, vil dannes i retning af en uhensigtsmæssig abstraktion, hvis vedkommende er til rådighed hele tiden via sin mobil.
Konsekvensen deraf kan blive en negligering af de sanseindtryk, som udspiller sig i det fysiske rum. Det tror jeg, kan bringe os ind i et snævert oplevelsesfelt, hvor vi reducerer vores fornemmelse for omverdenen uden for det kommunikative netværk.
Den reduktion kan amputere vores forhold til naturen, og alt andet som ikke er skabt i en kommunikativ kurs.
Der er dermed en fare for, at det ville reducere vores sanser og skabe en ubalance, som medfører at stress vil eskalere yderligere.
Vend ny lov til noget positivt
Ole Engholm, Hørsholm
Efter måneders diskussion står det klart, at Folketingets partier og embedsværket ikke ønsker større åbenhed i forvaltningen. Jamen så må journalister og andre debattører jo for fremtiden tage konsekvensen og sætte en tilføjelse til mistænkelige informationer.
Eksempelvis kunne man skrive »ministerens oplysninger kan ikke verificeres«, »Undersøgelsen er bestilt af x-ministeriet« eller »resultaterne kan være politisk farvede«. Lad loven blive en boomerang.
Der er i forvejen en vis troværdighedskløft mellem vælgere og politikere. Hvis ministerier og diverse politikere vil opretholde eller forstørre kløften, må pressen i sandhedens interesse minde læserne og seerne rundt omkring i landet om det skæve forhold.
Dårligt timet diplomati
Flemming Bengtsson, Brønshøj
Udenrigsminister Villy Søvndal (SF) har atter gjort sig uheldigt bemærket. Med sit seneste stunt har han igen belønnet det udemokratisk valgte palæstinensiske selvstyre, der undertrykker menneskerettigheder, og med sit kultur- og uddannelsessystem målrettet fremmer afvisning af Israel og utilsløret had mod staten.
Denne eksisterer naturligvis ikke i selvstyrets geografiske selvforståelse og politisk kun som et uvelkomment fremmedlegeme i Mellemøsten.
Villy Søvndal har altid haft lyst til at gå enegang i den israelsk-palæstinensiske konflikt, men timingen er perfekt. De stærkeste kritiske røster på partiets landsmøde rettet mod partitoppen for partiets deltagelse i en de facto blå regering. Her har et kapløb med regeringspartnerne om at bryde flest valgløfter og tilsidesætte den såkaldte danske model, som offentlige arbejdsgivere ikke giver fem flade øre for, fået lidt sukkergodter.
Partiet har handle- og gennemslagskraft. Selvom udenrigsministerens skridt kun har en symbolsk værdi, udstilles statsminister Helle Thorning-Schmidt, der som regeringens øverste ansvarlige chef ikke magter at holde den statsretslige etikette og orden i eget hus.
Diplomatisk status tilfalder anerkendte staters repræsentanter ikke repræsentanter for en paraplyorganisation, hvis basis af underorganisationer ikke anerkender en anden stat.
En palæstinensisk ambassade i København lægger ved til fortsat palæstinensisk afvisning af ethvert kompromis og fredsaftale med Israel.
På Kierkegaards egne betingelser
Steen Ole Rasmussen, Odense
Rune Lykkeberg skriver i weekendens avis »Hvis nogen i dag havde sagt og skrevet de ting om kærlighed, lidelse, tro og fællesskabet, som Kierkegaard skrev, ville de blive afskrevet som afsindige«.
Hvis der er nogen tilbage, til at skrive om den måde, som medierne og folk som Rune Lykkeberg forholder sig til sig selv om 200 år, vil man nok undre sig over, at vi kunne gå så meget op i kravet om ikke at falde ved siden af, når det, der karakteriserer vor samtid, er den iver, hvormed vi bidrager til og tilsyneladende har succes med at ødelægge vore egne livsbetingelser.
Ressourcemangel, overbefolkning, overforbrug, menneskeskabt global opvarmning, forsvindende biodiversitet, brugbar landbrugsjord, fiskemuligheder i verdenshavende, drikkevand og så videre.
Rune Lykkeberg er symptom på vor tids egentlige sygdom til døden. Ved at være fuldt optaget af ikke at falde ved siden af elendigheden, falder han i med udtrykket for en selvdestruktiv civilisation.
Hans kriterium for at skelne mellem det ekstreme og acceptable falder som en ekstrem tids syge forsøg på at forlige sig med sig selv. Han kan ikke se det på sygdommens betingelser.
Det ville Søren Kierkegaard kunne have forklaret ham, ubekvemt, videnskabeligt og hamrende forpligtende.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,10. maj 2013,"Partiet har handle- og gennemslagskraft. Selvom udenrigsministerens skridt kun har en symbolsk værdi, udstilles statsminister Helle Thorning-Schmidt, der som regeringens øverste ansvarlige chef ikke magter at holde den statsretslige etikette og orden i eget hus."
12857,/debat/2011/01/laeserbreve-8,Læserbreve,Informations Webredaktion," Mere end  12 minutter
Ulf Tophøj, Suldrup
Offentligt ansatte bruger i gennemsnit otte minutter pr. time på at holde øje med, kontrollere og indrapportere sig selv til højere instanser, der nærer mistillid til os danskere (19. januar). Vi bruger med andre ord otte minutter i 37 timer om ugen - altså 4,9 timer hver uge på at holde øje med os selv. Jamen hallo! Her har vi løsningen på landets økonomiske misere:
Fjern tre timers bureaukrati om ugen og brug tiden til fornuftigt arbejde i stedet. Det er tre gange mere, end Helle og Villy foreslår, så det er noget, der fylder godt op i statskassen. Det er lige før, de offentligt ansatte kan påtage sig byrden for hele samfundet.
De sidste knap to timer deler vi i porten. Bureaukraterne får næsten én, og den sidste hele time holder vi fri. Så er alle glade.
Naturligvis vil der blive nogle bureaukrater tilovers, måske godt og vel halvdelen. Jeg foreslår dem indsat i Sandholmlejren med henblik på ekspatriering til konkurrerende økonomier, f.eks. Kina, hvor de så kan gøre tilværelsen mere besværlig for de derboende - og derved give os en yderligere konkurrencefordel.
Normalt ville man forlange royalties for så god en idé. Jeg vil imidlertid stille den vederlagsfrit til rådighed af ren fædrelandskærlighed.
Angerfulde  bekymringer
Else Eriksen, Mørkøv
Både Konservatives Brian Mikkelsen og Venstres Thorsten Schack Pedersen udtrykker bekymring for, at SF's nye vækstplan vil >medføre offentlig overbetaling ved indkøb af varer og ydelser i kategorierne grøn teknologi og sundheds- og velfærdsteknologi. Det er jo at rutte med skatteydernes penge, lyder det.
Er de tos bekymringer mon udtryk for regeringens selverkendelse og anger i forhold til den bevidste forgyldning af privathospitalerne?
Jeg mangler endnu at sætte mig grundigt ind i planens tekst (det er der måske også andre, der gør?) - og forstår det nok kun overfladisk. Men drejer det sig ikke om at skubbe gang i innovationen inden for nogle områder, hvor mennesket, naturen og klodens velfærd er i fokus?
Det er da et visionært og værdigt formål, der tilmed sigter mod at skabe af nye arbejdspladser og eksportmuligheder. For mig at se rækker planen både højere og videre end omtalte golde promovering af privatisering på det offentliges (altså skatteydernes) regning og bekostning.
Jeg glæder mig til at følge den saglige debat!
Hvem er Sovjetisk?
Morten Bro, Broager
Når Brian Mikkelsen (K) mener, at SF's plan for at skabe 75.000 nye jobs er 'sovjetisk', kan man kun le. For hvad kaldes det egentlig, når staten redder virksomheder og bankerne?
Tilmed er Mikkelsen enig i, at 80 pct. af forslaget er godt, hvilket jo blot gør hans udtalelse mere lam. Men det er jo nok de sidste 20 pct., der er sovjetiske.
Retten til  selvforsvar
Erwin Neutzsky-Wulff, Havndal
Hvis det ikke var så tragisk, ville det jo være morsomt. Mødet i den Sorte Diamant skal forbydes, fordi arrangørerne vil opfordre til 'strafbare handlinger'.
Det er altså 'strafbart' i Danmark at forsvare sig imod en besættelsesmagt i et andet land! Så er der godt nok mange herhjemme, der står til tugthus - f.eks. alle dem, som i sin tid mente, at østlandene havde ret til at forsvare sig imod den sovjetiske invasion.
Men spændende er det da som en prøvesten for, om der er ytringsfrihed i Danmark for andre end Jyllands-Posten. For når der ikke længere er frihed for Loke såvel som for Thor, ved vi jo nok, hvor vi er på vej hen.
Derimod forstår man naturligvis godt, at de danske soldater er 'rasende' over, at de folk, man skyder på, nu skal have lov til at skyde igen - en praksis, der ganske klart sætter danske liv i fare. Løsningen på problemet ligger ellers lige for.
Når islam har så meget vind i sejlene, skyldes det udelukkende Vestens økonomisk motiverede overfald på den arabiske verden. Skrub ud af Irak og Afghanistan og pres Israel til at anerkende en palæstinensisk stat, så går luften ud af den islamistiske ballon. ser?
Sindslidende arbejdskraft
Ellinor Palm Pedersen, kredsformand i Sind København
Det lyder smukt, at den borgerlige regering (for at spare på førtidspensionsudgifterne) ønsker, at flere sindslidende skal i arbejde,
Men i virkelighedens verden står arbejdsmarkedet desværre ikke til rådighed for mennesker med sindslidelser.  
Ansættelse af sindslidende personer kræver et fleksibelt og mindre stressende arbejdsforhold. Efter mange års erfaring med sindslidende i aktivering i vores projekter, fornemmer man hurtigt, at det går galt, så snart arbejdsopgaverne føles uoverskuelige, og der ikke tages tilstrækkelig hensyn og omsorg.
De fleste unge vil gerne have et arbejde men frygter, at de ikke kan leve op til arbejdsgivernes forventninger på en almindelig arbejdsplads.
Hvis man har været sygemeldt i lang tid, kræver det lang tids oplæring at vende tilbage til arbejdsmarkedet, ligesom sindslidende skal have mulighed for at forlade jobbet i dårlige perioder. Er arbejdsgiverne i vores samfund parat til at tage disse hensyn?
Støt Lars  Hedegaard
Jørgen Bülow Hansen, Helsinge
Som bekendt har formanden for Trykkefrihedsselskabet, forfatteren Lars Hedegaard, ytret sig kontroversielt om familieovergreb på muslimske piger.
Det fik prompte de politisk korrekte og visse medier til at piske en stemning op, og hr. Hedegaard blev anklaget for overtrædelse af racismeparagraffen. Det var en kærkommen lejlighed til at få ram på en person, som man hader.
Om katolikker kan man sige hvad som helst, men en enkelt dubiøs bemærkning om muslimer eller islam, så falder hammeren. I Danmark er islam mere hellig end kristendommen, og Muhammed skal behandles med exceptionel underdanighed.
Det må efterhånden være åbenlyst for enhver at i stedet for dens egentlige formål udnyttes § 266b i højere grad af vildledte venstreorienterede til at spolere den frie debat og jage politiske modstandere.
Derfor må vor tids ypperste ytringsfrihedsforkæmper, Lars Hedegaard, møde op i Frederiksberg Ret 24. januar. Det bliver interessant at høre, hvor mange og hvilke muslimer dommeren afgør, at den formastelige har krænket med sine udtalelse.
Folkeskole løft
Tina Nedergaard, undervisningsminister (V)
Det såkaldte Center for Vild Analyse (CVA) giver os den 15. januar et gensyn med Erasmus Montanus-logikken - desværre uden Holbergs sans for humor.
Regeringen har ambitioner om at den danske folkeskole skal være blandt de fem bedste lande i verden. Da Kina ligesom Finland scorer højt i den seneste PISA-måling, må det ifølge CVA være regeringens hensigt at efterligne Kina, hvad angår styreform, politiske rettigheder og uddannelsessystem. CVA mener, at Danmarks uddannelsessystem har resulteret i et »demokratisk uvidenhedssamfund.«
Jeg vil indføre en smule fakta i debatten. Undersøgelsen International Civic and Citizenship Education Study viser, at danske (og finske) børn er blandt dem i verden, der har størst forståelse for politik, demokrati og samfundsforhold. Det er en succes, vi skal fastholde.
Det er helt nødvendigt at øge fagligheden i den danske folkeskole. Næsten hver femte elev forlader folkeskolen uden tilstrækkelige kompetencer til en ungdomsuddannelse. Det er usolidarisk ikke at hjælpe dem. Regeringen har derfor fremlagt et omfattende og ambitiøst folkeskoleudspil, der giver både faglighed og frihed til folkeskolen.
Herlev-sagen
Henrik Larsen, Værløse
Reglerne for, hvornår læger kan undlade behandling af syge mennesker, er ganske klare.
Lægeforeningens hjemmeside siger følgende: »Hvis behandling af en patient er udsigtsløs, fordi den blot vil forlænge en igangværende dødsproces, er det ikke i strid med anerkendte principper for lægegerning at undlade at påbegynde eller fortsætte foranstaltninger, som kun kan udskyde tidspunktet for dødens indtræden.«
Yderligere står der: »Det bemærkes, at patienter på den anden side ikke kan påføres behandling, som han eller hun ikke ønsker. Patienter har i øvrigt mulighed for at tilkendegive deres ønsker vedrørende deres behandling i livets afsluttende fase.« Så teksten er klar. Patientens ønske står først, enten udtrykt gennem et livstestamente eller ved samtale.
Når det kommer til de pårørendes ønsker, er situationen efter min mening en anden. Ønsket om at et holde et elsket familiemedlem i live kan nogle gange overskygge, hvad der er bedst for den syge.
Men under alle omstændigheder bør de nærmeste inddrages i beslutningen, hvis den syge ikke selv er i stand til at tage beslutningen. En forudsætning for at undlade behandling er således kun et spørgsmål om, om den syge er inde i en uafvendelig dødsproces. Det kan aldrig være et spørgsmål om, om man kommer frem ved hjælp af en rollator, sådan som det har været fremført.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",3.0,21. januar 2011,"Når islam har så meget vind i sejlene, skyldes det udelukkende Vestens økonomisk motiverede overfald på den arabiske verden. Skrub ud af Irak og Afghanistan og pres Israel til at anerkende en palæstinensisk stat, så går luften ud af den islamistiske ballon. ser?"
13047,/debat/2010/12/debatkloee-bloghoens,Debatkløe og bloghøns,Bent Vinn Nielsen," Det er ingen sag at komme til orde nu om dage, heller ikke i skriftlig form. Man behøver ikke engang at kunne skrive særlig godt, bare man kan harke et passende antal floskler og fordomme af sig, kan man ligefrem få fast job som blogger på en af de store aviser. Og som almindelig læser kan man blogge med. Man kan blande sig i debatten, som det hedder. Det lyder både smukt og godt, ytringsfriheden længe leve, ikke sandt, men hvis man har været 'inde' for at læse f.eks. Jyllands-Postens forskellige blogskribenter, og ikke mindst kommentarerne til dem, kan man godt få den ugudelige tanke, at nogle mennesker måske ville have været bedst tjent med aldrig nogensinde at have lært alfabetet at kende. I sådan en kaglende blogdebat om noget, en dansk forfatter skulle have sagt, læste jeg engang en læserkommentar, der kort og godt satte det finale punktum, ikke bare for debatten, men også forfatteren. Enhver kan se på manden, at han er alkoholiker, skrev læseren. Slut, prut, finale. Jeg har haft fornøjelsen af at hilse på den pågældende forfatter flere gange, men jeg kender ham nu ikke særlig godt. Jeg ved dog så meget, at påstanden om, at han skulle være dranker, er noget uhyrligt sludder. Han har tværtimod ry for at være temmelig asketisk. Men reglen om, at man ikke bør lade kendsgerninger forplumre debatten, gælder tydeligvis i særlig grad for blogkommentatorer. Ligesom almindelig høflighed, det man engang kaldte pli, heller ikke er i høj kurs, men vel nærmest opfattes som højforræderi mod ytringsfriheden. Råt for usødet er ganske vist et udmærket debatprincip, men gælder det også sludder og vrøvl?
Også blandt mere 'professionelle' kommentatorer og skribenter er der en påfaldende debatkløe. Man efterlyser venstrefløjen og begræder næsten, at man aldrig hører fra den mere. Samfundsdebatten føres på højre flanke, hedder det, og man forstår ikke, hvordan venstrefløjen, der tidligere var vant til at sætte dagsordenen, kan være så tavs. Man udnævner det ligefrem til et demokratisk problem, at der ikke længere er noget modspil, når Cepos og andre lufter deres synspunkter. Risikoen er, at den helt nødvendige debat om samfundet simpelthen forstummer og går i stå. Det er selvfølgelig ikke en helt grundløs bekymring, men for at forstå hvorfor den gamle venstrefløj er så tavs, skulle man måske se lidt på, hvad det er for en dagsorden, der er blevet sat de seneste år. For nu at begynde i afdelingen for de rene absurditeter, vil man så forlange af debattrænede intellektuelle, at de skal tage stilling til den såkaldte islamkritik, når den f.eks. føres af en Jesper Langballe? Eller Lars Hedegaard? Hvis nogen skulle argumentere mod deres påstande om, at muslimer voldtager deres egne børn, og formentlig spiser dem bagefter, burde det så ikke være borgerlige islamkritikere, der er oprigtigt bekymret for, at Vesteuropa bliver 'islamiseret'? Det er jo deres banehalvdel, der bliver bemøget. Selv om en hel del, gennem tiden, har kunnet tyde på det modsatte, er hverken intellektuelle eller venstrefløjen faktisk aldeles blottet for humoristisk sans, og med sådan én, er det svært at diskutere med folk, der ikke engang, som et minimum, formår at muge ud i egen svinesti, men er tilbøjelige til, i mumletrav, at bagatellisere stiens syge orner.
I den, trods alt, mere lødige afdeling, finder man de såkaldt nationalkonservative. Det er belæste folk, historikere og litteraturmagistre, men spørgsmålet er, om de er mindre komiske? Deres projekt går vist nok ud på, at vi skal forsamles i små debatklubber og te os som i de gode, gamle dage i tiden lige efter nederlaget i 1864 for at besinde os og bevidstgøre os selv og hinanden om, hvad vi dog skal gøre med den stump kongerige, vi har tilbage. Jo-ow, det lyder da - pudsigt. Noget i stil med et egnsspil hvor lokalsamfundets flittige damer leverer kostumerne og hvor man måske kan få borgmesterens kone til at optræde som Mor Danmark. På blankvers.
Men gud bevares, hvis der absolut skal debatteres, selv om folk indtil videre ikke rigtig har noget at snakke om, på grund af gemytternes almindelige uoverensstemmelse, kan man jo altid blogge om livsstil. Om kvinder og mænd og alt der imellem. Sådan en blogger har de på Berlingske Tidende, jeg har såmænd engang selv kommenteret et af hendes indlæg, min første og eneste blogoptræden i øvrigt. Damen er faglært litteraturmagister og nu om dage også folketingskandidat for Liberal Alliance. Jeg tillod mig at rette noget vrøvl, hun havde skrevet om kunststøtten, men det var selvfølgelig som at slå vand på en gås. Forstyrrende kendsgerninger, som vist ikke interesserede hende. Men siden har jeg kikket på hendes blog når jeg ikke har noget bedre at foretage mig. Det er ret sjovt. F.eks. synes hun det er 'topdollar' (?) at McDonald's er begyndt at forære bøger til deres spisende kunder. Jeg fik ikke rigtig fat i, om det havde noget med kunststøttedebatten at gøre, men det vigtigste er vel også, at røven, den går. I øvrigt antyder hun i et nyere blogindlæg, at mænd simpelthen er klogere end kvinder. Det kan man vel ikke afvise i enkeltstående tilfælde, men i almindelighed er jeg uenig med hende. Jeg tror dog ikke, jeg gider skrive en kommentar til hendes blog om lige det debattema.
Solen skinner udenfor mit vindue. Om ikke andet kan man vel snakke om vejret?
",23.0,17. december 2010,"I den, trods alt, mere lødige afdeling, finder man de såkaldt nationalkonservative. Det er belæste folk, historikere og litteraturmagistre, men spørgsmålet er, om de er mindre komiske? Deres projekt går vist nok ud på, at vi skal forsamles i små debatklubber og te os som i de gode, gamle dage i tiden lige efter nederlaget i 1864 for at besinde os og bevidstgøre os selv og hinanden om, hvad vi dog skal gøre med den stump kongerige, vi har tilbage. Jo-ow, det lyder da - pudsigt. Noget i stil med et egnsspil hvor lokalsamfundets flittige damer leverer kostumerne og hvor man måske kan få borgmesterens kone til at optræde som Mor Danmark. På blankvers."
9402,/debat/2012/08/laeserbreve-17,Læserbreve,Informations Webredaktion," For slapt, Lars Weiss
Ellen Trane Nørby, MF (V) og Esben Lunde Larsen, MF (V)
Man skulle tro, at Lars Weiss (S) kender til risikoen for, at citater i en avis kan blive strammet i en grad, så det ændrer sammenhængen, og medierne dermed laver en vinkel på en historie, som der reelt ikke er hold i. Derfor er det patetisk, når Weiss i Information 7. august forsøger at hælde benzin på et bål, som for længst er slukket.
At bruge højskolerne aktivt til at fremme integrationen i Danmark er godt, men tvang er ikke vejen frem. Man fristes til at tro, at rød stue i Københavns Borgerrepræsentation har ualmindelig god tid, når Weiss bruger tid på at forfatte et lavmålslæserbrev om en ikke-historie.
Modsat Lars Weiss, bruger vi vores tid på de reelle udfordringer, Danmark har. Vi arbejder aktivt for at sikre, at færre vågner op til en fyreseddel i en krisetid, hvor ledigheden bare i sidste måned steg med 1.500 flere mennesker.
LA i dobbeltspil om udlændinge
Martin Henriksen, MF (DF)
Liberal Alliance er just gået i medierne med et ganske fornuftigt forslag om at forhindre kriminelle udlændinge i at blive danske statsborgere. Det er et helt igennem rimeligt og afbalanceret synspunkt.
Jeg forstår bare ikke, hvordan det hænger sammen med, at Liberal Alliance har stemt ja til at give netop kriminelle udlændinge statsborgerskab for blot et par måneder siden. Dansk Folkeparti stillede netop ændringsforslag om at nægte disse kriminelle dansk indfødsret, hvilket ingen andre partier inklusive Liberal Alliance  støttede.
Det er med andre ord fup og fidus, når ultraliberalisterne i LA siger, at de vil nægte kriminelle udlændinge dansk statsborgerskab, for de har selv sørget for at give dem det lige før sommerferien.
Alle partier og politikere i Folketinget, med undtagelse af Dansk Folkeparti, har stemt for statsborgerskab til kriminelle udlændinge. På tv siger LA det rigtige og det snusfornuftige. Men når kameraerne er slukkede, og det bliver alvor i folketingssalen, sikrer Liberal Alliance de kriminelle udlændinge statsborgerskab, og dermed beskyttelse imod udvisning. LA’s ’kursændring’ må således betegnes som det rene vælgerbedrag. 
Krifa prædikerydmyghed
Niels Lundwall, Værløse
Historien om den kristelige fagforening Krifa og Vejlegården lader til at være uden ende. Men hvad fanden – undskyld udtrykket – har fagforening med religion/kristendom at gøre!
Det skulle da lige være, at kirken altid har holdt almuen på plads for herremanden, der som oftest ejede kirkerne. Præsten havde så at plædere for ydmyghed over for den foresatte. Luther var fyrsternes forsvarer og bifaldt nedkæmpelsen af bondeoprørerne. For kirken, kræmmerne og krigerne har altid gået hånd i hånd.
Krifa er den forklædte arbejdsgiver, der finder underbetaling acceptabelt, drives som forretning og efter forlydende giver Indre Mission økonomisk støtte. De driver efter sigende også forretning, som udbydere af kommunale aktiveringskurser. Et forklædt højrekorstog i engleham.
Lydighed har altid haft en fremtrædende plads i den protestantiske kirke, mens retfærdighed har været centralt i Islam. Hvad ville vi sige til, hvis 3F gik over til at støtte den muslimske tro og lade sine penge flyde til muslimske arbejdsgivere eller til moskébyggeri? Krifas medlemmer synes på den anden side ikke kun at være kirkegængere, så det hele handler åbenbart kun om at få en halv (kommerciel) fagforening for de halve penge!
Alle taber uden ophavsret
Katja Holm, formand for Dansk Skuespillerforbund
De seneste måneder har diskussionen om ACTA og ophavsret bølget frem og tilbage.
Et argument, der ofte bliver ført i marken, er, at ophavsretten begrænser ytringsfriheden. Den enes frihed indskrænker i nogle tilfælde den andens. F.eks, kan man jo heller ikke bare gå, hvor man har lyst; man skal respektere andre folks private ejendomsret.
Der skal være balance mellem ophavsret og ytringsfrihed. Det er ikke rimeligt, at man i ytringsfrihedens navn deler en ny film gratis ud til alle på nettet, så de, der har lavet filmen, herunder skuespillerne, ikke får mulighed for at opnå vederlag for filmen.
Ophavsretten er samfundets ophavsret. Uden ophavsret bliver der ikke lavet mange nye kvalitetsfilm. Og hvem er taberne? Det er dig og mig, os alle sammen. Samfundet.
Måske er problemet en manglende forståelse for, hvorfor der findes en lov om ophavsret. Ophavsret danner grundlaget for, at der er økonomiske midler til produktion af ny kunst. Kunstnerne og producenterne har vanskeligt ved at tjene penge, der skal danne grundlag for ny produktion af film, hvis man ikke får indtægter.
Det handler ikke om særinteresser og særlige traktater som ACTA – der som bekendt også nu er afvist af Europa-Parlamentet – men om, at vi som samfund gerne vil have nye danske film.
Teoretisk indsigt en nøvendighed
Stefan Hermann, rektor på professionhøjskolen Metropol
Liberal Alliances uddannelsespolitiske ordfører Mette Bock skriver 3. aug., at der er en ’akademia-forskrækkelse’ på professionsuddannelserne.
Meget skal man høre før ørene falder af. Vi bliver jævnligt beskyldt for det modsatte. Nemlig at vi er forhippede på at blive ’fine’i det, at blive akademiske. En kritik der ikke mindst kommer fra bestemte kredse i universitetsverdenen, der de sidste 15 år mere eller mindre systematisk har annekteret professionsrettede uddannelser.
Professionshøjskolernes standpunkt tager udgangspunkt i en analyse af, hvordan de professioner vi uddanner bedst kan imødekomme og præge de kolossale udfordringer, der præger de områder, vi uddanner til: folkeskole, sundhedsvæsenet, det sociale område etc. Det kræver på den ene side et stærkt remtræk til praksis, hvor de studerende er i praktik.
Men det kræver tillige, at uddannelserne baseres på anvendt forskning og udvikling, der sikrer, at vi ikke alene laver praktikere, der kan reproducere praksis i skolen, på hospitalerne m.m., men også reflekterede praktikere, der kan bidrage til at forny og udvikle gerningen. Her er det ikke nok med gejst og hittepåsomhed; her kræves viden, evne til at dokumentere, vælge metoder osv. Og på mange felter savnes simpelthen den nødvendige praksisnære og anvendelsesorienterede forskning.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,9. august 2012,De 5 artikler I har brugt mest tid på
1160,/debat/2015/12/danmark-egoismens-foerertroeje,Danmark i egoismens førertrøje,Malene Trock Hempler," Hvorfor afføder sammenbruddet i Sveriges udlændingepolitik nærmest skadefro triumf, snarere end samvittighedsfuld ransagelse af mulige internationale konsekvenser ved Danmarks asyl- og udlændingepolitik?
Regeringens konkrete asyl- og udlændingepolitik tjener det formål, at færre flygtninge skal slå sig ned i Danmark – hvorfor effektivitet måles i afskrækkelseseffekt, ikke i forhold til den opgave at beskytte medmennesker med netop uomgængeligt beskyttelsesbehov.
Et flertal i Folketinget bestående af regeringen, Dansk Folkeparti, Konservative, Socialdemokraterne og Liberal Alliance står bag. Virker ændringer i asylpolitikken? I den offentlige debat beror svaret nærmest udelukkende på, hvor mange vi kan holde væk, skubbe videre til nabolandene, ikke hvorledes vi hjælper mest konstruktivt.
Læs også: Hastebehandling af asylaftale får hård kritik
I udlændingedebatten er Sverige blevet brugt som billede på tossegodhed.
»Sammenbruddet i den svenske udlændingepolitik udfordrer godhedens brigade hertillands,« lyder konklusionen fra Weekend-avisens Arne Hardis. Pennen er spids og velformet, med et polemisk snuptag reduceres vilje til humanitære løsninger samt internationale konventioner til det, der ligner individuel og sværmerisk næstekærlighed.
Der spørges om, hvorvidt Sveriges politiske linje gik fejl af virkeligheden. Efterfølgende indsættes tilsvarende realisme-usikkerhed i enhver humanistisk kritik af de danske stramninger.
Men hvilken virkelighed sigtes der på? Den globale virkelighed, hvor flygtninge har brug for beskyttelse også i Europa? Eller en politisk virkelighed, hvor Danmark er gået forrest i selvoptaget afvikling af solidaritet med både andre lande og den enkelte flygtning?
Læs også: Leder: Panik
Den danske regering har gladelig ladet Sverige alene om at løfte. Og nu konkluderes der retrospekt i den danske offentlighed, at Sveriges regering tog fejl fra begyndelsen?
Overbelastningssammenbruddet bruges som bevis, men ingen spørger herhjemme til vores politiske ansvar i forhold til Sverige.
Er der nogen tvivl om, at den svenske situation havde været anderledes, hvis vi havde grebet appel om fælles løsning og ageret sammen som primus motor for fordeling af opgaven imellem de europæiske lande? Hvor mange reelle forhandlinger har regeringen haft med den svenske regering med henblik på fælles løsninger?
Problemet for Sverige, og Tyskland, er ikke manglende evne til at erkende virkelighedens realiteter, men derimod det øvrige Europas magelige mangel på solidaritet. Alligevel skal man i den danske debat gang på gang høre syndefaldsmyten om Tyskland og Sverige som decideret årsag til flygtningemængderne.
Læs også: ’Vi er på vej væk fra retsstaten’
Har vi ikke forstået, at Löfven og Merkel reagerede på den allerede eskalerende flygtningekrise? De skabte den ikke ved at modtage mennesker i nød.
Danmark løber, alt hvad remmer og tøj kan holde, væk fra samarbejde, frisind og progressive løsninger. Inger Støjberg (V) udtaler med resultatstolthed i stemmen, at Danmark nu har den strammeste asylpolitik. Det ligner en national egoismekonkurrence.
I Weekendavisen efterlyser Arne Hardis bud på, hvad vi skal gøre.
Vi skal åbne øjne, sind og pengepung. Øjnene for, at problemet ikke forsvinder ved at lukke os inde og andre ude, tværtimod vokser det kun til noget værre.
Læs også: Tom snak om hjælp i nærområderne
Sindet for at møde mennesker i nød, som er taknemmelige for at få hjælp og vil give varm imødekommenhed mange gange igen. Pengepungen, for ja, det koster nu, men det er en investering i nye engagerede borgere og deres børn.
De politiske valg, vi træffer nu, er med til at forme fremtiden; vi har et ansvar. Derfor har vi brug for politikere med realitetssans, og derfor kæmpes der i debatten om patent på fortællingen om virkeligheden.
Men når politiske udfordringer er grænseoverskridende, så er national orientering per se utilstrækkelig, både når det gælder resultatevaluering og udvikling af løsninger.
Læs også: IMR advarer: Regeringen får hjemmel til at overtræde menneskerettighederne
Såvel klima- som flygtningesituation tydeliggør nødvendigheden af krav om erkendelse, forståelse samt politisk handling, der ser længere end eget lands næsetip og dagen i morgen.
Malene Trock Hempler er filosof. 
Klummen er udtryk for skribentens egen holdning




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",23.0,10. december 2015,"Overbelastningssammenbruddet bruges som bevis, men ingen spørger herhjemme til vores politiske ansvar i forhold til Sverige."
437,/debat/2016/04/panama-papirerne-afsloerer-vores-hykleri,Panama-papirerne afslører vores hykleri,Bassem Snaije," Det er den største internationale mediehistorie i lang tid, og den er gravet frem af et bemærkelsesværdigt netværk af journalister fra 78 lande, der i måneder har analyseret på en historisk stor læk til en tysk avis.
Skattely-problematikken er med ét ’gået viralt’, i takt med at respekterede medier verden over fremlægger hidtil usete mængder af information om internationale statsoverhoveders, politikeres og offentlige personers privatfinansielle anliggender.
Over hele det globale elektroniske netværk er forargelsen massiv. Skingre beskyldninger høres i debatprogrammer. Strømmen af anklagende lederartikler vokser minut for minut.
Vores egen samvittighed er dog helt ren. Selv kender vi selvsagt udmærket forskel på rigtigt og forkert. Journalister fra hele verden har endnu engang mindet os om, at der findes gode mennesker og slette mennesker. Og nu bliver de slette hængt velfortjent ud: Kejseren har ikke noget tøj på.
Tolereret i årtier
Desværre er tingene ikke helt så entydige, som vi gerne vil tro.
Offshore-selskaber oprettes ofte med det formål for øje at ville skjule identiteten for de sande modtagere af de investeringer, de gør sig. Således at disse de kan drage fordel af en gunstigere beskatning af indtægter eller kapitalgevinster. Men at forsøge at skjule modtagernes identitet er ikke ulovligt i sig selv. Højest mistænkeligt.
At tilstræbe at maksimere udbyttet af en investeringsstruktur er en legitim målsætning i den ’frie verden’. Og ret beset en bærepille og et centralt mål i den filosofi og i de mekanismer, hvorpå kapitalismens økonomi og retssystemer hviler.
Så hvad har Panama-papirerne afsløret?
For øjeblikket at en række af valgte eller ikkevalgte forhenværende og nuværende statsoverhoveder – konger, præsidenter osv. – akkumulerer rigdomme på en måde, der ikke sømmer sig for deres status.
Men hvorfor er vi overraskede og forargede over umoralske finansielle praksisser hos disse statsoverhoveder? Hvad er den egentlige skandale her?
De fleste af de praksisser, der er blevet ’afsløret’, er formentlig fuldt lovlige.
Læs også: Skat har undersøgt skattely i Panama i årevis
Vi har i årtier tolereret, bifaldet eller ignoreret de jurisdiktioner, der tillader og fremmer denne type juridisk praksis i Panama og andre steder, hvor der findes offshore-selskaber.
Troede vi virkelig, at Panamas økonomiske velstand var baseret på et effektivt og konkurrencedygtigt banksystem, der var kommet i stand ved at yde lån til kreative virksomheder og industrielle ventures verden over? Ved at hjælpe nye teknologier frem og eksisterende industrivirksomheder til at udvikle sig og restrukturere? Og ved at hjælpe pensionsfonde og livsforsikringsselskaber med at beskytte og skabe værdier for deres kunder og skabe arbejdspladser verden over?
Vi er alle medskyldige
Panama lyder fjernt og eksotisk. Næsten som et tilflugtssted for pirater, hvilket muligvis har forstærket de forargelsesudbrud, vi observerer.
Men hvad med Luxembourg? Ved vi, hvor mange special purpose vehicles eller offshore-selskaber, der findes her? Og vidste vi ikke udmærket, at alle store globale selskaber søger at ’optimere’ deres skatteforpligtelser og spare mindst et tocifret milliardbeløb i dollar eller euro i henhold til en juridisk traktat, som er forhandlet på plads med EU?
Lad os end ikke nævne Schweiz. Og hvad med staten Delaware i USA? Over halvdelen af USA’s største virksomheder på den såkaldte Fortune top 500-liste, er registreret her – mange af dem siden begyndelsen af det 20. århundrede. Og alligevel har vi ikke journalisthold i gang med at undersøge og samarbejde globalt med at bore i disse praksisser.
Den virkelige skandale er ikke, hvad Panama-papirerne afslører. Den er snarere, hvad den afslører om os selv. Panama, Luxembourg, Delaware, Schweiz og andre skattely er baseret på et globalt netværk af lovligt godkendte traktater og aftaler, som er valideret ved successive pragmatiske regeringer over et bredt politisk spektrum.
Dette viser os afgrunden mellem de samfund, som borgerne i demokratier mener at leve i, og de juridiske og moralske rammeværks virkelighed. Panama-papirerne viser, at vi er alle er medskyldige og siger god for disse praksisser hver dag og indgår moralske kompromiser for at opretholde de retlige rammer.
De selv samme regeringer, som har for vane at holde moralprædikener om redelighed over for offshorecentre i hele verden bør også selv holdes ansvarlige for deres egne manipulationer af juridiske og skatteaftaler, som tilskynder til uigennemsigtighed og en ulige skattemæssig behandling mellem virksomheder og enkeltpersoner – og mellem rige og mindre rige borgere.
Læs også: ’Det er jo netop ugennemsigtighed, de sælger’
Vi har uddelegeret en helt afgørende opgave til teknokrater, nemlig den at opretholde princippet om ’ingen beskatning uden repræsentation’.
Ved at tillade dette princip at blive udvandet og kompromitteret må vi alle pådrage os et medansvar for at have skadet vores kerneværdier.
Lækken af Panama-papirerne kan utvivlsomt blive et uvurderligt bidrag til nødvendige fremskridt, men den bør ikke blive et smertestillende middel, der får os alle til at føle os godt tilpas i en periode, mens den lovligt organiserede ulige behandling af borgere og virksomheder inden for vores skattesystemer fortsætter med at ødelægge grundlaget for demokratisk samfund og gøre dem til Potemkin-kulisser.
Bassem Snaije er tidligere investeringsbankmand. Han underviser nu i økonom på Institut d’Etudes Politiques de Paris – Sciences PO. 
© Book Witti og Information. Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",12.0,9. april 2016,"Troede vi virkelig, at Panamas økonomiske velstand var baseret på et effektivt og konkurrencedygtigt banksystem, der var kommet i stand ved at yde lån til kreative virksomheder og industrielle ventures verden over? Ved at hjælpe nye teknologier frem og eksisterende industrivirksomheder til at udvikle sig og restrukturere? Og ved at hjælpe pensionsfonde og livsforsikringsselskaber med at beskytte og skabe værdier for deres kunder og skabe arbejdspladser verden over?"
12224,/debat/2011/05/voldsforherligende-logik,Den voldsforherligende logik,Marc Grønlund," For nylig indløb to bemærkelsesværdige nyheder, som synes at spejle hinanden på tragisk vis, om end forbindelsen mellem dem sikkert vil stå lidt uklar for de fleste: Angrebet på Gadaffis søns bolig, hvorved sønnen blev dræbt sammen med tre børn, og ugen efter blev Osama bin Laden skudt af USA's specialstyrker i Pakistan.
To ting forener disse hændelser: Vestligt militær stod bag og uskyldige blev dræbt.
De mest fremtrædende reaktioner i Vesten i forhold til bin Ladens død var jubel og glæde, mens angrebet i Libyen blev forbigået med en vis tavshed.
På bundlinjen lykkedes det ene attentat, mens det andet gik galt. Men var der reelt set ikke lidt mere på spil end som så?
Det 'mislykkede' attentat i Libyen slog foruden Gaddafis søn, også tre børn ihjel, ligesom de øvrige tilstedeværende i bin Ladens hus også blev dræbt, uden nogen sikker viden om deres identitet. De fleste vil nok mene, at begge angreb var både forsvarlige og legitime, om end det var beklageligt, at uskyldige blev dræbt.
Men hov ... Er det ikke lige præcis denne logik, som vi i Vesten plejer at finde dybt uforsvarlig, når den gælder vold rettet imod os selv?
Et simpelt tankeeksperiment ud fra de to attentater kan let afsløre hykleriet i denne udbredte antagelse:
Hvis det var vores leder?
Hvis nu en 'fjende' forsøgte at få ram på eksempelvis den amerikanske præsident eller en anden topfigur, men samtidig slog halvdelen af vedkommendes familie eller nogle tilfældigt forbipasserende ihjel, med hvilken ret ville USA og evt. NATO så fordømme dette, når det er det samme man gør, eller forsøger at gøre, i Gaddafis tilfælde?
Og mere analogt til bin Laden; hvis et angreb på en vestlig mediepersonlighed (hvilket i høj grad var bin Ladens rolle) eller militærleder lykkedes, men at samtlige øvrige tilstedeværende også blev dræbt, så var det vel bare ærgerligt for dem, at de var på det forkerte sted på det forkerte tidspunkt?
Spørgsmålet er her, om ikke Vesten har tilkendt sig selv en moralsk overhøjhed, hvor alt hvad man foretager sig af voldshandlinger pr. definition er enten retfærdiggjort eller i tilfælde af 'fejl' undskyldeligt?
Problemet er blot, at man dermed ingen som helst ret har til at fordømme de andres vold.
Når man ikke er villig til at fordømme eller, endnu mere passende, helt afstå fra vold mod uskyldige, hvilken troværdighed har det så, at begræde de ting, som Gaddafi og bin Laden holdes ansvarlige for og som åbenbart tilmed retfærdiggør at myrde dem?
Ud fra den selv samme logik ville det være ikke bare legitimt, men måske endda nødvendiggjort at begå attentater på NATO-landenes ledere med tanke på deres ansvar for volden i både Libyen, Afghanistan og Pakistan.
Her nytter det netop ikke at sige, at det var modstanderen, som slog først  Dette ville lige præcis være Gaddafis og bin Ladens pointe, blot med omvendt fortegn.
En aldeles logisk konsekvens i forlængelse heraf må desuden være, at såfremt et attentat mod en vestlig leder lykkedes, så burde nyhedsdækning af mordet udelukkende vise billeder fra enten udbombede bygninger i Libyen eller en tavs landsby i Pakistan udsat for en af de utallige terrorhandlinger, der går under navnet 'droneangreb'.
Vi er vor egen fjende
Det tilsvarende var i hvert fald tilfældet med bin Laden, hvor alt, hvad vi åbenbart havde brug for at se for at blive mindet om det rigtige i volden, var billeder af 11. september-angrebet.
Denne tankerække synes måske nok absurd for de fleste, men det må i så fald betyde, at de standarder for beklagelse og fordømmelse, som gælder de 'andres' vold, netop ikke gælder for én selv. At dømme ud fra reaktionerne fra både medier og politikere, ser dette ud til at være tilfældet. Var det muligvis ikke på tide at tænke sig lidt om, før denne logik endnu engang vender volden den anden vej?
Hvis det sker, vil det i hvert fald være topmålet af hykleri at komme med protester og fordømmelser.
I internationale forhold gælder den stærkes ret frem for alt. Og den stærke tildeler altid sig selv ret til at tæske løs på de svage, for derefter at blive dybt forarget, når disse slår igen.
I den forstand er 'terrorisme' ikke noget essentielt begreb, som kan knyttes til en særlig aktør, derimod er det alene et udtryk for den magtrelation, som hersker mellem to parter. Derfor lykkes USA (og med dem Israel) med at kategorisere sine modstanderes handlinger som 'terror', mens eksempelvis typer som Gaddafi og bin Laden ikke kan  ret beset er de dog i mange sammenhænge to alen af samme stykke.
Mest af alt bør vi tage afstand fra den voldsforherligende logik, uanset hvem den rettes imod og uanset hvem den kommer fra.
I den henseende er begge parter nemlig 'fjenden'.
Marc Grønlund er historiker og journalist




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",41.0,11. maj 2011,"Og mere analogt til bin Laden; hvis et angreb på en vestlig mediepersonlighed (hvilket i høj grad var bin Ladens rolle) eller militærleder lykkedes, men at samtlige øvrige tilstedeværende også blev dræbt, så var det vel bare ærgerligt for dem, at de var på det forkerte sted på det forkerte tidspunkt?"
11363,/debat/2011/10/helles-stoerste-opgave-opdrag-danskerne-samfundssind,Helles største opgave: Opdrag danskerne til samfundssind,Dorthe Pedersen," Med borgeren ved roret lød overskriften for Fogh-regeringens moderniseringsprogram efter tiltrædelsen i 2001.
I tråd med 1980'erne og 1990'ernes internationale reformkoncepter — ofte betegnet New Public Management (NPM) — var det 'markedet' i form af ekstern konkurrence, intern resultatmåling og klare økonomiske incitamenter, der skulle hjælpe med at sikre en rationel drift af offentlig velfærd.
Borgerne ved roret betød, at borgerne blev 'kunder med frit valg'. Kunder, der oplever, at de har ret til at blive betjent og stille krav. Kunder, der skal betjenes og det med det samme. Problemet er, at den selvforståelse stemmer dårligt overens med de udfordringer, samfundet oplever.
I dag står vi i en økonomisk krise, der har fået europæiske økonomier til at kollapse og lagt pres på den danske regering, når det gælder finansiering af den offentlige velfærd. Her har markedet og NPM vist sig ikke at slå til. Der er simpelthen ikke ressourcer til at opfylde kundernes stigende efterspørgsel på velfærdsservice.
Hvis Helle Thorning-Schmidts nye regering på en og samme tid skal levere den lovede velfærd og holde budgetterne, er der kun en vej frem: brugerne skal igen blive borgere. Klienterne skal aktiveres på nye måder, og deres uopdagede potentiale skal frem i lyset.
Krævementalitet
De paroler ligger allerede implicit i de aktuelle reformer i både Danmark og udlandet. Men spørgsmålet er, om den nye regering er klar til at formulere en helt ny politik for modernisering af den offentlige sektor. Og om vi vil se en egentlig vision om aktivt medborgerskab?
Ét er sikkert: den nye regeringen kommer ikke uden om at skulle vende skuden bort fra dyre reformer, masseinvesteringer i udvikling og overbud om bedre og flere velfærdsydelser til en politik, der passer til økonomisk smalhals.
Valgkampens løfter om økonomisk ansvarlighed skal nu omsættes i en politik, der får mest muligt ud af et offentlige budget, der ikke kan udvides nævneværdigt. Uanset, hvilke ændringer i skattegrundlaget, regeringsparterne kan blive enige om, gælder det, at der skal tænkes i nye løsninger. Og lige så sikkert er det, at løsningen ikke længere kan begrænses til at rationalisere indefra og skabe konkurrencepres udefra. For trods intentioner om det modsatte, må vi konstatere, at denne opskrift under hele vækstboblen har ført til en uheldig opdrift i velfærdsudgifterne, godt hjulpet på vej af politikere, der skabte høje forventninger om mere og bedre service, medier, der jagtede fejl og skuffelser og borgere, der i stigende grad fik et bytteforhold til den offentlige sektor, hvilket man vel næppe kan fortænke dem i.
Siden Fogh-regeringen kom til, er borgeren blevet tiltalt som en, der har klare interesser, reagerer på økonomiske incitamenter og i det hele taget agerer efter 'noget for noget'-princippet.
Den kontraktlige tænkning har gennemsyret borgerens kontakt med den offentlige sektor, hvad enten vi taler om frit vælgende ældre, der skal være i stand til at agere som kunder i forhold til stadig mere afmålte ydelser, arbejdssøgende, der med pisk og gulerod skal disciplineres til at komme hurtigt i arbejde, forældre og elever, der skal vælge mellem stadig stærkere profilerede skoler, syge, der med eller uden sundhedsforsikring skal sikre sig hurtigst mulig behandling, eller sociale klienter, der skal indgå kontrakter om forbedringer af egen livsførelse for at opnå ydelser eller undgå sanktioner.
Bagsiden af medaljen er til at få øje på: Hvor lidt behøver jeg at yde? Hvad får jeg for det? Hvordan undgår jeg sanktioner?
Det har fremelsket en taktisk adfærd, hvor alle kæmper for at få mest muligt for deres skattekroner og for at undgå beskatning af indtægter og kapitalgevinster. Selv de mest ressourcestærke er blevet små kapitalister. Imens er de ressourcesvage kørt ud på et sidespor med lavest mulige ydelser og forventninger om, at det vil give dem incitamenter til at rejse sig og komme ind i kampen.
Fejlslagent marked
Det bemærkelsesværdige i udviklingen efter 2001 er, at et øget fokus på marked, frit valg og økonomiske incitamenter — at vi alle i et eller andet omfang er blevet opdraget til at være forbrugere i velfærdsbutikken — slet ikke synes at løse de økonomiske udfordringer med finansiering af velfærden.
Det er der flere årsager til. Mest oplagt er selvfølgelig, at vi ikke kan slutte fra mange effektive driftsøkonomier (de mange velfærdsinstitutioner, der er blevet resultat- og kontraktstyrede) til en samlet effektiv samfundsøkonomi.
Det er heller ikke muligt at slutte fra rationelle forbrugere med klare interesser og evne til at nyttemaksimere hver for sig til en samlet god og rimelig fordeling af byrder og goder.
I begge tilfælde har vi splittet samfundet op og ladet kun en kode — nemlig den økonomiske — være hovedgrundlaget for at skabe ligevægt og balance. Konsekvensen er, at NPM er kørt fast i intern kassetænkning, krævementalitet, kontrolomkostninger og et dyrt og omsiggribende managementbureaukrati.
Borgeren som partner
Efter markedslogikkens fallit må velfærden skabes og finansieres på nye måder, lyder det i både den internationale og danske debat om offentlig styring og modernisering.
Vi befinder os i en ny æra efter NPM, hvor partnerskaber, inddragelse af den frivillige sektor og 'samskabelse' af velfærd udpeges som alternativer til ren konkurrence og hårde kontrakter.
Samtidig bliver brugerdreven innovation og borgerinvolvering omdrejningspunktet i kampen for at levere relevante og skræddersyede ydelser, baseret på individuelle behov og potentialer hos borgerne.
Et hovedpunkt er et nyt syn på borgeren som aktivt bidragende og partner til de offentlige velfærdsinstitutioner.
Den nye regering kan meget vel søge inspiration hos den liberal-konservative regering i Storbritannien, der har lanceret et genopretningsprogram under parolen Big Society.
David Cameron og co. forsøger at få briterne til at skifte tankegang. Som et ekko af Kennedys berømte tale vil man få briterne til at spørge, hvad de kan gøre for samfundet, i stedet for hvad de kan få af staten.
Er der brug for en anden indpakning end den konservative britiske model, kan Helle og støttepartierne også kigge mod centrum-venstre regeringen i Norge, der har lanceret en ny post-NPM- moderniseringspolitik under parolen: »En forvaltning for demokrati og fellesskab« (Stortingsmelding nr. 19, 2008-2009).
Kongen i medborgeren
I Danmark kan vi allerede se tydelige aftryk af 'samfundsstategien' i og med, at nulvækst i den offentlige sektor kombineres med afbureaukratisering, 'væk med bøvlet'-planer, nye besparende velfærdsteknologier og digitalisering af alle brugerflader efter hjælp til selvhjælpsprincippet.
Det ændrede syn på borgeren som selvbetjenende og aktivt ydende er tydeligt, f.eks. når det gælder socialpolitik.
Takket være Informations sommerserie om paradigmeskiftet i socialpolitikken og udsultningen af Socialministeriets budget, har vi fået understreget konsekvenserne i form af flere marginaliserede grupper og en øget fattigdom.
Vi har også hørt den tidligere socialminister, Benedikte Kiærs svar: » ... Information fokuserer alt for ensidigt på de socialt udsatte som klienter, der ikke rummer potentialer og muligheder« (kronik i Information den 8. august.) »Vi bør appellere til kongen i hvert enkelt menneske«, lyder det videre.
Det er tydeligt, at borgeren ikke kun skal være passivt publikum eller frit vælgende forbruger. Nej, borgeren skal være aktivt deltagende og selvudviklende i forhold til egne uudnyttede potentialer.
Problemet er imidlertid, at VK-regeringens forsøg på at gøre socialpolitikkens brugere til konger i deres eget liv blot fortsatte 'noget for noget'-logikken. Og da mange af brugerne ikke har kongepotentiale, ender de, som Informations artikelserie viste, på bunden af samfundet.
Forsøget på at gøre samfundet større og krævementaliteten mindre, førte altså i stedet til yderligere opsplitning og afhængighed.
Hjælp til finansieringen
Det store spørgsmål er, om den ægte medborger for alvor kan vækkes til live efter 10 år med velstandsboble og 'noget for noget'.
Den nye regering står her i et dilemma: Vil den — som venstrefløjen foretrækker — skabe finansiering til øget velfærd ved at kradse flere penge ind i skat og øge de offentlige udgifter. Eller vil den komme med svar på tiltale fra de mange økonomer, der fortæller os, at finansieringsproblemet i længden kun kan løses ved at gøre noget ved den (for) høje efterspørgsel på offentlige velfærdsgoder?
Spændende er det, om nyt og aktivt medborgerskab bliver en del af det nye regerings politik. Noget kunne tyde på det, når regeringsgrundlaget er døbt Et Danmark, der står sammen. Spørgsmålet er dog, om Helle & Co. har en socialt afbalanceret vision, der kan vende skuden efter 10 års opdragelse til velfærdsegoister.
Sikkert er det, at det er op ad bakke at prædike solidaritet. Skal man skabe et 'stort samfund' i Danmark, kræver det en genopfindelse af den offentlige sektor, der kan overskride fordums tiders stat- eller markedstænkning.
Da Helle i går fremlagede regeringsgrundlaget med en formaning om; »at det er borgerne, der skal hjælpe os ud af krisen«, vidnede det i virkeligheden om en dobbelt udfordring. Det nye regeringshold skal vise social profil og formå at omdefinere den borgerlige regerings reformperspektiv, så det ikke fører til større fattigdom for de ressourcesvage. Samtidig skal borgerne i almenhed opdrages til at tage et større ansvar for eget liv. Den nye parole om fællesskab må ikke som i Camerons England ende med udstødelse og hattedameafhængighed. Og det nye borgeransvar må ikke ende med den skizofrene borger, der skiftevis tiltales som henholdsvis klient, rationel forbruger og aktivt bidragende borger. Der er ingen kongevej ud af den budgettyngende krævementalitet.
 
Dorthe Pedersen er leder af MPA-uddannelsen og lektor, Ph.d. ved Institut for Ledelse, Politik og Filosofi på CBS¨




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",43.0,4. oktober 2011,E-mail *
6367,/debat/2013/10/oekologi-solidarisk-projekt,Økologi er et solidarisk projekt,Paul Holmbeck," 
	Göran Dahl betegner den. 27. oktober økologi og fair trade, som elitære projekter og en slags opium for folket. Det, mener jeg, vender verden på hovedet.

	Da Marx gav religion betegnelsen »opium for folket« var det, groft sagt, fordi han mente, at religion giver en forståelse af verden, der gør mennesker for deres reelle verdslige interesser. Derfor accepterer de uretfærdigheder og lidelser som noget naturligt, og ser frem til næste liv.

	Køb af økologiske varer er en lysvågen, aktiv stillingtagen til, hvad det er for en verden, vi ønsker os, herunder hvilke krav vi har til, hvordan fødevarer produceres.

	Folk siger: »Nej, det er ikke lige meget, om produktion af fødevarer skader naturen, forurener grundvandet eller giver dyr gode forhold«. Det er en solidarisk opbakning til producenter, der sætter meget på spil for at få sprøjtegift ud af deres dagligdag, vores fælles natur, og vores børns mad.

	Køb af økologiske varer er ikke noget, man gør med en stor indtagelse af opium. Det er en bevidst omsorg, solidaritet og stillingtagen, som ikke er gratis. Økologiske varer har jo en merpris. Det er ofte den merpris, der gør, at man af og til fra solide venstrefløjsfolk hører antydninger af, at økologi er et elitært projekt. Men skal mad og arbejdskraft bare være så billig som muligt?

	Skal man ikke belønne den ekstra viden, indsats og håndværk, som økologen eller slagterimedarbejderen lægger i produktion af økologiske fødevarer? Er bedre ældrepleje eller børnehaver et elitært projekt, fordi det koster mere?

	Ægte grøn vækst

	Göran Dahl stiller samtidig et meget relevant spørgsmål »Findes der kræfter i dag, som bestræber sig på at opnå begge dele på samme tid. Altså både økologisk og socioøkonomisk fremgang?« Svaret er ja.

	Det vil glæde Göran Dahl at høre, at FN’s rapporter, der så på 1,6 millioner økologiske producenter i verdens fattigste lande, viser, at agro-økologiske produktionsmetoder har givet to-tre gange højere udbytter højere husstandsindkomster for småproducenter. Det medfører en mere frugtbare jord, som bedre kan klare tørke, og dygtigere landmænd, der tilpasser sig svære klima og markedsforhold.

	Det er ægte grøn vækst på et bæredygtigt grundlag, både økologisk og socioøkonomisk.

	Alt i alt en positiv nyhed.

Paul Holmbeck, direktør for Økologisk Landsforening
",41.0,29. oktober 2013,"	Det er ægte grøn vækst på et bæredygtigt grundlag, både økologisk og socioøkonomisk."
3829,/debat/2014/11/hverdagen-slagmark,Hverdagen er en slagmark,Sebastian Zinglersen," Jeg spørger mit spejlbillede: Er du dum eller hvad? Jeg var ellers så dygtig i skolen og har kunnet klare mig selv. Det kan jeg ikke længere. Jeg kan hverken gennemskue mit mobiltelefonabonnement, forstå min forsikringspolice, min lønseddel, mine boliglån, min computer eller min software – og jeg er hverken analfabet eller maskinstormer. Hvad er der sket?
Du køber en mobiltelefon, der styres af tariffer, der koster forskelligt, alt efter hvor du befinder dig, og hvem du taler med hvornår på døgnet. Din telefonregning er dermed sprængt til atomer i bittesmå bidder af excelark og regneark og mersalg og undtagelser og forretningsbetingelser, der alle har det formål, at du aldrig får et ben til jorden, men blot må betale.
Denne måde at splitte varer og serviceydelser op i mange små bidder for at kunne tjene på hver enkelt del hedder atomisering, og alle virksomheder kaster sig over dette værktøj i disse år. Vi lever i en helt ny tidsalder, der smider disse atomiseringsbomber ind i vores hjem og hjerner for at styre os og tømme os for mod og penge.
Hverdagen er blevet en slagmark, hvor du kæmper for at forstå de nære ting, kæmper for at komme i kontakt med dem, der burde servicere dig, og kæmper for at få ret eller penge tilbage eller blot en tid hos speciallægen. Du er i krig mod dårlig service og alle de grådige virksomheder, der vil have dine penge – og dit land gør intet for at hjælpe dig.
Ingen ved det
Hvornår koster det penge at bruge internettet på sin mobil, hvornår er der tale om datatrafik, og hvornår er det wifi? Hvordan kan det være, at jeg hver måned skal betale et par hundrede kroner udover abonnementet, når jeg har et mobilabonnement, der hedder Fri Telefon og 20 GB data, og jeg sjældent går på nettet? Er det nogle bestemte numre, der ikke er ’fri’? Mit mobilselskab lokker med større muligheder for at have med andre mennesker at gøre, men de gør mig fremmed over for den teknik, der skal realisere mine sociale behov, blot for at de kan tjene flere penge – og det gør dem til min fjende.
Når jeg køber en forsikring, kan jeg ikke stole på, at det, der står på policen, også er det, der gælder. Jeg havde en indboforsikring, hvori der stod, at den også dækkede bofællesskaber. Min bofælle havde en skade, men forsikringen dækkede ikke.
»Et bofællesskab er sådan noget, hvor to veninder lejer en lejlighed sammen. Du bor ikke i bofællesskab, du har en lejer, og det er ikke bofællesskab, så vi dækker ikke.« Det sagde de ellers, da jeg købte forsikringen, men det med småt på papiret betød mere end det, de sagde i telefonen. Selv om mine bofæller og jeg levede i et bofællesskab, fratog forsikringsselskabet os vores leveform, for at de kunne spare nogle penge – og derfor er de nu min fjende.
Når jeg skal have et boliglån, viser det sig, at brochurerne ikke holder stik, og at rådgivningen ikke var rådgivning, men salg. Der er tale om så avancerede, globale finansielle produkter, at ingen ved, hvad de reelt indeholder.
De mennesker, der har skabt lånene, ved ikke, hvad de betyder på lang sigt; de politikere, der har tilladt dem, har ikke forstand på indmaden; de såkaldte bankrådgivere, der sælger dem til kunderne, ved ikke, hvordan de er skruet sammen, og de kunder, der køber dem, ved ikke, hvad købet betyder for deres økonomi.
Boligpushere er ærkefjender
De bankfolk, jeg møder, er ikke interesseret i, om jeg har en god økonomi, de vil bare have alle mine penge, og de er ligeglade med, om jeg sætter mig for hårdt eller for dumt eller forkert, bare de får mine penge. Murstenspusherne er mine ærkefjender.
Når jeg vil leje en lejlighed, skal jeg underskrive en lejekontrakt. Der er kun et problem: Det, der står i lejekontrakten, er ganske vist skrevet på dansk, men det er ikke den måde, jeg forstår teksten på, der gælder – det er den måde, lejelovsjuristerne forstår teksten på, der gælder ved en tvist med udlejer. Det er ikke lovens bogstav, men lovens mening, der gælder i en retssag. Og den mening er ikke tilgængelig for menigmand. Lejeloven er nem at læse, men svær at forstå, fordi der er tale om 80 års lovomskrivninger, bekendtgørelser, undtagelser, tillægslove, moderniseringer, reformeringer og nævnsfortolkninger i én lang spaghettisammenfiltring af uforståeligheder og juristerier.
Har man endelig underskrevet en lejekontrakt, er den ubrugelig, hvis man vil leje ud til turister. Det har lejeloven og politikerne ikke lige tænkt på, og derfor er der tale om en gråzone, hvor man enten er deleøkonomisk helt eller hoteljobsabotør. Eller bare sat på porten. Man ved det ikke. Man prøver at finde ud af det. Man spørger kompetente folk i de relevante politiske og juridiske og rådgivningsmæssige organisationer. Man får et svar. Svaret er: »Nej, det er forbudt!« Man spørger, om svaret er juridisk eller politisk. Det var politisk. Når hverken ministeriet eller Lejernes Landsorganisation eller boligadvokater kan give andet end politiske svar på ikke-politiske spørgsmål, hvad skal vi så med dem? Jeg lever i et boligmæssigt ingenmandsland. Der er tale om en historisk fremmedgørelse af mit forhold til min bolig, og med god grund føler jeg, at min udlejer er min fjende.
Politikerne er tavse
Når man kommer i tvivl om noget, kan man altid finde svaret på internettet. Not. Internettet indeholder alle meninger til alle tider om alting. Er udlejning til turister så lovligt? Nej, du bliver smidt ud af din lejlighed. Ja, det er lovligt ifølge lejeloven at fremleje sin lejlighed. Måske, det kommer an på, om du lejer et værelse ud, eller om du lejer hele lejligheden ud. Nej, der er ikke tale om beboelse, så det er klart ulovligt. Ja, der er ingen lov hverken for eller imod, så det må du godt. Måske, det kommer an på, om du har spurgt din udlejer om lov. Ja, og du skal ikke spørge din udlejer om lov. Det er en ret, du har som fremlejer. Og så videre.
Den samme kaskade af intetsigende svar får jeg, når jeg forsøger at finde sandheden om opsætning af nye vinduer, anmeldelser, rejser, restauranter. Side efter side. Time efter time. Man bliver ikke klogere af internettet. Man bliver ikke dummere af internettet. Internettet tager ingenting, internettet giver ingenting. Ikke for ingenting er internettet min fjende.
Jeg vil gerne ud at rejse og går ind på flyselskabets hjemmeside og forespørger på en billetpris. Prisen er rimelig, men da jeg vender tilbage næste dag, er den steget. Sådan er det hver gang. Hvis man vil have billige flybilletter, skal man lave sin research fra én computer og booke fra en anden, ellers stiger prisen hver gang, man søger på samme rejse fra samme computer. Min egen computer modarbejder mig, fordi flyselskabet har lagt en spion ind i maven på den for at registrere min rejsefeber, så de kan hæve prisen, hver gang jeg får udlængsel. De vil lokke mig til at betale mere og mere for samme ydelse. Jeg betalte en bondegård for mit højteknologiske isenkram, og nu viser det sig, at min computer vil mig det ondt. Min hjælper er blevet min forræder, og nu er vi fjender på tålt ophold hos hinanden i samme hjem.
Politikerne er tavse. Hvordan kan det være lovligt i Danmark, at virksomheder presser og jagter og snyder befolkningen hver dag? Titusindvis af kundeklager har ikke fået dem til at ændre praksis, de kværner kapitaliseringsatomiseringen ud i femte decimal og griner hele vejen til banken. Hvorfor er der ikke nogen, der stopper dem? Er det kun en væbnet revolution, der kan geninstallere retfærdighed og rimelighed i Danmark anno 2014?
Flexlån, renteswap, mobilabonnementer, internet. Vi købte ind i det hele, fordi det skulle gøre vores liv nemmere, men borgernes liv er ikke blevet nemmere med tiden, tværtimod har tiden gjort os dummere, end vi fortjener.
Sebastian Zinglersen er cand.phil. i filosofi




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",39.0,6. november 2014,"Når jeg skal have et boliglån, viser det sig, at brochurerne ikke holder stik, og at rådgivningen ikke var rådgivning, men salg. Der er tale om så avancerede, globale finansielle produkter, at ingen ved, hvad de reelt indeholder."
10685,/debat/2012/01/kun-europaeisk-stat-kan-styre-uden-krak,Kun en europæisk stat kan styre uden om krak,Hans Aage," Gennem de seneste årtier er markedsfundamentalistisk ideologi blevet stadig mere indgroet. Tiltroen til, at et frit marked er vejen til den bedste af alle mulige verdener er steget — jo mere ureguleret, des bedre. Men nu har eurokrisen og finanskrisen fremkaldt et akut behov for politisk centralisering.
Finanskrisen har netop sin rod i dereguleringen af det finansielle system og liberaliseringen af de internationale kapitalbevægelser, som tog fart under Reagan og Thatcher. Den har åbnet for fremkomsten af en kæmpemæssig, uproduktiv lotteriafdeling, som er lagt oven på den finansielle sektors kernefunktioner, der paradoksalt nok er at mindske risiko ved overførslen af ressourcer mellem opsparere og investorer. Sidstnævnte opgave er som bekendt særdeles produktivt og har haft meget stor betydning for kapitalismens dynamik.
Lotteriafdelingen er vokset uhæmmet og suger ressourcer ud af det øvrige samfund. Finanssektorens andel af BNP er på få år vokset fra 2,5 til 6,5 pct. i USA, 40 pct. af al profit udspringer af den finansielle sektor, og den aftager halvdelen af alle nye årgange af matematikere. Det er alt sammen ganske uproduktivt. Men samtidig er det så snedigt koblet til den reale sektor gennem livsvigtige kredit- og betalingsfunktioner, at det øvrige samfund har en indiskutabel interesse i at dække tabene, når hele lotteriafdelingen taber penge.
Euro-brøler
Indførelsen af euroen har forværret problemerne i finanssektoren til ingen verdens nytte, og det kunne man have undgået. Uden en politisk og finanspolitisk centralmagt og med meget forskellige udviklinger i statsfinanser og løn- og prisniveau er en fælles valuta et risikabelt forehavende.
Det har alle vidst hele tiden, men herhjemme har kun vismændene talt om »små og usikre økonomiske fordele« og nævnt muligheden af »store spændinger« og »finansiel krise«. Finansministeriet, Økonomiministeriet og Nationalbanken sagde overhovedet ingenting om ulemper ved euroen; der var kun betydelige »fordele« samt visse »udfordringer«. Det skyldtes ikke uvidenhed, men politisk følgagtighed.
Nu er der, så vidt jeg kan se, kun to muligheder.
Den ene er et eurosammenbrud fulgt af bankkrak og depression i Europa — og det endda i en situation, hvor mulighederne for ekspansiv finanspolitik er opbrugt i årene før og navnlig efter finanskrisen.
Vækst gennem udpumpning af offentlig efterspørgsel er altid en midlertidig løsning, idet gælden vil sætte en grænse, med mindre væksten er høj nok til at neutralisere den. Nu er gælden stor og væksten lav, og når man ikke formåede at skabe tilstrækkeligt store overskud i højkonjunkturen, må man nødvendigvis have overskud under lavkonjunkturen — en slags omvendt keynesiansk finanspolitik.
Centralisering
Den anden mulighed er, at euroen reddes. Det kan kun gøres ved, at ECB køber græske, spanske, italienske etc. obligationer i massiv skala og altså betaler kreditorerne ved kortvarig brug af seddelpressen.
Den løsning forudsætter naturligvis en europæisk statsdannelse; man kan ikke have 27 kommuner eller delstater, der frit kan trække på Nationalbanken efter behov. Finanspolitikken må centraliseres, og der må etableres EU-militær og EU-politi, som kan hente dem, der ikke adlyder den centrale lovgivning.
De første kandidater til EU-fængslet i Bruxelles er den tyske og den franske finansminister, som brød reglerne i stabilitets- og vækstpagten i 2002, foruden naturligvis den græske, som konsekvent har overtrådt reglerne fra det øjeblik, medlemskabet af ØMU’en trådte i kraft.
Så vidt jeg kan se, forsøger Angela Merkel behjertet og fornuftigt at redde euroen, og europagten er et skridt i denne retning — omend lille og utilstrækkeligt.
Hvis man gerne vil overbevise modvillige, nationale regeringer om nødvendigheden af en EU-stat, så er søsættelse af en dødssejler af en fælles valuta et probat middel. Når man er midt i et økonomisk skibbrud, kan viljen til politiske og økonomiske kursændringer meget hurtigt blive meget stærk. Man skulle næsten tro, at nogen i Bruxelles har regnet det her ud på forhånd.
Opportunt at stå udenfor
Det er ret ligegyldigt, om Danmark tilslutter sig euroen eller ej. Men det er vel opportunt at stå udenfor og bevare devalueringsmuligheden.
Det ofte gentagne argument om ’vores indflydelse’ er meningsløst. For det første har godt 1 pct. af EU naturligvis ingen ’indflydelse’. For det andet er ’vores’ en anakronisme. Demokrati i EU forudsætter, at ’vi’ ikke er gruppen af danskere, men derimod den langt større gruppe af EU-borgere.
Når finanspolitikken er opbrugt, bliver det vigtigste middel til at øge beskæftigelsen, at reallønnen reduceres. Her kan man passende begynde med de tårnhøje og ganske meningsløse private og offentlige chefslønninger.
Hvis man tager en tur til Tyskland, vil man snart opdage, at dér er alting 20-30 pct. billigere. Det kan altså lade sig gøre at bremse reallønnen uden at devaluere (som i Tyskland og Irland), men det går nemmere med en devaluering (som i Island).
Når euroen er reddet, kan man hurtigst muligt — helst før — gå i gang med de langsigtede, helt anderledes alvorlige og vanskelige opgaver, nemlig de globale miljø- og fordelingsproblemer.
 
Hans Aage er professor i nationaløkonomi, dr.polit. ved Roskilde Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",20.0,25. januar 2012,"Det er ret ligegyldigt, om Danmark tilslutter sig euroen eller ej. Men det er vel opportunt at stå udenfor og bevare devalueringsmuligheden."
3308,/debat/2015/01/sender-afghanere-tilbage-ragnarok,Vi sender afghanere tilbage til ragnarok,Kristina Stoltz," Hvis man vil gøre sig forhåbninger om at blive valgt eller genvalgt som statsminister her i Danmark, skal man stramme flygtningepolitikken. Og man skal gøre det endnu sværere for de flygtninge, som allerede er her, at blive, og så godt som umuligt at få bragt deres familier hertil.
Helle Thorning-Schmidt (S) så da også stolt og tilfreds ud, da hun i sin nytårstale fortalte nationen, at regeringen for første gang i 12 år nu strammer mulighederne for familiesammenføring og reglerne for asyl.
Hun går til valg under sloganet ’Det Danmark, du kender’. Vi skal bevare det Danmark, vi kender, og det indebærer åbenbart, at vi lukker os om vores eget lille stammesamfund, som statsministeren kalder det bedste i verden. Men det indebærer også, hvilket hun undlader at komme ind på, at vi trods økonomiske kriser og konstante nedskæringer i den offentlige sektor, bruger millioner af kroner på at føre krige ude i verden.
En af de længste krige, vi har deltaget i, er den i Afghanistan. Et land, som regeringen har forsøgt at bilde befolkningen ind, at vi har genopbygget og derfor sagtens kan sende flygtninge tilbage til. Men faktum er, at Afghanistan er et land under fortsat nedbrydning.
Taleban har blod på tanden
Jeg tror, at mange danskere føler sig dybt krænket over at være repræsenteret af en statsminister, der i sin nytårstale siger, at vi er et gæstfrit land, som skal lægge en endnu større indsats for at integrere de flygtninge, som bor her og dernæst – kun få uger senere – sender familier tilbage til en ikke bare uvis, men yderst farlig skæbne i Afghanistan.
I sin nytårstale sagde Helle Thorning-Schmidt, at vi hjælper flest flygtninge ved at assistere dem ude i verden frem for at lukke dem ind i Danmark. Men hvis dette var korrekt, ville vi nok ikke se så store flygtningestrømme, som tilfældet er. Og hvis den hjælp, hun taler om, drejer sig om vores to fejlslagne krige i Irak og Afghanistan, er jeg nødt til korrigere hendes definition på at hjælpe: For faktum er, at de to krige, vi har ført i Irak og Afghanistan, har resulteret i komplet fejlslagne demokratier – begge er i dag lande i total opløsning.
Det Afghanistan, som vi officielt forlod den 1. januar 2015 befinder sig i en voldsspiral, ingen aner, hvordan skal ende. Vil Helle Thorning-Schmidt virkelig sende børnefamilier tilbage dertil, når hun ved, at Taleban har mere blod på tanden end nogensinde, og når hun ved, at de særligt er ude efter tilbagevendende flygtninge? Vil vi danskere finde os i, at vores lands leder sender børn, som kunne have fortsat en tryg og god opvækst her, i armene på barbariske bødler?
Korruption, overfald, tortur
Sandheden er, at Afghanistan er ragnarok. 2014 blev det blodigste år siden invasionen i 2002, hvor langt flere civile, herunder kvinder og børn, blev sårede eller dræbt, end tilfældet var i årene forinden. Og hvad skyldes det så? Jo, det skyldes blandt andet, at det på ingen som helst måde er lykkedes de danske tropper at nedkæmpe den fjende, som Danmark aldrig ulejligede sig med at sætte sig ordentligt ind i, hvem var, og som vi derfor heller ikke – ligegyldigt hvor mange milliarder af kroner regeringen postede ind krigsmaskinen – forstod at blive af med.
Den tilsyneladende fremgang, vi så mellem 2009 og 2012, da USA forøgede troppeantallet betydeligt, skyldtes helt banalt det, at der blev sat en prop i voldsspiralen. Oprørerne tog sig en pause, og nu, efter at de vestlige tropper mere eller mindre har forladt landet, er de tilbage for fuld styrke, og ingen politisk løsning synes inden for rækkevidde:
Stadigt større horder af oprørere stormer checkpoints, som ikke længere er tilstrækkeligt bevogtede. De rykker ind i de urbane områder, og det er nu blevet dagligdag, at der i Kabul og andre større byer finder bombeeksplosioner sted i befolkningstætte egne, hvis ikke overfald og kidnapninger. Men det er ikke kun oprørerne, der begår vold. En stigende grad af magtmisbrug både i form af korruption, men også i mere alvorlig grad i form af overfald, tortur og drab udøves af myndighederne.
En ung afghansk kunstner, som netop var på besøg i Danmark i forbindelse med fotoudstillingen Afghan Tales i Nikolaj kirke, fortalte mig, at de sidste, hun ville stole på i Kabul, var politiet, som øjensynligt båder stjæler fra og overfalder civile på gadeplan.
Internt fordrevne
Vi har postet enorme summer i udviklingshjælpen til Afghanistan, men hvad i al verden er pengene gået til?
En 13 år lang krig, der kostede noget nær en milliard dollar, er endt i totalt kaos. Afghanistan er i dag et land hærget af terror, korruption og magtmisbrug.
FN anslår, at mindre end 50 procent af alle afghanske børn går i skole. Ifølge det danske udenrigsministerium er tallet for internt fordrevne afghanere helt oppe på 350.000 personer. De er flygtet fra ét område til et andet på grund væbnet konflikt, tørke eller fattigdom.
Siden 2002 er flere end 5,8 millioner afghanske flygtninge vendt tilbage til Afghanistan, og de repræsenterer således 25 procent af den samlede afghanske befolkning. Op til 60 procent af de tilbagevendende flygtninge har store problemer med at genopbygge et liv, og FN skønner, at cirka en tredjedel af de internt fordrevne i byerne er tilbagevendte flygtninge.
Ikke til at fatte
Derfor må statsministeren og hendes regering indse, at al den såkaldte hjælp, som er postet i landet – både i form af bomber og penge – er slået fejl. Afghanistan er ikke et land under opbygning. Det er et land i sammenbrud.
Når Helle Thorning-Schmidt med et moderligt smil på læben i sin nytårstale forsikrer os om, at hun ikke er tvivl om, at vi hjælper flest og bedst ved at hjælpe ude i verden, er det i hvert fald ikke Afghanistan, hun taler om.
Og mon ikke, hun er klar over det. Ikke desto mindre er hun parat til at sende de afghanske flygtninge tilbage. Der er tale om familier med børn, hvoraf nogle af dem er født i Danmark. Børn, der går i dansk skole, taler dansk og føler sig hjemme i Danmark. Når de vender tilbage til Afghanistan, vil de være i stor fare for overgreb, og de vil få svært ved at finde fodfæste i et land, der i forvejen er sunket i knæ og ikke evner at sørge for sin befolkning.
Det er ikke til at fatte, at regeringen har brugt så mange danske skattekroner på fejlslagne krige under påskud af at ville hjælpe, og nu ikke vil hjælpe de relativt få afghanere, som har søgt asyl her i Danmark, fordi vi har ført en årelang krig i deres hjemland. Det er en skam og et nederlag vores humanitet, for vores såkaldte danske selvforståelse, når Helle Thorning-Schmidt smider afghanske familier på porten.
Kristina Stoltz er forfatter.
Kronikken er en redigeret udgave af den tale, hun holdt ved en demonstration mod bebudede udvisninger af en række afghanske familier på Nytorv i København den 17. januar 2015




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,23. januar 2015,"Når Helle Thorning-Schmidt med et moderligt smil på læben i sin nytårstale forsikrer os om, at hun ikke er tvivl om, at vi hjælper flest og bedst ved at hjælpe ude i verden, er det i hvert fald ikke Afghanistan, hun taler om."
1382,/debat/2015/11/danmarkshistoriens-dyreste-besparelse,Danmarkshistoriens dyreste besparelse,Ulla Sørensen," »Det, vi siger inden valget, det gør vi også efter valget,« lød det igen og igen fra Venstre under valget.
Men det holder bare ikke, når det kommer til danskernes arbejdsmiljø. For før valget tilsluttede Venstre sig et bredt forlig om en skærpet indsats for et bedre arbejdsmiljø. Nu foreslår Venstre at skære voldsomt i bevillingerne til Arbejdstilsynet med udspillet til finanslovforhandlinger. Det hænger simpelthen ikke sammen.
Venstre foreslår at skære 31 millioner kroner af de 77 millioner kroner, der tidligere var afsat til at holde øje med problemerne med blandt andet nedslidning og dårligt psykisk arbejdsmiljø.
Arbejdstilsynet vurderer selv, at hvis finanslovforslaget gennemføres, vil det betyde afskedigelser af omkring hver femte medarbejder i Arbejdstilsynet.
Det er en markant nedskæring, der ikke kan undgå at få konsekvenser for dem, hvis hverdag er alt andet end hæve-sænkeborde og kageordninger. Holder problemerne mirakuløst op på disse arbejdspladser, fordi Arbejdstilsynet holder op med at komme? Nej, vel?
Dårligt arbejdsmiljø koster
Fakta er, at dårligt arbejdsmiljø er en gigantisk udgift for samfundet. Langt større end nogen besparelse, regeringen nogensinde ville kunne finde, om de så rundbarberede Arbejdstilsynet ned til sidste medarbejder.
Beregninger lavet af COWI for LO viser, at dårligt arbejdsmiljø årligt koster det danske samfund den svimlende sum af 64 milliarder kroner – ja, milliarder! Det gigantiske beløb udgør både udgifter for virksomhederne, der skal betale for fravær og vikarer og udgifter til omskoling, til at udbetale understøttelse til dem, der er blevet slidt ned af deres arbejde og må forlade arbejdsmarkedet, udgifter til læger og hospitalsregninger osv. osv.
Min pointe er, at de 31 millioner kroner, som Venstre er så ivrige efter at spare nu og her, er et forholdsvist beskeden beløb i et samfundsperspektiv. Når man så samtidigt tager med i overvejelserne, at de 31 millioner kroner har så vidtrækkende konsekvenser for muligheden for at holde øje med de udsatte brancher – ja, så synes jeg, det er en meget dyrt købt besparelse. Faktisk vil jeg kalde det den dyreste besparelse, jeg nogensinde har hørt om.
Jeg forstår ikke regeringens snæversyn. Uanset hvilken politisk overbevisning man må have, kan man jo konstatere, at dårligt arbejdsmiljø koster penge. Hvorfor så udsætte sig selv for endnu flere udgifter? I et ganske almindeligt husholdningsbudget ville man jo aldrig synes, det var god økonomisk sans at købe en gammel bil til spotpris for så at bruge det dobbelte i reparationer allerede den første måned. Hvorfor så acceptere den bekostelige logik, når det kommer til statens husholdningsbudget?
Undgå ræset mod bunden
Selvfølgelig er det ikke alene Arbejdstilsynet, der sørger for, at vi har et ordentligt arbejdsmiljø på de danske arbejdspladser. Det er arbejdsgiverne, der står med ansvaret. Og de har jo også en meget konkret interesse i, at arbejdsmiljøet er i orden. Ikke alene for deres ansattes skyld, men også fordi et godt arbejdsmiljø kan ses på produktiviteten, konkurrenceevnen og dermed på bundlinjen.
Så egentlig burde vi jo kunne overlade ansvaret til arbejdsgiverne og helt droppe tilsynet, eller hvad? Ja, omtrent lige så let, som vi kunne droppe politiets kontrol med fartgrænserne, fødevarekontrollen eller Skats kontrol med indkomstskatten.
Inden for arbejdsmiljøområdet er Arbejdstilsynet i høj grad med til at sætte fælles grænser. Uden tilsynet ville for mange brodne kar søge efter laveste fællesnævner. Det har vi desværre set alt for længe inden for byggeriet. En branche, der er blevet kendt for social dumping og alt for mange arbejdsulykker. Lad os da for alt i verden sørge for, at ikke flere brancher skal samme vej.
Jeg håber, at politikerne, inden finanslovsforhandlingerne er slut, indser det fornuftige og økonomisk rigtige i at finde de ganske få ekstra millioner, der skal til, så Arbejdstilsynet kan sikres arbejdsro fremover. Målene for et bedre arbejdsmiljø, som politikerne har forpligtet sig til i den såkaldte 2020 arbejdsmiljøplan, kan kun blive til virkelighed, hvis vi har et effektivt og stærkt Arbejdstilsyn med.
For 3F’s medlemmer er arbejdsmiljøet blodig alvor. Vi topper statistikkerne for ulykker og sygdomme.
Derfor har vi brug for et effektivt og velfungerende Arbejdstilsyn, ikke nedskæringer. Hverken politikerne eller 3F’erne har råd til andet.
Ulla Sørensen er arbejdsmiljøpolitisk chef i 3F
",15.0,6. november 2015,"Inden for arbejdsmiljøområdet er Arbejdstilsynet i høj grad med til at sætte fælles grænser. Uden tilsynet ville for mange brodne kar søge efter laveste fællesnævner. Det har vi desværre set alt for længe inden for byggeriet. En branche, der er blevet kendt for social dumping og alt for mange arbejdsulykker. Lad os da for alt i verden sørge for, at ikke flere brancher skal samme vej."
3284,/debat/2015/01/koebenhavn-forkaelet,København bliver forkælet,Kim Paulsen," Københavns Kommune har forandret sig voldsomt, når vi ser på befolkningen og de socialgrupper, der i dag lever i hovedstaden. Magthaverne har lavet en skæv udvikling.
Lavindkomstgrupperne har i årenes løb fået sværere og sværere ved at betale huslejen i boligerne efter byfornyelsen i hovedstaden. Hvorimod andre grupper har set fordele i at flytte ind i de centrale bydele, som nu har fået lækre gårdanlæg og ejendomme i ajourført stand. Men først efter massive offentlige investeringer så som sammenlægninger af boliger og nedrivning af baghusene.
Det er en urimelig god forretning for de købestærke indflyttere, fordi de kan købe til spotpriser, da det offentlige har betalt broderparten af investeringerne i nye torve, gårdanlæg, renoverede boliger og trafiksaneringer. Det betyder isoleret set en forbedring for dem, der nu bor i de nye kvarterer. Ejendomsværdierne stiger. Knaphedsværdien er enorm. Men det betyder desværre samtidig, at alle andre med et ærinde i byen har langt sværere ved at komme frem, fordi tosporede veje er blevet til smalle, ét-sporede veje med trafikchikaner, mens antallet af biler konstant vokser.
Udviklingen passer som fod i hose til den indflyttede borgmester og Københavns Kommunes strategi om at tiltrække de økonomisk stærke borgere og eksportere de mindre stærke borgere til resten af landet.
Fremtidens ghetto
Metrobane I og II er primært københavnerprojekter. Omegnens letbane ved motorring 3 har måttet vente i årevis. Der bor knap 600.000 i Københavns Kommune og minimum det dobbelte i oplandet til København. Man kan stille spørgsmålet, hvad er den bedste samfundsmæssige investering?
Aktuelt er der store anlægsarbejder i gang i forbindelse med den ny hurtigbane til Ringsted i den rekreative grønne kile på Vestegnen. Danmarks bredeste motorvej gennemskærer Ishøj, og trafikken snegler sig af sted i myldretiden. Larmen fra trafikken er øredøvende selv om natten, hvor tunge lastvognstog kører ræs.
Vil landets magthavere udvikle region Hovedstaden så skævt? Den bliver jo fremtidens ghetto. Hvad er idéen i at forære hele rovet – de milliardtunge investeringer i infrastruktur, byfornyelse og boligforbedringer – til de få og de rige? Hvad mener Jylland, Fyn og fattige regioner som Vestsjælland og Lolland om prioriteringen?
Kim Paulsen, Brøndby Strand
",0.0,27. januar 2015,"Kim Paulsen, Brøndby Strand"
5960,/debat/leder/2013/12/camus-athen,Camus i Athen,Mads Frese," 
	I april 1955 var Albert Camus (1913-60) i Athen. Rom-traktaten var endnu ikke underskrevet, men den franske filosof var på forhånd bekymret over udviklingen i Europa.

	Den europæiske civilisations fremtid var især truet af de snævre rammer, som blev udstukket for det spirende samarbejde på kontinentet, og som risikerede at medføre »generaliseret selvmord«, advarede Camus i en tale i den græske hovedstad. Han var overbevist om, at hvis Europa efter to verdenskrige skulle kunne vinde freden, ville det kræve en stærk føderation og ikke blot en lunken sammenslutning, der fastholdt den anakronistiske forestilling om medlemsstaternes suverænitet, selv om økonomiens internationalisering allerede var en kendsgerning.

	Muligheden for en europæisk føderalstat var i efterkrigstiden reel på grund af nationalstaternes svækkelse.

	Men da traktaten endelig kom på bordet i 1957, havde de nationale magteliter haft mere end et årti til reorganisering. Så i stedet for en politisk union endte det med en handelsunion, hvor alle medlemmer kynisk kunne pleje nationale interesser på fællesskabets bekostning.

	Siden har meget ændret sig i Europa, men ikke grundbetingelsen. EU’s politik defineres stadig af magtbalancen mellem medlemsstaterne og ikke af overordnede mål.

	På EU-topmødet før jul fremhævede Angela Merkel, at nedskæringerne i Sydeuropa har reddet euroen. Strukturreformerne har stabiliseret situationen, hævdede den genvalgte tyske kansler, fordi den europæiske økonomi for første gang siden krisens begyndelse i 2013 ikke skrumpede yderligere.

	Nulvæksten som positiv kendsgerning dækker dog over, at forskellen mellem EU-landene stadig vokser. Det skyldes ikke mindst, at de teknokratiske regeringer, som under eurokrisen er blevet installeret i Grækenland og Italien, ikke har kunnet påvirke den overordnede politik.

	Men sydeuropæerne kan ikke blive ved med at skære i økonomier uden vækst, ligesom tyskerne ikke på sigt kan have stort handelsoverskud, begrænset vækst og lav inflation.

	Så hvis ikke sydeuropæerne danner fælles front, risikerer de tyske vrangforestillinger at smadre eurozonen, udtaler Romano Prodi, tidligere italiensk regeringsleder og EU-Kommissionens formand ved euroens indførelse.

	Ved årsskiftet overtager Grækenland EU-formandskabet, og efter EU-parlamentsvalget i maj er det Italiens tur. Regeringspartierne i de gældsplagede lande står med det problem at skulle forklare deres vælgere, hvorfor finanspagten og anden krisehåndtering kun har skabt beskedne lønstigninger og kun i Tyskland.

	Nedskæringsortodoksien svækker EU-tilhængerpartierne, navnlig i Sydeuropa. Faktisk er den sociale situation i nogle sydeuropæiske lande tæt på at være så alvorlig, at »medlemskab af eurozonen og demokrati ikke længere er forenelige«, advarer EU’s socialkommissær, den ungarske socialist László Andor.

	Men hvis parlamentet bliver lammet af EU-fjendtlige og nationalistiske kræfter, vil der mangle en institutionel modvægt til Merkel og kommissionen. Således kan proteststemmerne på paradoksal vis ende med at forstærke den europæiske repræsentationskrise, som de er et symptom på.

	Hvis krisen i stedet for stagnation skal føre til en transformation af Europa, kræver det et kvalificeret modspil til en enøjet sparepolitik og tilbageskuende højrefløjsutopier. Grækeren Alexis Tsipras er kandidat til posten som kommissionsformand for de europæiske venstrefløjspartier, som hverken vil afvikle EU eller euroen, men ændre unionen radikalt, så den endelig får en føderal dimension.

	Desværre har Enhedslisten ved igen at lade sig repræsentere af Folkebevægelsen mod EU i praksis stillet sig tættere på de mere eller mindre karseklippede nationalister end på Tsipras og kravet om et solidarisk Europa. For i stedet for det sterile valg mellem ja eller nej bør de næste måneders valgkamp handle om, hvordan krisen kan bruges til at styrke det nødvendige samarbejde. Europa har »simpelthen brug for at trække vejret, for ynde og for måder at tænke på, som ikke er provinsielle«, sagde Camus i Athen. Det behov er kun blevet stærkere med tiden.
",3.0,30. december 2013,"	Men hvis parlamentet bliver lammet af EU-fjendtlige og nationalistiske kræfter, vil der mangle en institutionel modvægt til Merkel og kommissionen. Således kan proteststemmerne på paradoksal vis ende med at forstærke den europæiske repræsentationskrise, som de er et symptom på."
9412,/debat/leder/2012/08/journalistikkens-forvandling,Journalistikkens forvandling,Karen Syberg," Denne signatur kan bevidne, hvad Mette Fugl citeres for i gårsdagens artikel om kvinder i journalistik: Det var hårde år på Information i gamle dage. I artiklen er det vores gamle radio/tv-anmelder Leif Blædel, der står for skud, andre var værre, skulle vi hilse og sige.
Der er bare det ved det, at når man anlægger en kvinde-mand-synsvinkel, overser man, at mændene også indbyrdes mobbede og bekrigede hinanden efter noder ... Og ofte uden, ret umusikalsk, nu og da endog med korporlige udfald mod en ’fjende’.
Kravene var desuden hårdere, der var ikke noget med at gå hjem, fordi man skulle hente børn. Det gjaldt både kvinder og mænd, og det ramte oftest kvinderne hårdest, men bidrog heller ikke til en tilgivende omgangstone.
I dag er alt anderledes. Samfundets udvikling med en større ligestilling mellem kønnene spores også i vores helt eget mikrounivers. Men udviklingen mod et mere ligestillet og fredsommeligt klima kan ikke kun tilskrives kvindernes voksende indflydelse på redaktionen. Mænd i dag skal også hente børn, og de er optaget af dem.
Det er heller ikke sådan, at Informations kvinder bare skriver om mænd, børn, forbrug og hjem, mens mændene tager sig af de tunge emner. Faktisk er såvel vores udenrigsredaktion som vores politiske redaktion stærkt bestykket med kvinder.
Det er uomtvisteligt, at kvindernes verden og interesser har påvirket og udvidet journalistikkens emnekreds. Det er også indiskutabelt, at de i forvejen betrængte aviser snart kunne dreje nøglen om, hvis man fjernede forbrugs-, hjem-, osv. stoffet. Men den vigtigste landvinding ligger i den større ligestilling. Den har betydet, at begge køns interessesfære er blevet udvidet, og som man ved fra mere omfattende undersøgelser, er de samfund, der er mest ligestillet, også de bedste samfund.
",4.0,8. august 2012,"Det er uomtvisteligt, at kvindernes verden og interesser har påvirket og udvidet journalistikkens emnekreds. Det er også indiskutabelt, at de i forvejen betrængte aviser snart kunne dreje nøglen om, hvis man fjernede forbrugs-, hjem-, osv. stoffet. Men den vigtigste landvinding ligger i den større ligestilling. Den har betydet, at begge køns interessesfære er blevet udvidet, og som man ved fra mere omfattende undersøgelser, er de samfund, der er mest ligestillet, også de bedste samfund."
2813,/debat/2015/04/frihedskamp-betinget-noed,Frihedskamp er betinget af nød,Ditte Jensen," I 1942 opsøgte Frands Halberg modstandsbevægelsen. Få år senere blev han en del af stikkerlikvideringsenheden i modstandsgruppen Holger Danske, der var aktiv frem til befrielsen. Selv om Danmark overlevede krigen, er friheden ikke en selvfølge, mener han.
– Er der kampe i dag, som bør kæmpes, hvis vi skal sikre Danmarks frihed?
»Kampen dengang var strid. Men det betyder ikke, at jeg ikke mener, at der er kampe, som ville være oplagte for unge i dag at engagere sig i. Tag bare den store ulighed i det moderne samfund. Hver dag bliver familier sat ud af deres hjem, fordi de ikke har råd til at bo der. De bliver jaget ud, mens andre spekulerer i penge og hæver millioner. Fattigdom findes også i Danmark, og det er unødvendigt og grelt, at det skal være sådan. I dag er kampen om ulighed den vigtigste. Fjenden er imidlertid ikke udefrakommende, og midlet er ikke våben, men politik. Og det har et indbygget problem. Hvis jeg var ung i dag og skulle kæmpe mod ulighed, burde jeg melde mig ind i et politisk parti. Men jeg har en afsky over for politik og politikere og det, de har lært os, og derfor ville jeg ikke kunne. Jeg håber, at de unge får nok på et tidspunkt. Får nok af tomme politiske løfter og ulighed.«
– Ulighed er et abstrakt et begreb – hvor ser du den konkret udfoldet i Danmark i dag?
»Der er ikke ligeløn til kvinder, selv om det står i loven. De er billig arbejdskraft. Og balancen mellem Danmark og EU er ved at forskyde sig, og det samme er det forhold, vi har haft herhjemme mellem arbejdstagere og arbejdsgivere. EU er godt, men det går for vidt, når udenlandske arbejdere går for underbetaling, og vi samtidig har over 40.000 arbejdsløse.«
Naturligt at gøre modstand
– Hvad motiverede dig til at deltage i kampen dengang?
»Det var selvfølgeligt. Jeg havde lige meldt mig ind i DKU (Kommunistisk Ungdom, red.). Vi tænkte ikke så langt, vi følte bare, det var galt, og så kom resten helt af sig selv. Samtidig var det naturligt for mig at gøre modstand, når landet blev besat på den måde. Min oldefar var herredsfoged i Rødding og blev jaget ud af tyskerne i 1864, mine bedsteforældre var begge nede og stemme om Slesvig i 1920, og min mor er norsk. Jeg var selv i Tyskland i 1939, i Flensborg for at besøge min onkel, der var bankdirektør. Folk dernede var maniske. Oprustningen var tydelig, så jeg havde alle incitamenter for at deltage i kampen. Frihed i enhver henseende er det bedste, jeg kan forestille mig. Det handler om at kunne gøre, hvad man vil, når man vil. Undertrykkelse gør det modsatte, begrænser menneskers muligheder. Paradoksalt nok er frihedskamp betinget af tilstrækkelig undertrykkelse. Men det er selvfølgelig relativt. Jeg opfatter undertrykkelse på én måde, min nabo eller mine børnebørn på en anden, og det har konsekvenser for, hvornår en krænkelse fører til handling.«
– Hvilke handlinger foretog du dig rent praktisk?
»Sammen med mine kammerater fik jeg fat i en gammel skrivemaskine og en duplikator. Vi skrev illegale breve med protester af forskellig art og opfordringer til modstand og delte dem ud i toget og til venner og bekendte. Nogle rynkede på næsen og sagde: ’Lad være, I har det jo godt’. Og det havde vi. Men vi hørte ikke på dem. Vi var unge, velmotiverede og drevet af opsætsighed. Vi syntes, nazisterne var nogle kedelige fyre. Det er iboende i mennesker at reagere på undertrykkelse ved at skælde ud og lave vrøvl. Men nogle gange finder man ud af, at det ikke er nok at skælde ud, det nytter ikke noget. Så bliver kampen fysisk. I 1943 kom jeg tilbage fra Sverige efter at være gået under jorden for det danske politi. Svensk politi hjalp med at smugle mig tilbage, og jeg traf et par af drengene fra Holger Danske. De var lige blevet befriet fra Nyborg Statsfængsel. De havde ingen penge, men skaffede våben fra et militærdepot i Jægerspris. Fra da af var vores ansvarsområde at likvidere stikkere.«
Terroristerne har vundet
– Dengang var truslen stikkere. Hvori består truslen mod vores frihed i dag?
»Det virker forlorent, at så mange mener, at danskerne var frihedskæmpere under krigen, når både politiet og politikerne arbejdede for tyskerne. Men sådan er det, også i dag. Nogle af dem, der kalder sig selv for frihedskæmpere, bliver af andre kaldt terrorister. Vores frihed bliver hele tiden reduceret. Politiet har fået bekymrende mange beføjelser. De kan aflytte og lure. Alt er skrevet ned om alle. Da personnumrene kom i sin tid, var de meget hemmelige. I dag skal vi opgive dem alle steder. Vi har snart ikke brug for navne mere. På den måde har terroristerne allerede vundet med alle de begrænsninger, vi har fået lagt ned over os selv. Det er ikke, at vi ikke kan tegne Profeten Muhammed, der begrænser os, det er hele vores politiske og statslige system. Politikerne misbruger deres positioner, og der er for meget mistillid til dem.«
 Kampen dengang var strid. Men det betyder ikke, at jeg ikke mener, at der er kampe, som ville være oplagte for unge i dag at engagere sig i. Tag bare den store ulighed i det moderne samfund. Hver dag bliver familier sat ud af deres hjem, fordi de ikke har råd til at bo der. De bliver jaget ud, mens andre spekulerer i penge og hæver millioner. Fattigdom findes også i Danmark, og det er unødvendigt og grelt, at det skal være sådan. I dag er kampen om ulighed den vigtigste.


– Hvorfor tror du, at de unge i dag ikke tager kampen op?
»Undertrykkelsen i dag er ikke lige så indlysende som dengang, derfor opgiver de fleste unge. Jeg har oplevet, at vores frihed er blevet begrænset, ikke udefra, men af vores egen stat og politikerne. Jeg har set ændringen ske over 90 år, og jeg er sikker på, at forandringerne af den grund betyder mere for mig, end de gør for mine børnebørn. For eksempel får unge mennesker, der ikke rigtig er kommet i gang med livet endnu, en plet på straffeattesten, hvis de træder bare det mindste ved siden af. Så er fanden løs, og politiet kommer. Jeg ærgrer mig virkelig over, at det går den vej. Det handler ikke om danskhed og om, at nogen truer danskernes frihed. Vi truer den selv, og de rabiate udnytter det, som det skete med ulykken i Krudttønden i København.«
– Hvad er forskellen på frihedskampen dengang og nu?
»Der er meget stor forskel på at kæmpe mod en håndgribelig fjende med våben og uniform. Dengang var det grelt. I dag er frihedskampen mere flydende, og den er svær at forstå, fordi den er mindre håndgribelig. Dengang så vi grønne uniformer og soldater overalt. Vi ville være i fred og have dem ud. I dag er der ingen soldater, så der skal mere til for at motivere kampen, noget personligt. Man skal kunne mærke frihedstabet, før man vil kæmpe. Frihedskamp kommer ikke, før det begynder at gøre ondt på flertallet. For ét er at være vidne til ulighed og føle, at der er en kamp, man burde kæmpe. Noget andet er at gøre det i et moderne samfund, som tilbyder os materielle goder, og hvad vi behøver. Når jeg tænker på mine børnebørn, så har de travlt med uddannelse og deres eget liv, samtidig føler de sig afmægtige, fordi de ikke kan gennemskue det politiske system, og hvad der foregår. Det er ikke, fordi de unge i dag er dovne, men de har gode muligheder for job og uddannelse, og de tjener penge. De muligheder føler de, at de skal udnytte. De har det jo godt, har travlt med arbejde og uddannelse, vigtigere ting. Sådan var det ikke under krigen. Der var mange strenge regler og ikke nok mad. Folk levede af rationer, og helt basale behov blev ikke dækket. Pludselig er det nok. I dag lider vi ikke nød, vi har, hvad vi skal have.«
Vi har det for godt
– Hvad tror du, der skal til, for at de unge tager kampen op?
»Konkret frihedsberøvelse tæller mest. Det er der, vi forstår alvoren. De unge i dag har ikke noget at sammenligne med. De ved ikke, hvad frihed er, for de har ikke prøvet det modsatte. Det var noget andet for mig, da jeg voksede op. Frihed under ansvar er det ultimative, vi kan opnå. Men det er klart, jeg tænker mere over frihed end de yngre. Der skal nød til, før at nogen begynder at reagere.«
– Har du nogensinde fortrudt, at du tog kampen op?
»Svaret er ja, hvis du vurderer det snævert kynisk i forhold til min familie og de konsekvenser, det har haft for os. Under krigen overvejede jeg ikke, hvorvidt vi ville vinde over nazisterne. Det var der ikke tid til. Vi skulle ustandseligt passe på. Vi fik 100 kroner om måneden til at leve for. Vi skulle skyde dem. Det var ikke noget, vi tænkte over, vi gjorde det bare. Vi skulle stritte imod. Det, vi tænkte mest på, var, hvor vi skulle sove næste nat, og hvordan vi fik rent undertøj. Frygten følger selvfølgelig med, men man må ikke blive uklar. De, der blev bange, gav hurtigt op. Jeg mærkede ikke noget før i 1980, der blev jeg sygemeldt. Posttraumatisk stress sagde neurologen, der undersøgte mig. Jeg havde en båndoptager sat til telefonen for at optage alle mine samtaler, og jeg skrev alting ned, for jeg kunne ikke længere huske. Men når det er sagt: Hvis jeg kom i samme situation i dag, ville jeg gøre det samme. Jeg ville ikke kunne lade være. Det er ikke værd at leve uden frihed. Desværre går det den forkerte vej lige nu. Vi har set det før med det Romerriget og Kina. Næste gang er det Europas tur. Vi når et højdepunkt, og så går det tilbage. Vi har for meget at tabe, og så bliver vi slappe og gør os ikke umage. Det er ikke, fordi vi ikke har noget at kæmpe for, men vi har det for godt til at gøre det. Jeg når heldigvis ikke at opleve, at det går rigtig galt. Det er en trøst.«




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",26.0,9. april 2015,Naturligt at gøre modstand
11479,/debat/2011/09/politisk-talmagi-videnskabelig-kandestoeberi,Politisk talmagi og videnskabelig kandestøberi,Erik Højbjerg og Helle Malmvig," I de seneste ugers valgkamp har de politiske ledere kastet beregninger og videnskabelige rapporter i hovederne på hinanden. Hvor mange milliarder udløser regeringens tilbagetrækningsreform egentlig? Hvor meget vil afgifter på tobak og fedt give til sundhedsområdet? I hvor høj grad er klimaforandringerne menneskeskabte?
Med hver sin miljøforsker, tænketank eller OECD-rapport i hånden forsøger politikerne på paradoksal vis at sætte en stopper for den politiske debat ved at videnskabeliggøre den.
Henvisningerne til eksperter og beregninger skal tjene til at vise, at netop dette parti har ret i sin politik. At partiet er særligt troværdigt. Det, der skulle have været en kamp om holdninger, bliver i stedet en kamp om beregningsmodeller og præmisser for viden. Politikerne gør sig på den måde til aktører i en halvvidenskabelig diskussion, der indirekte handler om betingelserne for viden alt imens den politiske debat ofte går fløjten.
Det er selvsagt ikke hugget i sten, hvor grænsen mellem politik og samfundsvidenskab går. Men de to discipliner har væsensforskellige måder at gå til virkeligheden på.
Omdrejningspunktet for videnskaben er en metodediskussion. Ud fra hvilke videnskabelige traditioner, metoder og procedurer kan noget hævdes at være udtryk for sand viden? Hvorfor skal jeg som videnskabsm/k tro på dette? Du må kunne (be)vise, at det forholder sig, som du hævder!
Den skepsis er sund og produktiv i videnskaben, men den er gift for politikken. Man kan ikke føre bevis for en holdning. Vi skal derimod ville tilslutte os vores politikere.
Politik er ikke sandhed
Hvordan skal vi så det? Hvis vi koger svaret ned til en bouillonterning, kan vi sige, at politikernes funktion i demokratiet er at producere fremtidsbilleder af samfundet. At tage samfundet på sig og repræsentere helheden.
Fremtidsbilleder har ingen sandhedsværdi de skal måles og vejes på deres evne til at mobilisere tilslutning, til at skabe, hvad de hævder at repræsentere. Det repræsentative demokrati lever i og af den fortælling, at den politiske kamp afgøres af, hvem der mest præcist (f.eks. gennem meningsmålinger) er i stand til at repræsentere de holdninger, som allerede dominerer i samfundet om samfundet. Den fortælling er meningsfuld, fordi det virker, som om politikerne taler på vegne af et samfund, der imidlertid først bliver til, når det italesættes af politikerne gennem deres fremtidsbilleder.
Politikerne fremmaner billederne og forsøger så at erobre dem ved at stille forslag, planer og programmer for, hvordan de realiseres. Og befolkningen kan så tilslutte sig et fremtidsbillede eller lade være.
Det er imidlertid her, at det ofte går galt, for erobringen af fremtidsbilleder involverer videnskaben politik skal implementeres, og det kræver eksperter, der kan regne, og som ved, hvad det handler om.
Og så er vi tilbage ved udgangspunktet: Politikere, der lader deres fremtidsbilleder præsentere i videnskabelig forklædning, ?fuldt finansieret krone for krone!? og som anklager deres modparter for, at deres plan ikke har hold i de rigtige beregningsmodeller. Derfor forsøger politikere at videnskabeliggøre politikken, men fjerner sig dermed stadig mere fra den politiske logik.
Videnskab er ikke politik
Mens politikken er blevet (pseudo)videnskabeliggjort, er der på samme tid sket en (pseudo)politisering af videnskaberne. De senere år er der eksempelvis oprettet en række private tænketanke, såsom CEPOS, CEVEA og CONCITO, der alle har været med til at gøre grænsen mellem den videnskabelige og den politiske logik mere flydende.
Selv om disse tænketanke er partipolitisk uafhængige, er de tydeligt forankret i bestemte ideologiske eller politiske grundholdninger. Det har gjort det muligt for politikerne på forhånd at dømme viden fra en særlig tænketank ude eller fæstne særlig tillid til viden fra en anden. På den måde har tænketankene været med til at politisere ikke bare den viden, de selv producerer, men også den viden, der udgår fra universiteterne og sektorforskningsinstitutionerne.
Eksempelvis kan offentlige udredninger, kommissionsrapporter og lignende i dag skydes til jorden med henvisning til, at de frem for at afspejle sagkundskabens viden repræsenterer et partsindlæg.
Debatten om Koldkrigsudredning fra DIIS er et godt eksempel, som i øvrigt førte til, at der blev oprettet et særligt koldkrigscenter, som havde til opgave at forske i tilnærmelsesvis samme problematik, men ud fra et andet historie- og værdipolitisk perspektiv.
Vores pointe her er ikke at afgøre, om en konkret udredning har fremmet særlige politiske holdninger eller ej, men derimod at pege på at selve fremsættelsen af den type kritik er blevet politisk mulig, og at det har medvirket til at politisere samfundsvidenskaberne over en bred kam.
Politiserede forskere
På samme måde er det de senere år blevet langt mere normalt at politisere individuelle forskeres udlægninger og motiver for at udtale sig i medierne. Forsommerens sag med EU-professor Marlene Wind fra Københavns Universitet er et oplagt eksempel, ligesom Jørgen Bæk Simonsen, professor i arabiske studier ved Københavns Universitet og tidligere professor i historie ved Syddansk Universitet og leder af Koldkrigscentret, Bent Jensen, også er blandt af dem, der i flere omgange har fået en tur i den politiske vridemaskine.
Politiseringen sker ikke mindst i medierne. Journalister har for (u)vane at stille politiske spørgsmål til forskere. 'Er det et godt eller dårligt forslag?' og 'hvad skulle politikerne så have gjort?', lyder det gang på gang.
Den slags normative spørgsmål kan forskningen faktisk ikke svare på, men forskere gør det ofte alligevel. De indvilger også i at stille op til Debatten eller Deadline på DR2, hvor politikere og forskere skal stå skulder ved skulder og debattere og analysere alt fra interventionen i Libyen til de finanspolitiske konsekvenser af en skattesænkning. Det er heller ikke sjældent, at forskere bliver sat til at repræsentere et særligt synspunkt og bliver sat over for en politiker, en israelsk ambassadør, en Greenpeace-aktivist eller ligende.
Undergraver tillid
Forskere, der udtaler sig til medierne, skal altså i stigende grad være parate til at deltage som (pseudo)politiske aktører og være parate til at sætte deres eget navn og personlige troværdighed i spil.
Ifølge journalist Clement Kjersgaard giver universitetstitel og professorrang ikke længere i sig selv adgang til medierne. Det er derimod forskerens personlighed, brand og synspunkter, som åbner dørene til de hellige mediehaller. I lighed med politikerne bliver den enkelte forsker altså vurderet på hans eller hendes personlige troværdighed. Den er ikke allerede givet.
Men når forskere indtræder i politikernes logik, og politikerne går ind i videnskabernes ditto, gnaver de begge af deres eksistensberettigelse. Vi udhuler påstanden om at repræsentere henholdsvis samfund og viden og får i stedet hybridformer, der er hverken-eller.
Det er langt fra uskyldigt, for den troværdighed, som begge parter vil tabe på den lange bane, undergraver det demokratiske fundament for velfærdsstaten.
Vejen ud af problemet ligger imidlertid ikke i at rulle tiden tilbage. Der er grund til at debattere, hvilke spilleregler der skal gælde for politikkens videnskabeliggørelse og videnskabens politisering.
Politikken må ikke reduceres til et valg af en beregningsmodel, og politisk ansvarlighed må ikke gøres lig med videnskabeligt belæg.
Omvendt skal videnskaben ikke misbruges til at lukke en politisk diskussion. Frem for at give entydige svar på politiske spørgsmål, må (samfunds-)videnskabernes rolle være at irritere det politiske system ved at problematisere og stille upraktiske spørgsmål ud fra den forudsætning, at viden altid er viden i et perspektiv.
 
Erik Højbjerg er lektor ved Institut for Ledelse, Politik og Filosofi på CBS Helle Malmvig er seniorforsker ved Dansk Institut for Internationale Studier (DIIS)




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",10.0,16. september 2011,"Politiseringen sker ikke mindst i medierne. Journalister har for (u)vane at stille politiske spørgsmål til forskere. 'Er det et godt eller dårligt forslag?' og 'hvad skulle politikerne så have gjort?', lyder det gang på gang."
6938,/debat/2013/08/videnskabeligt-syn-paa-gud-trange-kaar,Et videnskabeligt syn på Gud har trange kår,Jørn Borup," 
	Lasse Jensen beskriver et Fox News-tv-interview, hvor studieværten i et såkaldt kritisk interview afslører sin manglende viden om og sans for emnet (Information den 31. juni).

	Hun borer i det for sagen uvedkommende aspekt – at religionshistorikeren, der har skrevet en bog om Jesus, selv er muslim – og forsøger derved angiveligt at gøre historien journalistisk relevant ved at lade den handle om holdninger frem for forskning. Resultatet bliver dybt pinligt.

	Lasse Jensen tager afsæt i affæren til at problematisere feltet religion, forskning, politik og medier. Lad mig kaste lidt mere brænde på bålet ved at påstå, at danske medier generelt har svært ved at kapere religionsvidenskabelig forskning.

	En journalistisk vinkel er at finde ’den gode historie’. Denne findes ofte ved at lade forskellige holdninger mødes, gerne så argumenterne bliver skingre og letforståelige. Islam er næsten altid en god historie, for her har de fleste en mening.

	Omvendt er tilgangen til østlige religioner som buddhismen næsten altid præget af et mere positivt syn. Når buddhister i Burma tyer til vold, er den underforståede indgangsreplik: Hvordan kan det dog lade sig gøre?’Skulle der i et interview luftes muligheden for medieskabte virkeligheder, kan man være ret sikker på, at en sådan kommentar sløjfes – måske er konstruktivisme ikke del af pensum på journalisthøjskolen?

	Misforståede anmeldervalg

	Mere tydelig er den tvivlsomme forståelse for religionsvidenskab i redaktionelle valg af anmeldere til fagbøger om emnet. Når sådanne indimellem bliver udvalgt til anmeldelse – og det er sjældent sammenlignet med de mange anmeldte ideologiserende debatbøger – synes redaktørerne at have en idé om, at det bedst gøres af folk indefra. Man lader altså religiøse anmelde religionsvidenskabelige bøger, for de må jo vide bedst selv.

	Logikken er den samme tvivlsomme, som hvis man lader en biolog og en kreationist diskutere evolution som to ligeværdige eksperter fra hver deres position. En sådan misforståelse ville aldrig blive godkendt inden for andre felter, med mindre man altså bevidst går efter ’den gode historie’ frem for den faglige indsigt.

	Jeg husker selv min overraskelse over engang i Weekendavisen at få anmeldt en bog om buddhister af en buddhist (der naturligvis ikke kunne lide min bog, fordi jeg ikke selv er buddhist), og tilsvarend at få anmeldt en anden i Jyllands-Posten (JP) om religion og integration af en højreradikal sognepræst, der tydeligvis ikke havde læst bogen, men som kunne bruge den til sine egne ideologiske kæpheste.

	Men jeg har også hæftet mig ved de mange teologer og præster, der bliver sat til at anmelde religionsvidenskabelige emner. Især JP har en vis forkærlighed for at få Tidehvervs-kristne til at agere fagfolk inden for religionsfeltet. Naturligvis lægger flere af disse pen til forargelse over en lærebog om kristendom, der omhandler Jehovas Vidner; en bog af en amerikansk religionssociolog, der påstår, vi i Danmark nærmest ingen religion har; eller bøger om kristendom, der piller ved religiøse doktriner. Rubrikken til Lasse Jensens indlæg om Fox News var: »Må en muslim skrive om Jesus?« Man kunne lige så retorisk spørge: Må en religionsforsker? Selv ville jeg naturligvis sige: ja, naturligvis, hvem ellers?

	Trængt faglighed

	I det hele taget har den faglige religionskritik i medierne trange kår. Det vil sige den mediedækning, der tager forskningen alvorligt uden at være normativt holdningsbaseret. Bøger om Kirkegaard og Grundtvig, yoga og mindfulness får ofte pæn omtale, fordi de er med til at genfortrylle vores verden, typisk skrevet ud fra religiøse og bekræftende idealer om vores angivelig kulturelle ophav eller autentiske spiritualitet.

	Analytiske bøger, der affortryller og stiller spørgsmål uden ideologiske værdidomme, er sjældent interessante for medierne. Måske fordi religion helst skal forblive fortryllet som noget ganske andet, som ingen af os ’jo rigtig kan sige noget om’ (selvfølgelig kan vi det!), og som derfor ikke skal trivialiseres som et helt almindeligt socialt, kulturelt og kognitivt fænomen.

	Måske fordi de færreste journalister dybest set har forståelse for eller interesse i (religions) videnskab? Lasse Jensen pegede i hvert fald på et eksempel, der ikke bør være kilde til inspiration for danske medier.

Jørn Borup er lektor i religionsvidenskab på Aarhus Universitet
",104.0,7. august 2013,"	Lasse Jensen tager afsæt i affæren til at problematisere feltet religion, forskning, politik og medier. Lad mig kaste lidt mere brænde på bålet ved at påstå, at danske medier generelt har svært ved at kapere religionsvidenskabelig forskning."
6586,/debat/leder/2013/09/irans-udfordring,Irans udfordring,Lasse Ellegaard," 
	Da Barack Obama endnu var håbefuld præsidentkandidat i 2008, var et af hans slagnumre et løfte om ’uden forhåndsbetingelser’ at forhandle direkte med Irans præsident om det iranske atomprogram. Nu har han muligheden.

	Forud for de to præsidenters optræden på FN’s Generalforsamling tirsdag har foregået en brevveksling på initiativ af Obama. En åbning synes på vej mellem de to arvefjender. Så langt, så godt.

	Der var imidlertid intet i Obamas tale til de 193 FN-medlemslande, der antydede, at USA har droppet kravet om suverænitetskrænkende betingelser for en mindelig ordning med præstestyret i Teheran. Obama sagde ganske vist, at han ville ’teste’ Irans diplomatiske vilje, men intet om, hvor vidt en sådan test kan imødekomme Irans krav om »ligeværdighed og gensidig respekt«.

	Derimod lagde han vægt på at minde forsamlingen om den såkaldte Carter-doktrin fra 1980, da han betonede, at USA vil forsvare sine »kerneinteresser« overalt, hvor de skønnes truet, også med militær magt. Og Mellemøsten med verdens største energiressourcer er en region, hvor USA har ’kerneintesser’. Det er kun få uger siden Obama i et tv-interview til ABC i anledning af krisen efter det kemiske angreb i Syrien erklærede, at »iranerne skal ikke drage den slutning, at fordi vi ikke har angrebet Syrien, vil vi ikke angribe Iran«.

	Måske havde Rouhani den replik i hovedet, da han på FN-talerstolen konstaterede, at det dominerende slogan de senere år har været »den militære option er på bordet« – og hans svar var: »Fred er inden for rækkevidde.« Vi får se.

	I dag mødes den iranske udenrigsminister, Mohammad Javad Zarif, med sin amerikanske kollega, John Kerry, i det såkaldte 5+1-regi, de fem medlemmer af Sikkerhedsrådet plus Tyskland. Allerede her vil det vise sig, om der er vilje til en løsning, baseret på ligeværdighed. En forudsætning for Iran vil givet være, at USA er villig til at sløjfe de mest forkrøblende sanktioner mod Iran som led i en aftale om mere gennemsigtighed i det iranske atomprogram. Eksempelvis har sanktionerne mod den iranske centralbank, der gør det så godt som umuligt for Iran at handle internationalt, ramt Irans økonomi hårdt.

	Rouhani gjorde også opmærksom på, at der er en ret kort tidshorisont for dette vindue til en fredelig løsning på atomkrisen. Hvormed han mente, at hvis han ikke kan opvise konkrete resultater, vil hardlinerne i hans bagland smække vinduet i. Lige nu bakkes han op af Ali Khamenei, den øverste åndelige leder, der har det sidste ord, men Khamenei har sin vane tro erklæret sig i koder (»heltemodig fleksibilitet« denne gang), hvis dobbeltbundede ordvalg kan tolkes som hvad som helst. Og hvis Hassan Rouhani og hans udenrigsminister ikke kan levere en substantiel vare i form af mærkbare lettelser i sanktionerne, vil hardlinerne i Revolutionsgarden, der faktisk tjener penge på sanktionerne i kraft af deres omfattende økonomiske virksomhed (ikke ulig det egyptiske militærs) intensivere deres kritik af følgagtighed over for Vesten, der i sidste ende vil marginalisere ham, som hans forgænger Mohammad Khatami, blev marginaliseret i perioden 1997-2005. Og Khamenei vil, som den balancekunstner han er, gynge med i revolutionsgardisternes håndklæde.

	Desværre har hardlinerne en pointe. Siden 2002, da George W. Bush indlemmede Iran i ’ondskabens akse’ til trods for, at iranerne bistod USA med at nakke Taleban i Afghanistan (Rouhani og Javad Zarif var faktisk operative i det projekt) har Iran været under konstant amerikansk pres.

	Gennem 11 år har USA uden skyggen af beviser hævdet, at Iran pønser på at blive atommagt. Intet land, der har underskrevet traktaten mod spredning af atomvåben fra 1970, er kontrolleret så intenst af IAEA, FN’s atomvagthund, og intet land – slet ikke Israel, der ikke tillader inspektion af sit arsenal – er blevet sanktioneret alene på mistanken om et påtænkt kernevåben. Tværtimod har USA konsekvent torpederet alle iranske indrømmelser og tiltag for at komme Vesten i møde. For det handler ikke om kernevåben, men om USA’s ’kerneinteresse’ i at kontrollere hele det energirige Mellemøsten.

	Det bliver op ad bakke for Rouhani.
",0.0,26. september 2013,"	Desværre har hardlinerne en pointe. Siden 2002, da George W. Bush indlemmede Iran i ’ondskabens akse’ til trods for, at iranerne bistod USA med at nakke Taleban i Afghanistan (Rouhani og Javad Zarif var faktisk operative i det projekt) har Iran været under konstant amerikansk pres."
265,/debat/2016/05/labour-antisemitisme-problem,Labour har et antisemitisme-problem,Nick Cohen," Racisme er ikke en specifik, men en generel sygdom. Den, der udviser ét symptom, vil typisk udvise flere. Vis mig en venstreorienteret eller en islamistisk antisemit og vedkommende vil bære rundt på en kuffert fuld af fordomme, som ikke har noget at gøre med jøderne, men på en måde har alt at gøre med jøderne.
Storbritanniens Labour-parti har ikke bare et ‘problem med antisemitisme’, som det kan isolere og behandle på samme måde, som en patient, der beder en læge om en antibiotikakur. Partiet og dele af venstrefløjen generelt, også i andre europæiske lande, har pådraget sig noget, der truer med at blive en kronisk lidelse. Misforstå mig ikke: Jeg har stor respekt for de Labour-politikere, der med deres suspension af den højt profilerede Ken Livingstone og muligvis flere søger at modvirke, at deres parti bliver kapret af fanatikere og galninge. Blot forekommer det mig, at de står over et for et helt kompleks af udfordringer, som det kan blive sværere end som så at løse op for.
Skal de lykkes med forehavendet, må de først konfrontere de vælgere i indvandrermiljøer, som alle fløje af partiet har søgt at tækkes i årtier. Det kan blive en høj politisk pris at betale. Samtidig med, at Ken Livingstone tvang opskræmte historikere til at forklare, at Adolf Hitler ikke var zionist, var jeg i Bradford, opstillingskreds for Labour-politikeren Naz Shah.
En politiker, der vil vinde i den del af England, kan ikke tillade sig at være en fornuftens stemme, konstaterede jeg. Han eller hun kan ikke bare nøjes med at beklage Israels besættelse af Vestbredden og sige, at israelere og palæstinensere skal have deres egne stater. Vedkommende bliver nødt til at deltage i ekstremistisk retorik om at »feje alle jøder ud«. Eller risikere at blive fordømt af modstandere som værende i ledtog med ‘zionisterne’.
Naz Shahs Facebook-opslag af omridsene af et Israel, der var tegnet oven på et kort over USA som illustration af ‘løsningen’ på den israelsk-palæstinensiske konflikt, var ikke et enkeltstående tilfælde, men del af et kapløb mod bunden. Shahs selvfremstilling som ‘progressivt’ Labour-medlem giver os et bredere indblik i, hvor dybt partiet er sunket i råddenskab. Hun valgte at ignorere en Bradford-imam, der erklærede, at den terrorist, der myrdede en liberal pakistansk politiker, var en »en stor helt for Islams sag« og satte i stedet al energi ind på at udtrykke sin ‘afsky’ for liberale og feministiske britiske muslimer.
Skinger og uærlig debat
Shah står ikke alene, hvilket er grunden til, at jeg taler om en generel sygdom. Liberale muslimer gør mange ubehageligt til mode. Meningsmagere i den venstreorienterede presse behandler dem som Onkel Tom-typer, hvilket også Shah har gjort, fordi de samarbejder med den borgerlige britiske regering om at stoppe unge mænd og kvinder i at lade sig rekruttere til Islamisk Stat. Derimod strækker den politisk korrekte kritik sig kun sjældent til at omfatte de prædikanter, som fejrer religiøse snigmordere. Med hensyn til den antisemitisme, der har fået enkelte Labour-parlamentsmedlemmer til at fantasere om at ‘transportere’ jøder ud af Israel, er der grund til at se på, hvor skinger og uærlig debatten er blevet om antisemitisme-spørgsmålet.
Når feminister taler om voldtægt, får de ikke automatisk at vide: ’Men kvinder kommer også altid med falske voldtægtsbeskyldninger’. Hvis de gjorde, ville de sikkert fatte mistanke til, at deres modstandere reelt er ude på at benægte eksistensen af seksuel vold. Alligevel er det blevet standard i selv pæne selskaber at påhøre, at beskyldninger om antisemitisme altid bliver i fremsat i ond tro for at delegitimere berettiget kritik af Israel.
Jeg anerkender, at der findes jøder, der siger, at enhver kritik af Israel er antisemitisk. Tilsvarende må feminister erkende, at der indimellem findes kvinder, der fremsætter falske anklager om voldtægt. Men dette betyder ikke, at antisemitisme ikke findes, lige så lidt som det betyder, at voldtægter ikke finder sted.
Kommunistisk tradition
At udfordre antisemitiske fordomme blandt venstreorienterede er blevet desto vanskeligere, fordi den britiske venstrefløj i dette andet årti af det 21. århundrede ledes af mænd, der er gennemsyret af de værste traditioner fra det 20. Da historikere i sidste uge måtte forklare, at hvis Montgomery ikke havde besejret Rommel ved El Alamein i Egypten, ville de tyske hære have dræbt hver en jøde, de kunne finde i Palæstina, var de oppe imod en konspirationsteori om, at Hitler skulle have været zionist, der oprindeligt blev udviklet af den amerikanske trotskist Lenni Brenner i 1980’erne.
Da Jeremy Corbyn forsvarede sit møde med den islamistiske hadprædikant Raed Salah, der har hævdet, at jøder spiser kristne børns blod, fortsatte han en tradition for kommunistisk indoptagelse af antisemitisme, der går tilbage til Stalins udrensninger af sovjetiske jøder sidst i 1940’erne. Det er overraskende, at det igen er blevet nødvendigt at minde om disse værste sider af venstrefløjens historie. Men Labour i dag ledes ikke bare af gamle mænd, men af beskidte gamle mænd, der har rødder i den marxistiske totalitarismes forurenede jord. Skal dette ændre sig, er der ikke nogen vej uden om: De må enten skifte mening eller drives ud af partiet.
Tillad mig at formulere det moralske argument så unuanceret, som jeg kan. Ikke kun i Paris, men i Marseille, København og Bruxelles har reaktionære fascister myrdet jøder – igen. Gå til enhver britisk synagoge eller jødisk skole, og man vil konstatere, at de bevogtes af politifolk og frivillige vagtværn. Jeg ønsker selvsagt ikke at friste skæbnen, men hvis britiske jøder blev myrdet, ville Labours leder ikke være velkommen ved begravelsesceremonien.
Det er ganske ufatteligt, at vi er kommet helt derud.
© The Observer og Information Oversat af Niels Ivar Larsen
",7.0,9. maj 2016,Skinger og uærlig debat
10762,/debat/2012/01/klassiske-politiopgaver-paa-private-haender,Klassiske politiopgaver på private hænder,Mikkel Jarle Christensen," Det danske politi er blandt verdens bedste. Det mener politiet i hvert fald selv. Men i årene efter reformen i 2007 blev politiet udsat for massiv kritik. Politiet kom ikke, når borgerne ringede efter hjælp. Politiet gav sig ikke tid til at efterforske kriminalitet som indbrud og anden form for tyveri. Politiet var i det hele taget kommet alt for langt væk fra den almindelige borger, lød kritikken.
Den meget konkrete kritik af politisvigt og manglende effektivitet udviskede imidlertid den egentlige forandring af politiets arbejde de seneste år. For set med historiske briller betød politireformen en bredere transformation af selve politiets idealer. Fokus skiftede fra den klassiske patruljerende, lokalbaserede gadebetjent til den symbolske efterforskning af kompliceret international kriminalitet.
De nye normer har ikke alene betydning for det politi, borgerne møder i dagligdagen. De betyder også et øget — og potentielt problematisk — samarbejde med mere private former for politi.
Moderne betjente fødes
For at forstå forandringen er det nødvendigt at se på politiets udvikling i et længere historisk perspektiv.
Det moderne politi siges at være blevet skabt i begyndelsen det 19. århundred i opposition til enevældens politi. Ordensmagten skulle ikke længere være kongens håndlangere, men behandle alle borgere med respekt og udvise høflighed og konduite i alle sine forretninger.
Politiets normer var i denne periode præget af en nær relation til de borgerlige normer indstiftet med Grundloven. Politiet var ansat til at opretholde det borgerlige samfund og forventedes, modsat enevældens politi, at være underlagt en vis hierarkisk disciplin i deres systematiske patruljering af hovedstaden og senere landets større byer.
I det 20. århundred blev de borgerlige normer trængt i baggrunden til fordel for en række nye idealer. Det gode politiarbejde blev i stigende grad evalueret og forstået med udgangspunkt i industrielle normer — arbejdet skulle kunne måles og vejes.
Mellemkrigstiden var præget af en voksende stat, der påtog sig flere og flere opgaver. Med Enhedspolitiloven fra 1938 blev det tidligere kommunale politi i Danmark samlet under staten.
I samme periode blev de industrielle normer for det politimæssige arbejde generaliseret. Politiet skulle være effektivt og ensartet. Det skulle kunne skride slagkraftigt ind i alle egne af landet.
Præcis disse industrielle normer blev styrende for politiets udvikling i anden halvdel af det 20. århundred. Især i forbindelse med rationaliseringen af den offentlige sektor i 1980’erne og 1990’erne blev politiet præget af en række nye målings- og evalueringsmekanismer.
Ordensmagten blev målt på kriterier som responstid, de enkelte betjentes udetid, politikredsenes opklaringsprocenter, budgetoverholdelse osv. Godt politiarbejde var noget, der kunne måles og dermed skrives ind i politiets mål- og resultatkontrakter.
Mange af disse målbarhedskriterier blev i 2004 samlet i Politiets Resultatevalueringssystem (PRES). PRES bruges efter politireformen i 2007 også til den økonomiske styring af landets 12 politikredse.
Projektpolitiet
I årene omkring reformen i 2007 fik en række projektorienterede normer stigende betydning for politiarbejdet. Politiet skulle via de ansattes netværk kunne indgå i fleksible, omstillingsparate og analytiske projektsamarbejder med andre faggrupper. Denne nye form for politiarbejde prioriterer især den komplicerede internationale efterforskning af især organiseret kriminalitet og terrorisme.
Med reference til projektet som central struktur for det politimæssige arbejde nedlagde man kriminalpolitiet, åbnede politiets ledelsesstillinger for andre end jurister og bragte politiuddannelsen på linje med andre professionsbacheloruddannelser. De gamle skillelinjer og traditioner måtte ikke stå i vejen for det netværksbaserede og analytiske politiarbejde.
Det projektorienterede politi har dog ikke udfaset det industrielle politi. Tværtimod synes de ellers væsensforskellige industrielle og projektive normer at sameksistere.
De markerer en ny skillelinje i politiets organisation. Mens den almindelige polititjeneste stadig skal måles og vejes, er det projektorienterede politi i vid udstrækning et anliggende for en ny elite. Den er kendetegnet ikke alene ved at deltage i det mest prestigiøse, projektorienterede og internationale politiarbejde, men desuden ved at være spydspidser i et stadig tættere parløb mellem det traditionelle politi og den private sikkerhedsbranche.
Båndene til det private
Mens det projektive politi i stigende grad fokuserer på prestigiøse internationale projekter, underlægges det almindelige politiarbejde stadig mere detaljerede krav for målbarhed og dokumentation.
Med reformen i 2007 etableredes 12 centraliserede politikredse blandt andet for at frigøre ressourcer til det komplicerede politiarbejde. I samme forbindelse udskilte man flere ’bløde’ opgaver fra politiet, som private firmaer stod klar til at overtage.
I de store kredses randområder, hvor politiets synlighed ikke længere er markant, har små private vagtværk og professionelle sikkerhedsfirmaer tilsyneladende overtaget en gammel kerneopgave: patruljering.
Et andet tidstypisk eksempel er Rigspolitiets udlicitering af bevogtningsopgaver. Det er nu det private erhvervslivs, der står for sikkerheden omkring politiets egne bygninger og anlæg.
Relationen mellem ordensmagten og den private sikkerhedsbranche går imidlertid langt videre end den konkrete udlicitering af tidligere politiopgaver. Arbejdet med det projektorienterede, prestigiøse og komplicerede politiarbejde kræver ofte komplicerede teknologiske løsninger og overvågningsudstyr.
Det leveres af det private erhvervsliv, der dermed øver markant men diskret indflydelse på dele af EU’s sikkerhedspolitik.
De væsentligste aktører på det private europæiske sikkerhedsmarked dannede i 2007 sammenslutningen European Organisation for Security (EOS), der repræsenterer omkring 20 procent af verdens samlede sikkerhedsmarked. Denne lobbyorganisation arbejder aktivt på at få deres medlemmers tilbud integreret i EU og medlemslandenes sikkerhedspolitik.
At det projektorienterede politi, med sit fokus på komplicerede, analytisk tunge opgaver og engagement i internationalt samarbejde, er kommet nærmere det private erhvervsliv eksemplificeres af, at mange politiledere har karrierer i skæringspunktet mellem det nationale og det internationale. Danmarks hidtil mest succesrige internationale politibetjent, Kai Vittrup, gik således i 2010 direkte fra en stilling som øverstkommanderende for EU’s politimission i Afghanistan til et job i det internationale sikkerhedsfirma, EADS — et firma der i øvrigt sidder ved bordenden i netop EOS. Han gik fra det offentlige politi til det private.
Normændring
Fremkomsten af det projektorienterede politi har betydet en ændring af normerne for godt politiarbejde. Det er således ikke længere det præventive og lokalbaserede arbejde, der betones når politiets arbejde og ressourceforbrug skal legitimeres.
Det gode og værdifulde politiarbejde er nu baseret dels økonomisk på koncernstyring af store enheder, dels symbolsk på efterforskning af komplicerede forbrydelser. Ligesom i det private erhvervsliv skal politiets bedste ansatte fleksibelt kunne networke og indgå i relevante projekter med partnere fra det offentlige og det private. Hvis man mestrer det projektorienterede politiarbejde, står en lille dør til en ny karriere i det private erhvervsliv åben.
Kritikken af politireformen i 2007 fokuserede som nævnt især på den mangelfulde implementering og den dårlige service efter etableringen af de store politikredse. Dermed er den mere strukturelle transformation af politiets normer blevet forbigået i tavshed. Med det projektorienterede politis fremkomst forrykkede balancen mellem de det offentlige og det private politi sig.
Det har mange andre steder i Europa — især i England — givet anledning til betydelig kritik af, at det private erhvervsliv i stigende grad varetager opgaver, der tidligere lå hos politiet.
På europæisk niveau er især parløbet mellem private firmaer og EU’s offentlige sikkerhedsaktører blevet kritiseret.
I Danmark ser det ud til, at dette parløb først lige er begyndt. Nu er spørgsmålet, hvad der kommer gennem den dør, det projektorienterede politi har åbnet til det private.
 
Mikkel Jarle Christensen er ph.d. ved Det Juridiske Fakultet, Københavns Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",30.0,12. januar 2012,Kritikken af politireformen i 2007 fokuserede som nævnt især på den mangelfulde implementering og den dårlige service efter etableringen af de store politikredse. Dermed er den mere strukturelle transformation af politiets normer blevet forbigået i tavshed. Med det projektorienterede politis fremkomst forrykkede balancen mellem de det offentlige og det private politi sig.
1041,/debat/2016/01/usa-paa-vej-afskaffe-doedsstraf,Er USA på vej til at afskaffe dødsstraf?,Nick Cohen," For længe siden, i 1992, kendte den demokratiske præsidentkandidat, Bill Clintons stab alt til den daværende Arkansas-guvernørs problemer med at holde sit lem inden for bukserne. Offentligheden fik først kendskab til hans stærke kønsdrift, da Clintons tidligere elskerinde, en natklubsangerinde af den type, mødre engang advarede deres sønner mod, trådte offentligt frem og bekendtgjorde deres relation.
Clinton prøvede at lyve og benægte, men sangerinden fremlagde en båndoptagelse af deres intime samtaler. Clinton-lejrens forsvar – at »alle lyver om sex« – faldt ikke i god jord.
Heldigvis for Clinton havde Arkansas en indsat ved navn Ricky Ray Rector på dødsgangen. Han havde myrdet en politimand og rettet pistolen mod sig selv. På en eller anden måde havde han overlevet selvmordsforsøget, og Clinton fløj nu hjem for at sikre hans henrettelse kunne skride uhindret frem, selv om Rector var for hjerneskadet til at forstå anklagerne mod sig.
Jeg tror aldrig, forfatter og journalist Christopher Hitchens kom sig over den vrede, han følte vælde op i sig ved synet af en hvid ’progressiv’ fra en stat i den gamle Konføderation, der tog livet af en sort mand for at redde sin karriere. Men Clintons ’positionering’ hjalp ham til at blive USA’s 42. præsident.
1990’erne virker som længe siden nu. På sin egen amerikanske måde ser den amerikanske dødsstrafskultur ud til at bevæge sig mod sin egen undergang.
»Der er et stort skred i gang,« fortæller Robert Dunham fra det amerikanske Death Penalty Information Center mig. Antallet af afsagte dødsdomme faldt kraftigt i 2015, og antallet af henrettelser nåede det laveste niveau i et kvart århundrede.
Dunham er en tidligere advokat, der blev aktivist. Han overtog en fattig latino som klient. Manden havde et alvorligt psykisk handicap og kunne ikke forstå sagen mod ham. Hans første beskikkede advokat havde ikke gidet at forsvare ham ordentligt, fordi han selv kandiderede til en politisk post. Dunham erfarede her, at et af de bedste argumenter mod dødsstraf er, at fattige kriminelle som regel får elendige advokater.
Samfundets opgave?
Selv blandt republikanere vokser modstanden mod dødsstraf i dag. Det viser sig, at der er vægtige konservative argumenter mod dødsstraf. Den libertarianske strømning i partiet spørger: Findes der noget større overgreb fra en statsmagt, end når den tager en borgers liv?
Lige siden dna-beviser har vist, at mange henrettede var uskyldige, har kristne konservative brudt deres hjerner med, hvordan de kan forene modstand mod abort med støtte til dødsstraf.
Jeg har aldrig været sikker på, hvordan jeg ville selv ville svare på spørgsmålet: Hvad ønsker du, der skal ske med den person, der har myrdet en, du elsker? Ville jeg kunne sige: Det er samfundets opgave at sikre en retfærdighed, der tilfredsstiller individuel hævntørst. Jeg følte ikke behov for at protestere mod henrettelsen af ??Saddam Hussein. Hans folkemord på kurderne syntes at være begrundelse nok. Og jeg tvivler på, at jeg ville være gået på barrikaderne for at redde seriemorderne Fred og Rosemary West. Men mange års erfaringer med statssanktioneret drab har sat de amerikanske dødsstrafmodstandere i stand til at formulere svar til ofrene, der ikke lyder som klicheer fra lidenskabsløse bureaukrater.
De langvarige, dyre appelprocesser forhindrer de efterladte i at komme videre med deres liv. Morderen træder næsten i offerets sted, når forsvarsadvokater bruger år på at finde gode grunde til at nedsætte straffen.
Glat villighed
Det er nogle gange svært at opretholde troen på den liberale idé om, at verden trods alt gør fremskridt, men faktum er, at så mange lande i dag har afskaffet dødsstraffen, at de sidste lande tilbage, der endnu praktiserer det i større stil, er Kina – hvor staten bruger henrettelse for at sikre magtfastholdelse for den kommunistiske elite – og Saudi-Arabien og Iran – hvor islamiske straffeformer fungerer på lignende måde for de derværende klerikale eliter. USA var engang en del deres selskab.
Et åbent spørgsmål er dog, om den løfterige tendens kan overleve præsidentvalget i 2016. Donald Trump har allerede krævet obligatoriske dødsdomme for drab på politifolk. Hvis han eller en anden højreorienteret republikansk præsidentkandidat fører sig frem på at være tough on crime, skal vi ikke nødvendigvis regne med, at den demokratiske kandidat vil imødegå ham. Med det faldende antal henrettelser og det voksende mindretal af republikanerne, der støtter en afskaffelse af dødsstraffen, vil det ganske vist ikke kræve stort politisk mod at kæmpe imod. Men den demokratiske kandidat bliver Bill Clintons kone. Og nej, det er ikke sexistisk at påminde om hendes ægteskab – og ikke kun fordi hendes mands politiske karriere blev afsæt for hendes egen.
Hillary Clinton har hele sin mands glatte villighed til at sige eller gøre hvad som helst, der kan vinde et valg eller i det mindste undslippe vanskeligheder. Det lille skridt, hun behøver at tage for at give den voksende bevægelse mod dødsstraf ægte fremdrift, er at lægge sin egen indflydelsesrige stemme bag den. Det er hun ude af stand til.
Adspurgt i oktober, erklærede hun, at hun gerne ville bevare et »politiske råderum« i dette spørgsmål. Hun medgav, at fattige og de sorte led mest, men ville uanset dette foretrække at beholde dødsstraffen, som potentielt relevant for ’ekstreme tilfælde’.
Måske er 1990’erne alligevel ikke så længe siden.
© The Observer og Information. 
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,2. januar 2016,"Clinton prøvede at lyve og benægte, men sangerinden fremlagde en båndoptagelse af deres intime samtaler. Clinton-lejrens forsvar – at »alle lyver om sex« – faldt ikke i god jord."
7561,/debat/2013/05/klimakollaps-megarecession,Klimakollaps eller megarecession?,Gwynne Dyer," Det hedder sig, at vi kun har to muligheder:
Enten holder vi op med at afbrænde fossile brændstoffer, før vores udledning af CO2 øger planetens gennemsnitstemperatur med de kritiske to grader. Gør vi dette, skubber vi verden ud i den største økonomiske recession, historien nogensinde har kendt.
Eller også fortsætter vi med at afbrænde fossile brændstoffer i en sådan grad, at vi overskrider togradersgrænsen og derved skubber planeten ud i en selvforstærkende, irreversibel og løbsk opvarmning. Gør vi dette, bliver konsekvenserne fatale for store dele af menneskeheden.
Bankkrakket i 2008, der udløste den seneste recession, skyldtes navnlig, at uhæmmede investeringer havde skabt en ’boble’ i ejendomspriserne. Da boblen brast, blev investeringer, der på papiret var hundredvis af milliarder dollar værd, med ét slag værdiløse. Så voldsomme var tabene, at de næsten bragte vort banksystem til fald.
Tilsvarende risikerer vi nu en ’kulstofboble’. Markedets værdsættelse af verdens 200 største olie-, gas og kulselskaber løber op i 4.000 milliarder dollars – et tal, der beregnes ud fra den formodede værdi af disse selskabers bekræftede, endnu uudnyttede reserver. Eller mere præcist: Tallet er baseret på den antagelse, at selskaberne i sidste ende vil kunne udvinde og sælge alle disse reserver til kunder, der ønsker at brænde dem af.
På grundlag af denne antagelse har de fossile brændstofsvirksomheder været i stand til at optage lån og stifte gæld for 1.500 milliarder dollars. Alene sidste år brugte de 647 milliarder dollar i jagten på endnu flere olie-, gas- og kulreserver.
Men hvad nu hvis disse virksomheder aldrig bliver i stand til at sælge alle deres reserver? Hvad hvis nødvendigheden af at bremse den globale opvarmning tvinger verdens regeringer til at begrænse afbrændingen af fossile brændstoffer i en sådan grad, at disse reserver må forblive i jorden for altid?
Alle recessioners moder
Den problematik står i fokus for en ny rapport med titlen Unburnable Carbon 2013. Rapportens forfattere, forskere ved Grantham Research Institute ved London School of Economics og gruppen Carbon Tracker Initiative, har støtte fra HSBC og Citibank, fra kreditvurderingsbureauet Standard & Poor’s og fra Det Internationale Energiagentur.
De konkluderer, at skal vi have bare 50 procents chance for at stoppe opvarmningen, før den når over to grader celsius, må mindst to tredjedele af de for øjeblikket anslåede reserver af fossile brændstoffer nødvendigvis forblive i jorden. Men disse reserver er værdiløse, hvis ikke de kan afbrændes. Derfor er markedets værdsættelse af selskabernes fossile brændstofsreserver tre gange for høj.
Rapportens præmis er, at rationaliteten vil sejre, og at der på et eller andet tidspunkt pålægges en grænse for afbrænding af fossile brændstoffer. I denne nye virkelighed vil de fossile brændstofselskabers gældsbyrde være uholdbar. Dermed er der banet vej for en ny finansiel nedsmeltning, der vil blive mange gange større end den fra 2008. Vi opnår muligvis at holde den globale opvarmning på under +2 grader. Men det vil medføre recessionen over alle recessioner.
Den anden mulighed er selvfølgelig, at vi ikke sætter sådanne grænser for afbrænding af fossile brændstoffer, således at ’kulstofboblen’ ikke brister, men opvarmningen til gengæld overskrider tograders-grænsen og udløser de naturlige feedback-mekanismer, der ubønhørligt fører os hen imod en stigning af den globale gennemsnitstemperatur på seks grader. Dette vil indebære massedød og muligvis civilisatorisk sammenbrud i slutningen af århundredet, men de fossile brændstofreserver vil i det mindste bevare deres værdi for mellemtiden, og vi vil blive forskånet for et økonomisk krak som det, der blev forudset i første scenario.
Markedet satser på det andet scenario. Og med god grund må det siges. De ideologiske og kommercielle interesser, der modarbejder en effektiv indsats mod klimaforandringer har sejret i lande som USA og Canada, og uden amerikanerne er det svært at forestille sig beslutsom handling.
Andre steder har fornægtelseskampagnen ikke sejret lige så entydigt over videnskaben, men de seneste fire års recession i Europa har haft en lignende effekt, for så vidt at den har undergravet regeringernes vilje til at bruge penge på bekæmpelse af klimaændringer.
I sidste måned nægtede Europa-Parlamentet at finansiere en ordning, der havde til formål at redde den handel med kulstofemissioner, som førhen var kernen i EU’s klimastrategi. I de store vækstøkonomier som Kina og Indien har kapløbet mod vækst fremdeles forrang for beskæring af kulstofemissioner.
Pest og kolera
Det er et grumt valg: Enten finansiel nedsmeltning, hvis vi handler beslutsomt for at standse klimaændringerne. Eller også fysisk nedsmeltning, hvis vi ikke gør.
Men der findes også et tredje alternativ, og desværre er det nok det mest sandsynlige: Først øger vi fortsat vor udledning i det nuværende tempo (tre procent om året) over de næste par årtier, hvilket giver gode trivselsvilkår for den fossile brændstofindustri.
Derefter – når det er for sent, og vi har overskredet tograders-grænsen, skræmmer den faktiske opvarmning (som altid halter væksten i emissionerne bagefter med et årti eller mere) os til omsider at skride til effektiv handling.
Det betyder, at vi må kaste os ind i et panikprogram til hastig reduktion af brugen af fossile brændstoffer. Og følgelig at markedet pludselig må vågne op til det faktum, at store mængder af disse reserver må forblive i jorden for evigt.
Hvis du kunne lide subprime-fiaskoen i 2008, vil du elske dette kommende krak.
Det bliver hverken Katastrofe A eller Katastrofe B. Det bliver først den ene og så den anden i en gensidigt forstærkende kombination. For Katastrofe B vil hurtigt betyde, at der ikke bliver penge tilbage til at sætte effektivt ind mod Katastrofe A.
 
© Gwynne Dyer og Information
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",10.0,6. maj 2013,"På grundlag af denne antagelse har de fossile brændstofsvirksomheder været i stand til at optage lån og stifte gæld for 1.500 milliarder dollars. Alene sidste år brugte de 647 milliarder dollar i jagten på endnu flere olie-, gas- og kulreserver."
3671,/debat/2014/11/nyheder-efterspurgt-produkt-ingen-betale,"Nyheder – et efterspurgt produkt, ingen vil betale for",Lasse Jensen," En af de mest udbredte sygdomme i brede dele af den danske nyhedsjournalistik er fascinationen af breaking news. Sygdommen bygger på den antagelse, at befolkningen rammes af nyhedshungersnød, hvis ikke den konstant fodres med en opdatering, en ny kilde, en ny vinkel, en ny udvikling.
En anden udbredt antagelse er, at sociale medier langsomt, men sikkert forsyner flere og flere mennesker med nyheder – og at en hel generation langsomt, men sikkert vender sig bort fra de etablerede nyhedsmedier, der derfor kun ser døden i øjnene. Dagbladene taber til Facebook, flow-tv taber til Netflix, gammeldags radio taber til podcast. Tekst taber til levende billeder ...
Dommedagsprofeterne buldrer på den ene side, de nye mediers paradisprofeter på den anden. Alle er enige om, at der er sket voldsomme ændringer i brugernes adfærd, og at nye platforme, ikke mindst smartphones og tablets, på afgørende vis har ændret millioner af menneskers måde at bruge medier på.
Danmark er et vidunderligt laboratorium. Vi er gennemdigitaliserede, vi er verdensmestre i digitalt mediebrug. 90 procent af befolkningen er på nettet, 66 procent har smartphones, 41 procent har anskaffet sig en iPad eller en anden tablet.
Men alligevel er vi ret traditionelle, når det drejer sig om, hvordan vi forbruger nyheder. Det har lektor Rasmus Kleis Nielsen og professor Kim Schrøder fra Roskilde Universitet i samarbejde med Universitetet i Oxford netop udgivet en rapport om. Knastør, som forfatternes tidligere undersøgelser, men overbevisende.
Det ultrakorte sammendrag er, at danskerne på tværs af generationer stadig foretrækker de etablerede nyhedsmedier som kilde til nyheder. Nye, rent digitale medier som avisen.dk spiller kun en marginal rolle. Og kun syv procent af befolkningen får breaking news via nettet. Rapporten konkluderer, at de »etablerede danske nyhedsmedier står stærkt i Danmark i forhold til mange andre lande, men store udenlandske digitale mellemmænd spiller en stor og stadig voksende rolle i vores mediebillede«. (Læs: Google og Facebook og i stigende grad Apple og Amazon.)
Rapporten afslører indirekte, at debatten om, hvorfor og hvordan vores medievaner har ændret sig, i den grad er fyldt med varm luft.
F.eks. hævdes det ofte, at selve nyhedsbegrebet har ændret sig fra det ’gammeldags journalistiske’ til noget helt andet. Især nye og yngre brugere anvender mere tid på ’information’ – altså nye oplysninger af næsten enhver art, så som at kvartfætter Bent har fødselsdag, eller at en af ’vennerne’ har lavet en fantastisk cheesecake.
Rapporten viser ganske rigtigt, at flere søger og bruger informationer (og nyheder), der direkte angår dem selv eller deres egne interesser eller personlige liv. Men selv de unge fastholder tilsyneladende brugen af etablerede medier. De traditionelle medier har altså ikke leen hængende over hovedet, fordi ingen efterspørger deres produkt. Det, der til gengæld truer dem, er økonomien, fordi tidsforbruget flytter milliarder af annoncekroner væk fra de traditionelle kommercielle nyhedsmedier til de store udenlandske digitale mellemmænd.
Det er tydeligt, at der er behov for endnu mere forskning og viden om ændringen i vores medieforbrug. Man kan frygte, at selv om de etablerede nyhedsmedier stadig står stærkt i danskernes nyhedsforbrug, så arbejder ubønhørlige økonomiske processer imod dem. Og nogle af dem lever til og med i en falsk forestilling om, at breaking news og mere video i netnyhedsstrømmen er nøglen til succes. Det er det næppe, ifølge forskerne. Gammeldags tekst og billeder virker tilsyneladende stadig bedst! Alle arbejder næsten desperat på at finde nye måder på at tjene penge på. Den endegyldige opskrift kender ingen.
Man kan frygte det værste og håbe på det bedste. Den seneste forskningsrapport giver fortsat grund til håb for de etablerede medier. Brugerne skal bare overtales til at betale for deres produkter.
Lasse Jensen er mediejournalist.
Klummen er udtryk for skribentens egne holdninger
",20.0,26. november 2014,Man kan frygte det værste og håbe på det bedste. Den seneste forskningsrapport giver fortsat grund til håb for de etablerede medier. Brugerne skal bare overtales til at betale for deres produkter.
10291,/debat/2012/03/intet-laert-halvfemserne,Har vi intet lært af halvfemserne?,Radwan Ziadeh," Mens det internationale samfund fortsat diskuterer de højtravende principper om national suverænitet, fortsætter Syrien sin kurs mod fuldkomment kaos. Den barske sandhed er: Jo længere den nuværende situation får lov at fortsætte, desto dybere sår og traumer vil der blive tilbage, når nationen omsider får befriet sig selv fra Bashar al-Assad. Forbrydelser mod menneskeheden begås i stigende omfang af begge sider
Er det aktuelle blodbad gruopvækkende, så er de grundlæggende principper, der står på spil i Syrien, til gengæld uimodsigeligt klare: USA og Vestens øvrige lande bør lægge sig på sinde, hvor store ligheder situationen har med de tilstande, der rådede under Jugoslaviens opløsningskrige i 1990’erne.
Hvis ikke begivenhederne i sig selv kan overbevise herom, må lighedstrækkene med fortiden kunne anskueliggøre, at det internationale samfund har et moralsk ansvar for at gribe ind. Ja, mere end det: De understreger, at den væsentligste årsag til fortrydelse i mange år fremover vil kunne blive, at det internationale samfund ikke greb ind langt før.
Flashback til Sarajevo
En første indlysende parallel kan drages mellem Bashar Al Assad og den tidligere serbiske præsident Slobodan Milosevic. Ikke blot har begge mænd gjort sig skyldige i omfattende forbrydelser mod menneskeheden – de to diktatorers militære strategier minder ret beset også en del om hinanden: Assads bombardement og belejring af Homs er den oplagte parallel til Milosevics bombardement og belejring af Sarajevo.
De to mænd har en udpræget politisk kynisme til fælles: Ideologier er rent vinduespynt, der fuldstændig underordnes deres ønske om at fastholde, sikre og udbygge deres personlige magt. De har støttet enhed, når dét var i deres interesse. For hurtigt at gå over til at støtte ondartet sekterisk nationalisme, når omstændighederne ændrer sig.
Kort sagt: Vi har i begge tilfælde at gøre med ledere, der befæster deres indflydelse på den mindst holdbare måde af alle: ved systematisk at manipulere med deres eget folk.
Iltre og med dårlig smag
Der er også mere personlige lighedspunkter mellem de to ledere. Statsledere, der mødtes med Milosevic, hæftede sig ofte ved, at han havde en ilter, impulsiv personlighed, der kunne svinge mellem kompromisløs trods og afslappede, imødekommende manerer. Opsnappede e-mails sendt til og fra Bashar Al Assads personlige e-mail-konto – og siden lækket til bl.a. The Guardian – viser, at han i samråd med sin lille kreds af rådgivere ofte vakler frem og tilbage i sine positioner uden antydning af evne til selvstændig tænkning eller beslutningstagning.
Samme e-mails viser også påfaldende ligheder i Al Assad og Milosevics kulturelle smag: Begge diktatorer afskyr finkultur. Milosevics fortrolige fortæller, at han havde en forkærlighed for Disney-tegneserier og Frank Sinatra melodier, mens det af Bashars e-mails fremgår, at han er fan af Chris Brown, elektropop-duoen LMFAO og Harry Potter.
Det Frie Syriens Arme (FSA) kan også i visse henseender minde om Kosovos Befrielseshær, UCK. Bashar forsøger at stemple FSA som en terroristgruppe, præcis som Milosevic gjorde det med UCK. I dag bør Vesten have åndsnærværelse nok til at modstå den slags propaganda.
Hermed ikke sagt, at nogen af disse grupper er rene uskyldigheder: UCK begik forkastelige handlinger i 1990’erne såsom at indrullere børn i sine styrker, og i en ny rapport beskylder Human Rights Watch FSA for at begå overgreb mod formodede regimestøtter.
Dette bør blot tjene til at indskærpe betydningen af, at der ydes international bistand til FSA med henblik på at sikre, at denne kampstyrke overholder menneskerettighedsstandarder og krigens konventioner.
USA bør gribe chancen
Til alt held har fremtrædende kongresmedlemmer i USA nu givet deres støtte til FSA, ganske som tilfældet var med UCK.
Senator John McCain går endnu længere. Han vil ikke blot bevæbne og støtte FSA logistisk, men taler også for, at USA – »på anmodning fra Det Syriske Nationale Råd, Den Frie Syriske Arme og De Lokale Koordinationskommiteer« – skal stille sig i spidsen for en international indsats til beskyttelse af de vigtigste befolkningscentre i Syrien.
Det skal ske ved at iværksætte luftangreb på Assads styrker. Der er den type lederskab, historien med rette tenderer imod at belønne.
Kan USA få held til at opbygge et strategisk partnerskab med Syriens demokratiske opposition i dennes største trængselsstund vil det have sikret sig en trofast regional allieret på langt sigt.
Syriens politiske fremtid og fremtidige alliancer er lige nu spil. Washington bør gribe chancen og bygge en bro til det syriske folk, der kan opmuntre dets demokratiske aspirationer.
Der er dog en potentiel lighed med situationen i 1990’erne, som vi må håbe, ikke gentager sig:
Præsident Bill Clintons berygtede modvilje mod at handle på Balkan kom til at koste titusinder livet. Desværre ser præsident Obama indtil videre ud til at udvise en lignende tilbageholdenhed over for Syrien.
Nu som dengang bliver undertrykte og mishandlede befolkninger bedt om at investere deres bedste håb i en FN-udsending.
Det er i tider som disse, at historiens tendens til at gentage sig selv har den perverse og rædselsvækkende effekt at tvinge os til at genopleve et mareridt.
 
Radwan Ziadeh er en talsmand for Det syriske Nationale Råd leder af Syrian Center for Political and Strategic Studies in Washington
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",21.0,26. marts 2012,Leave this field blank 
6139,/debat/2013/11/laeserbreve-0,Læserbreve,," 
	Hvorfor stemme på SF?

Sune Tougaard, København

	Hvis man hele sit liv har haft sine politiske sympatier til venstre for midten i dansk politik, er der en valgmulighed mindre, næste gang krydset skal sættes. SF fremstår i dag som et parti under afvikling og uden fremtid i dansk politik.

	Selv om vælgerkorpset straffede dem ved sidste uges kommunalvalg med en historisk lussing, sidder man stadig med fornemmelsen af, at bunden endnu ikke er nået.

	Da finansloven blev vedtaget i tirsdags, undgik folkesocialisterne kun endnu en tur i vridemaskinen, fordi Enhedslisten blev hægtet af i 11. time og derfor stjal opmærksomheden.

	Flere reformer er blevet vedtaget hen over midten, men det ændrer ikke ved, at en finanslov, der inkluderer både Konservative og SF, havde været utænkelig for få år siden. SF er gået fra nederlag til nederlag, og det fører til en snigende fornemmelse af, at det værste stadig lader vente på sig. Deraf følger spørgsmålet: Hvorfor skal man overhovedet stemme på SF?

	Ensidigfødselsdækning

Tove Jensen, København

	Information er med en række artikler og en leder den 26. november om »Den rigtige fødsel« gået i brechen for et opgør med forestillingen om, at en naturlig fødsel nødvendigvis er den bedste.

	Problemet er, at argumentationen bag Informations skriverier om fordele og ulemper ved henholdsvis vaginal fødsel og kejsersnit er rent medicinsk. Der er overhovedet ikke taget hensyn til de psykologiske aspekter. Der er et stort forskningsfelt inden for præ- og perinatal psykologi, som Information slet ikke belyser, inden avisen springer til konklusionerne.

	Er det ikke muligt at gå en helt anden vej? Gennem rådgivning og støtte kan man bearbejde den frygt, som nogle gravide har for fødslen. Hermed kan fødslen blive en oplevelse af samhørighed, fællesskab og kærlighed – en ideel modtagelse af et nyt barn.

	Information overser den store mængde af tilbud, der er til gravide om fødselsforberedelse. Der er lærere, der mener, at fødslen kan være en ekstatisk oplevelse, hvilket gør barnet sundt, trygt og tillidsfuldt. En sådan fremgangsmåde vil formentlig være langt billigere for sundhedssystemet.

	For 50 år siden var det praksis på fødegangene, at barnet blev kørt ind bag en glasrude og hentet frem, når det skulle ammes. Det gjorde man af medicinske grunde, men i dag er man holdt op – ud fra en helhedsvurdering.

	Jeg har respekt for læger, der inden for deres felt studerer, om tingene kan gøres bedre ved de vanskelige fødsler. Men hvis Information vil informere og påvirke det store antal af almindelige kvinder, der venter barn, så bør avisen gøre det ud fra en bredere synsvinkel.

	Triviel kritik af Information

Frank Nilsson, København

	Den 26. november demonstrerer Bent Blüdnikow og Bo Bjørnvig deres kompetencer ud i den ædle kunst at læse gamle aviser. Og tænk, de påviser, at Information i 1970’erne var venstreorienteret, og at tidligere chefredaktør Ejvind Larsen roste kommunistlederen Chou En-Lai, og at flere andre skribenter (herunder Jørgen Dragsdahl) var venstresnoede og derfor undlod at kritisere de kommunistiske diktaturer, mens de var stærkt kritiske over for NATO og USA.

	To spørgsmål i den anledning til Blüdnikow og Bjørnvig: Kunne I ikke fremvise jeres egne klare analyser fra 1970’erne, hvor I demonstrerer, at I vidste bedre dengang? Og hvis vi antager, at I har ret, og at de venstreorienterede skribenter tog grusomt fejl for 40 år siden, giver det så ret til at kalde dem agenter? For så synes jeg, I skulle prøve at verificere, at eksempelvis Ejvind Larsen var kinesisk agent. Og gad vide om ikke man kan finde artigheder i Berlingske, Weekendavisen og Jyllands-Posten årgang 1970’erne, hvis man tyggede dem igennem. Men ærligt talt, jeg gider ikke læse gamle aviser.

	EU’s magt skal kortlægges

Lave K. Broch, kandidat til EU-Parlamentet for Folkebevægelsen mod EU

	Som optakt til næste års valg til Europa-Parlamentet skriver EU-Parlamentet, at flertallet af nationale love i dag er baseret på EU-lovgivning. Kommunernes Landsforening er nået frem til, at 53 procent af dagsordenspunkterne på kommunalbestyrelsesmøder er påvirket af EU. Ifølge Danske Regioner fylder EU tilsvarende meget på de regionale dagsordener.

	Alligevel forsøger Justitsministeriet at nedtone EU’s magt, og det samme gør Information i en leder den 19. november og i artiklen »Rygterne om EU’s magt er stærkt overdrevne« den 2. november. Problemet med Justitsministeriets analyse er, at den ikke medregner EU’s forordninger. Så når EU med en forordning bestemmer, at Danmark skal sanktionere mod færøske fiskere, eller at kanelsnegle skal forbydes, vil det ikke tælle med i analysen.

	Den kan derfor kun opfattes som politisk bestillingsarbejde, og det er på tide, at EU-tilhængere og EU-modstandere bliver enige om at lave en uvildig analyse af EU’s magt. Kun sådan får vi en folkelig og reel debat om, hvad EU’s voksende magt betyder for folkestyret.

	Umodne Enhedslisten

Kasper Westh, medlem af Odense Byråd (SF)

	Informations Christiansborg-redaktion har i længere tid mindet om en filial af Enhedslistens presseafdeling. Personligt er jeg gået over til kun at læse udenrigsstoffet i avisen, men jeg kunne ikke overse lederen den 28. november, der stiller spørgsmålet om, hvorfor det ikke lykkedes regeringen at indgå et forlig med Enhedslisten? Påstanden i lederen er, at Enhedslisten havde vist parlamentarisk modenhed ved at fremlægge ganske realistiske krav.

	Men parlamentarisk modenhed viser man ikke på vej ind i lokalet, men derimod når man går ud med en aftale. Og i denne afgørende disciplin har Enhedslisten endnu engang vist sin totale mangel på situationsfornemmelse og beslutningsdygtighed.

	Om et år til halvandet rinder tiden ud for regeringen Thorning-Schmidt. Hvis ikke der sker noget inden, vil denne regeringsperiode blive husket som en, hvor den yderste venstrefløj havde fuld taletid i alle medier, kom med et væld af paroler og populistiske forslag, men aldrig formåede at flytte noget som helst i realpolitikkens verden.

	Enhedslistens strategi har helt sikkert været god til at maksimere partiets stemmeandel, men det er også en strategi, der desværre fører til en ren højreregering efter næste valg.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,29. november 2013,"	To spørgsmål i den anledning til Blüdnikow og Bjørnvig: Kunne I ikke fremvise jeres egne klare analyser fra 1970’erne, hvor I demonstrerer, at I vidste bedre dengang? Og hvis vi antager, at I har ret, og at de venstreorienterede skribenter tog grusomt fejl for 40 år siden, giver det så ret til at kalde dem agenter? For så synes jeg, I skulle prøve at verificere, at eksempelvis Ejvind Larsen var kinesisk agent. Og gad vide om ikke man kan finde artigheder i Berlingske, Weekendavisen og Jyllands-Posten årgang 1970’erne, hvis man tyggede dem igennem. Men ærligt talt, jeg gider ikke læse gamle aviser."
7808,/debat/leder/2013/03/lyssky-russere-klippet-paa-cypern,Lyssky russere klippet på Cypern,David Rehling," Bag balladen om den internationale redningsplan for Cypern gemmer sig også et storpolitisk opgør. EU-landene har – ledet af Tyskland – ført saksen mod russiske interesser.
Allerede i december erklærede talsmanden for de tyske socialdemokrater, Carsten Schneider: »Tyske skatteyderes penge vil ikke gå til ulovlige russiske bankkonti på Cypern.« I marts fulgte kansler Angela Merkel op: »De, der er ansvarlige, kommer til at betale – og ikke bare de europæiske skatteydere.«
Trojkaen – bestående af euro-landene, Den Europæiske Centralbank (ECB) og Den Internationale Valutafond (IMF) – har forlangt, at Cypern selv hoster op med omkring syv af de 17 milliarder euro, som en afstivning af landets finanser vil koste.
De penge er nu skaffet ved at flå indskydere med over 100.000 euro på kontoen i Cyperns to største banker.
Flænsning af bankindskydere er et hidtil uset bidrag til EU-redningspakker for nødstedte euro-lande. Og hvem kommer til at lægge flæsk og pels til? Navnlig rige russere. Siden Sovjetunionens sammenbrud er russiske penge flydt mod Cypern. At have et flot indestående på en bankkonto i Rusland er voveligt. Pengene risikerer at blive grabbet af myndighedspersoner – med sande eller falske begrundelser om uretmæssig oprindelse.
På Cypern derimod har den private ejendomsret hidtil været respekteret. De cypriotiske banker stiller ikke ubehagelige spørgsmål til indskydere, der i øvrigt har kunnet glæde sig over høje renter og fravær af beskatning. Pudsigt hjulpet af en cypriotisk traktat med Rusland om at undgå dobbeltbeskatning, hvad der altså i virkeligheden er en traktat om noget, der ligner skattefrihed for russiske penge på Cypern.
Russere står formelt for fem milliarder euro – ud af de 19 milliarder euro, der befinder sig på cypriotiske bankkonti oprettet af personer uden for EU. Men den russiske andel er formentlig meget højere. Det har været gængs trafik for russere og russiske virksomheder at indregistrere sig som hjemmehørende på Cypern.
I opgørelser over udenlandske investeringer i Rusland står det lille Cypern – med befolkning på kun 880.000 – blandt top tre. Cypern-pengene er snarest russerpenge, der tager sig en svingtur omkring oprindelseslandet – men uden at kunne konfiskeres af de russiske myndigheder.
Konfiskation er nu det middel, som euro-landene har grebet til. Og der er ikke tale om et engangsindgreb. Med englestemme sagde EU-Kommissionens formand, José Manuel Barroso, i går: »Vi er glade for, at Cypern har accepteret et program for hindring af hvidvask af penge. Det skal et internationalt revisionsfirma stå for, og det er meget vigtigt.«
Hvorfor pudser EU ikke et revisionsfirma på pengehvidvask i Luxembourg? Eller Gibraltar? Man kan få en mistanke om, at det er Cyperns uønskede russiske forbindelse, der skal afbrydes.
Den mistanke har i hvert fald politikerne i Moskva. Nogle ville måske tro, at magtkliken omkring Vladimir Putin ikke føler nogen solidaritet med russere i skattely. Men nej. Kreml rumler vredt mod EU og Tyskland. I den endnu frie del af den russiske presse har det været antydet, at Putin selv har penge på spil på Cypern. I går lod Putins lydige ministerpræsident, Dimitri Medvedev, sig officielt citere for det spøjse udsagn: »Tyveriet af det, der allerede er stjålet, fortsætter.«
Rusland bliver også ramt af de begrænsninger på kapitaltransaktioner, som Cypern indfører for at forhindre massiv pengeflugt. 25 procent af pengestrømme ud og ind af Rusland går via Cypern, blandt andet som følge af de ovennævnte russiske ’svingturspenge’. Rusland har også brugt Cypern som sluse for 24 procent af de udlandslån, som Rusland har hjemtaget over de senere år.
At EU’s design for Cypern-redningsplanen er så demonstrativt uvenlig over for Rusland, afspejler en ubehagelig virkelighed: Putins genindsættelse af sig selv i præsidentembedet fører til stedse dårligere forhold mellem Rusland og Vesten.
Putin ville ikke være Putin, hvis ikke han finder en måde at hævne sig på. Udenlandske iværksættere i Rusland kan forvente, at deres tilværelse bliver endnu besværligere, end den er i dag.
Er det en halvkold krig, vi er på vej ind i? Tanken er tung at udholde.
",17.0,26. marts 2013,"Russere står formelt for fem milliarder euro – ud af de 19 milliarder euro, der befinder sig på cypriotiske bankkonti oprettet af personer uden for EU. Men den russiske andel er formentlig meget højere. Det har været gængs trafik for russere og russiske virksomheder at indregistrere sig som hjemmehørende på Cypern."
2158,/debat/2015/07/send-borgerne-paa-rejse-stedet-kunstvaerkerne,’Send borgerne på rejse i stedet for kunstværkerne’,Tomaso Montanari," Mens dette læses, er der på himlen over Europa fly med malerier af Caravaggio og Botticelli i lasten. Aldrig før er udtrykket »den mobile kulturarv« blev taget mere bogstaveligt end i dag, hvor det alene i Italien anslås, at 15.000 arkæologiske fund og 10.000 kunstværker fra Middelalderen til 1800-tallet hvert år bliver flyttet.
Men hvor skal alle disse smukke ting hen? På udstilling, selvfølgelig. I 2009 – det seneste år for hvilket der findes pålidelige tal – blev der i Italien åbnet 225 udstillinger af antik kunst, 365 udstillinger af moderne kunst, 73 arkæologiske udstillinger og 96 arkitekturudstillinger. Der er mange grunde til, at vi børe være skeptiske. Følgerne af den konstante bevægelse på værkerne vil først kunne ses, når det er for sent. Og så er der tale om en industri, der skaber privat profit på fælles goders bekostning. Men det alvorligste er måske, at vi står over for den største fortrængning af kontekst, der nogensinde er sat i værk. Det er således indlysende, at der nu findes to former for masseturisme: mennesker og kunstværker. Det skaber ikke blot problemer for indsamlingen af viden, men måske endnu mere alvorligt for demokratiet: Også kulturelt bliver vi stadig mere kunder og stadig mindre borgere.
Kulturen i kontekst
Hvordan kan man så vende udviklingen? Kampen mod den kommercielle model må udkæmpes på det kulturelle plan. Et forbillede kunne være Slow Food-filosofien. Bevægelsens grundlægger, Carlo Petrini, har forklaret, at Slow Foods aspiration er »kontekstuel«: Det handler ikke om at spise god mad »i aseptiske luksuskøkkener i byen«, men om at besøge bønder, kroer og vingårde.
Så man kunne anvende Slow Foods princip om mindst mulig afstand mellem producent og forbruger. Ingen er blevet opdraget til at se sig omkring og betragte forholdet til fortidens kunst som noget hverdagsligt. For at gøre det er man nødt til at opbygge og dele en bæredygtigt tilgang til den kontekst, vi lever i, som er det monumentale, offentlige rum – italiensk kunsts sande mesterværk. I stedet for at besøge en udstilling med titlen Tuthankamon Caravaggio Van Gogh, en af de store succeser i 2015, kunne vi gå tur i vores byer, f.eks. på vej til arbejde, for omsider at bide mærke i, hvad der omgiver os: et hus, et kapel, en port, en mindeplade, et gammelt træ – almindelige fragmenter af fortiden, som er indlejret i de moderne byer.
Vi kunne begynde at ’gå’ i vores byers tætte kunstneriske netværk for igen at begynde at læse den skønhed, vi har tabt nøglen til. Dette bevidste kulturforbrug, spontant og uorganiseret, kunne måske få os til i f.eks. et år ikke at gå til begivenheder, hvor man skal købe billet. En sådan afholdenhed i forhold til kulturindustrien, som ikke længere er bæredygtig, ville få os til at se den enorme rigdom, vi har gratis adgang til, og som vi opretholder ved at betale skatter. Dette resultat ville ikke være uopnåeligt, hvis byrådene, kulturstyrelserne, bibliotekerne og forlagene kunne overbevises om, at det offentlige rum kan få lige så stor succes som en udstilling. Så ville man også kunne bruge en del af en den enorme markedsføringsmaskine, som i dag sælger det forbigående og ikkeeksisterende, i den permanente kunst- og kulturarvs tjeneste.
Folkelig dannelsesrejse
Så lad os vende mainstreammodellen på hovedet ved at tage den tid, vi bruger på kommercielle kulturbegivenheder, og i stedet bruge den til at udforske den gratis kulturarv, som findes på vores daglige ruter. Det ville svare til at åbne øjnene eller at tænde lyset i det hus, hvor vi bor i mørke, fordi vi aldrig havde lyst til at se det. Og det svarer også til at være borgere i stedet for kunder; besøgende og ikke forbrugere; vores egne undervisere og ikke beholdere, der skal fyldes.
Men derudover er der brug for en ambition om et direkte og dybt kendskab til det store europæiske fædreland. Det ville kræve et meget stærkt signal, en europæisk aftale om et kursskifte. EU-landenes regeringer burde underskrive en aftale om at suspendere udlånet af kunstværker fra deres museer i f.eks. fem år. Den konstruktive del af aftalen skulle så være, at alle de offentlige midler, som bruges til at organisere udstillinger, indbetales i en europæisk rejsefond for EU-borgere på mellem 18 og 25 år. Det skulle være en slags folkelig dannelsesrejse, finansieret af EU, for at vende det dominerende paradigme på hovedet: at sende borgerne på rejse i stedet for kunstværkerne.
Det ville være en måde at respektere kulturarven, men også at give den europæiske kulturarv dens grundlæggende funktion tilbage: At uddanne fremtidens europæere, så de får en skarp sans for den kollektive, kulturbaserede, europæiske identitet.
Oversat af Mads Frese. 
Originalversionen af denne artikel er udgivet på eutopiamagazine.eu @ Eutopia Magazine – creative commons. 
Tomaso Montanari er professor i kunsthistorie ved Federico II-universitetet i Napoli og skriver om kulturpolitik i avisen La Repubblica
",0.0,14. juli 2015,Originalversionen af denne artikel er udgivet på eutopiamagazine.eu @ Eutopia Magazine – creative commons. 
12783,/debat/2011/02/laeserbreve-10,Læserbreve,Informations Webredaktion," Offentligt  erhvervsliv
Arne Thomsen, Kalvehave
Regeringen vil have nedskæringer i den offentlige demokratisk styrede økonomi, og oppositionen vil have, at vi alle skal arbejde mere for derved at skaffe flere indtægter.
Men hvor skal arbejdet komme fra, og hvad skal Danmark leve af fremover? Det private erhvervsliv beskæftiger færre lønarbejdere, der er mange arbejdsløse, og det påstås, at når blot der er mange arbejdsløse, vil det private erhvervsliv beskæftige flere. Kan man stole på det?
Det er ikke en naturlov, at produktive erhverv skal være privat ejede. Og heller ikke, at offentlig virksomhed skal være bureaukratisk, usmidig eller mindre effektiv, end de privatejede.
Staten uddeler milliarder i erhvervsstøtte hvert år, og nogle af disse milliarder kunne bruges til at igangsætte offentligt ejede produktionsvirksomheder, der er lige så dygtigt styrede, som de private.
Hvad skulle hindre offentligt ejede produktionsvirksomheder i at være lige så produktive, innovative, smidige, konkurrencedygtige og profitable som de privat ejede?
Gennemfører man tillige en profitdeling mellem staten, investoren og de ansatte, hele vejen  fra direktør til rengøringsassistent, vil sådanne virksomheder, alt andet lige, stå stærkere end de privat ejede, hvor hele profitten jo går til ejerne.
Offentligt igangsatte virksomheder sparer desuden samfundet for udgifter til arbejdsløse.
Undersøg kinesisk granit
Morten Kabell, medlem af Borgerrepræsentationen (Ø)
Købmagergade i det centrale København står over for en gennemgribende renovering, hvor der skal lægges cirka tre millioner chaussesten.
Københavns Kommune har endnu engang valgt en underleverandør, der efter al sandsynlighed vil importere stenene fra Kina.
Det skabte stor opmærksomhed i 2007, da det blev afsløret, at pladsen foran Operaen var bygget af granit, der var udvundet af kinesiske arbejdere under stærkt kritisable forhold.
Efterfølgende kom det frem, at en lang række kommuner havde brugt den samme billige granit.
Siden dengang er kommunerne begyndt at kræve dokumentation for, at alle regler er opfyldt. Bl.a. skal leverandører skrive under på, at de lever op til de internationale arbejdstagerkonventioner. Alligevel findes der masser af historier om, at reglerne alligevel ikke overholdes.
Enhedslisten kræver derfor, at der gennemføres ekstra kontrol i form af uanmeldte besøg i Kina, hvor det tjekkes, om arbejderne får udleveret gratis sikkerhedsudstyr af tilstrækkelig kvalitet.
Vi vil også kræve, at der gennemføres uovervågede interviews med arbejderne, så vi kan finde ud af, hvordan de oplever forholdene, om de får undervisning i sikkerhed og sundhed, og om de får det påkrævede årlige lægetjek.
Fra børn og fulde folk?
John Ekebjærg-Jakobsen, Valby
Lars Hedegaard blev frifundet for racistiske udtalelser, fordi han havde udtalt sig under en julefrokost. Efter frifindelsen fastholdt han sine udtalelser.
Men jeg fangede ikke, om det er fordi han går rundt i en konstant julebrandert, eller fordi han er enig med dommeren i, at hans udtalelser er forhånende.
Færre regler for alles bedste
Charlotte Sahl-Madsen, videnskabsminister (K)
Jeg har tillid til universiteternes forskere, studerende og ledelser. Derfor har vi i regeringen arbejdet for at mindske antallet af regler, så unødig administration kan undgås.
I det nye forslag til universitetslov foreslår vi at fjerne en masse begrænsninger for universiteterne og også at forenkle udviklingskontrakterne.
Derfor er jeg uforstående over for rektor fra RUC Ib Poulsens kritik i debatindlægget Universiteternes frihed er under pres (31. januar).
Efter min mening skal alt ikke være nedskrevet i punkter og paragraffer. Jeg har tillid til, at universiteterne selvfølgelig arbejder for at skabe de bedste rammer for uddannnelse og forskning  også uden at have detaljerede planer, der er trykt i 1000 eksemplarer.
Derfor ønsker jeg, at universiteternes udviklingskontrakter laves om, så der i stedet for at være mange  op mod 20-30  punkter  fremover kun skal være seks til ti centrale målsætninger, hvoraf halvdelen er universitetets egne.
Det vil skabe overskuelighed og samtidig give universiteterne større frihed. Det virker som om, Ib Poulsen finder det udemokratisk, at udviklingskontrakterne skal indeholde politisk fastlagte målsætninger.
Jeg vil snarere sige tværtimod. Danmark bruger hvert år milliarder af skattekroner på universiteterne. Så synes jeg faktisk, at det er meget rimeligt, at samfundet  gennem politikere og folkevalgte repræsentanter også er med til at stille et par krav til, hvordan de bruges. Det er i mine øjne demokrati.
Lad drenge være drenge
Kenneth Kristensen Berth, folketingskandidat (DF)
Pernille Vigsø Bagge helmer ikke, før det er lykkedes hende at få alle danske kvinder til at blive jord- og betonarbejdere og alle danske mænd til at uddanne sig til jordemødre og pædagoger.
SFs uddannelsesordfører forsøger med alle midler at gøre vold mod de helt naturlige forskelle, der er mellem kønnene  senest med sit forslag om, at lærere og pædagoger skal uddannes i ikke at behandle børn ud fra indgroede ideer om han- og hunkøn.
Vigsø Bagge insisterer på, at pigerne skal klatre i træer og drengene lege med dukker, men det skal SFeren slet ikke blande sig i.
Det bør overhovedet ikke være noget mål i sig selv at nedbryde kønsrollerne. Det, vi skal gøre, er at acceptere de kvinder, der vil være automekanikere og de mænd, der vil være sygeplejersker, i stedet for at latterliggøre dem.
Fuldstændig lige som vi i øvrigt skal acceptere de kvinder og mænd, der vil ernære sig gennem prostitution, som Vigsø Bagge jo også gerne vil forbyde.
Hvorfor kan Socialistisk Folkepartis uddannelses- og ligestillingsordfører ikke bare acceptere, at hun ikke kan opfinde en virkelighed, hvor forskellen mellem mænd og kvinder ikke eksisterer og glæde sig over, at der er forskel på kønnene.
Jeg ville da godt nok være ked af det, hvis kønsforskellene pludselig forsvandt, ud over i Pernille Vigsø Bagges forskruede tilfælde.
Fixerum  til Vesterbro
Trond Helstrup Poulsen,  København
Vesterbro får et fixerum. Ekstrabladet kunne allerede mandag den 24. januar afsløre både adresse, ophavsmænd og forventet åbningsdato.
Siden har debatten raset, og mange forskellige syn på eksistensen af et egentligt fixerum har været fremlagt.
Og et reelt fixerum er noget nyt på Vesterbro. Udtrykket er i flæng blevet anvendt om alle væresteder for stofbrugere, men definitionen af et fixerum er hygiejniske faciliteter, lægesupervision, rene kanyler og rum med udsugning.
Det er på tide, at man prøver en, efter danske standarder, ukonventionel løsning på problemet: Fra 2005 til 2009 steg antallet af stofbrugere fra et svimlende 28.000 til 33.000.
I 2008 døde 239 af overdoser og relaterede problemer, mens det i 2009 var 279. Hver uge samles der på Vesterbro 12.000 kanyler op. Intentionen med et fixerum vil således være, at angribe problemet i øjenhøjde med blik for, at disse mennesker eksisterer.
De kan ikke ulovliggøres og glemmes. Men de kan fjernes fra gadebilledet, de kan få øget deres sundhed, med positive resultater for kriminalitet. Her er der mange, der kommer videre alene på grund af de bedre forhold, der giver mere overskud.
Resultaterne fra udlandet, både i FN- og EU-rapporter, taler deres tydelige sprog. Fald i antal misbrugere, fald i dødstal, fald i kriminalitet og så fremdeles. Og mens mange kritikere af dette indlæg nok vil sige, at vejen til helvede er brolagt med gode intentioner, så er der her ikke bare tale om den gode intention:
Ophavsmændene til det nye fixerum er nok de mest erfarne på området i Danmark. Der er mange problemer, der skal tages hånd om ved et fixerum, og de vil ikke blive negligeret. Men de er ikke et argument for at undlade at gøre noget.
Lars og Pind pjækker
Chili Djurhuus, København
Jeg var tilskuer til Danmarksindsamlingen, det store liveshow, der blev vist på på DR1. Her sad en masse kendte og tog telefoner for at samle penge ind.
Showet startede kl. 19 med interview med Søren Pind (V) og Lars Løkke Rasmussen (V), der talte varmt for at støtte Afrikas ungdom. Efter en time rejste Pind og Løkke sig og gik fra telefonerne, mens de andre blev siddende og modtog donationer.
Søren Pind gik hen til det bord, hvor jeg sad, og sagde: »Nu gider jeg ikke at arbejde mere,« hvorefter han grinende smuttede ind for at nyde en 3-retters menu.
Jeg var  og er stadig  fuldstændig lamslået. Det eneste, jeg har at sige, er, at det er frygteligt pinligt, at vores udviklingsminister og statsminister opfører sig sådan. Hvis de ikke gider bruge deres tid på indsamlingen, så burde de have pli nok til at blive helt væk, i stedet for møde op for at prøve at score billige points!




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,2. februar 2011,Undersøg kinesisk granit
5245,/debat/2014/04/letbevaegelige,De letbevægelige,Georg Metz," 
	Hvor gudstro trives, synes talentet for krænkede følelser at blomstre. I et madprogram fra Italien greb brødrene Price en forhåndenværende Jomfru Maria-statuette og brugte den som kødhammer. Straks foldede den krænkede teolog Iben Thranholm vingerne ud og fór i kamp. At dømme ud fra den katolske valkyries vredesudbrud skal de to madglade brødre ikke forvente safran i suppen på dommens dag. Thranholm excellerede ellers i sine radiodage i indslag om islam og undlod at høre den stigmatiserede guds krænkede repræsentanter. For nu at få dét på det rene forholder det sig således, at denne skribent i samme tænkte radiorolle som katolik Thranholm eksempelvis ville have udspurgt en muslim, om vedkommende opfattede sin gudstro på samme måde som Thranholms kristne antagonister. Og nu er det også således, at befandt denne skribent sig i køkken med Iben Thranholm, og ifald han fik behov for at hamre i en luns kød, ville han utvivlsomt gribe et andet stykke køkkentøj end Den Hellige Jomfru. Såfremt der ingen tvingende grund er til at krænke andres tro i ord og gerning, er det i det store hele en fin idé at lade være.

	Der er da for satan ufred nok på alle guders grønne jord.

	Således forholdt det sig jo i al sin gribende enkelhed ligervis med de Muhammed-karikaturer i Jyllands-Posten, som man åbenbart aldrig bliver fri for at genopleve i skiftende sammenhænge.

	En dansk muslimsk – dengang meget muslimsk – ung mand, Ahmed Akkari, greb forarget forargelsen over karikaturerne og rejste med ligesindede ud i den mellemøstlige verden og spillede kong Gulerod. Utvivlsomt fik hans mission konsekvenser, det hævdes i hvert fald, uden at nogen vist endnu har ført sandhedsbevis for påstanden. Men det siger vi så. Mange mennesker omkom unægtelig som følge af uroligheder i forbindelse med demonstrationer mod Danmark og karikaturerne. Man kan i alle tilfælde roligt sige, at mr. Akkari med rejse og aktion fik sine warholske 15 minutter.

	Krøb til korset

	Hjemfaren, da opstandelsen havde lagt sig, ville Akkari åbenbart have mere valuta for investeringen. Eller også mente han oprigtigt, at hans profetisk militante vækkelse havde været forkert. Eller også er det hele en blanding af begge dele og mere til. Ahmed Akkari krøb – undskyld udtrykket – til korset og bad om tilgivelse og har siden fulgt op med undskyldninger til højre og venstre. Mest det sidste, nemlig til daværende Anders Fogh Rasmussen, der i øvrigt, og mens Akkari opholdt sig midlertidigt i sit oprindelige hjemland, Libanon, i 1990’ernes begyndelse, måtte gå af som skatteminister efter kreativ bogføring og grov vildledning af Folketinget. Men det har sådan set ikke meget med sagen at gøre.

	Den undskyldning, som Fogh Rasmussen skal have taget imod, har nu fra borgerlige debattører udløst et skrig som fra Rama. En bølge af krav om undskyldninger fremsættes mod de folk, der, dengang karikaturkrisen var varm, mente – og stadig mener – at Fogh Rasmussen opførte sig uansvarligt ved ikke at udnytte en diplomatisk mulighed og møde ambassadørerne fra de muslimske lande. Det lå jo på den flade hånd.

	Som følge af Ahmed Akkaris undskyldning skal folk, der opfattede den danske regerings håndtering af krisen som en leflende falsk demonstration for ytringsfriheden, altså i dag efter Akkaris anvisning gå bodsgang og erkende deres, ja, vel nærmest landsskadende virksomhed. Eller hvad det nu er, der himles op om.

	Nogle gange må man trække vejret helt nede fra knæene af for at få luft i barmen: Det vil altså sige, at Ahmed Akkari, hvis motiver dengang og nu mildt sagt forekommer flertydige, lige med ét fremstilles som et nationalt ophøjet sandhedsvidne til støtte for, at Fogh Rasmussens handlinger eller mangel på samme var udtryk for alverdens visdom. Jamen, hvor langt ud kan man komme?

	Uffe Ellemann, Klaus Rifbjerg, Suzanne Brøgger, afdøde Tøger Seidenfaden og en hel del flere, inklusive denne ydmyge signatur, skal ifølge parolen stikke en undskyldning for, at Fogh Rasmussen som ansvarlig ikke søgte at løse krisen på en forstandig måde og modtog ambassadørerne, men tværtimod forværrede den.

	Ahmed Akkari hævder, at Fogh Rasmussen gjorde det helt rigtige ved ikke at modtage diplomaterne, hvilket ifølge den argumentation, Akkari og hans nye tilhængerskare præsterer, er det rene vås. Et opklarende møde havde jo ikke nedlagt den danske grundlov og ytringsfriheden.

	En lille smule kildekritik

	Akkari bebrejder de kritikere, der kritiserede Fogh Rasmussen. Til og med Per Stig Møller, der ifølge den tidligere udenrigsminister selv også mente, at hans statsminister burde have modtaget ambassadørerne. Nu kan det ikke siges for tit. Mener Møller.

	Så det hele begynder at blive lettere indviklet, og de, der forlanger undskyldninger fra andre, bør nok lige tage det lidt med fatningen i behold.

	At Ahmed Akkaris troværdighed på det seneste gøres sakrosankt, og at Akkari anvendes som stik- og nagelfast argument, kan godt stimulere ens humoristiske nervecenter. Bare en lillebitte smule kritik af kilden ville måske tjene til at nuancere den store gentagne omvendelse fra én overbevisning til den næste som proklameret i Akkaris nye bog.

	Det er muligt, at Ahmed Akkari er en ægte omvendt synder, hvis loyalitet ikke bør betvivles.

	Så siger vi det.

	Men kun folk, der har behov for at finde fundament for egen tvivlsomme sag, vil da kunne drømme om at bruge den nu omrejsende foredragsholdende bodsprædikant som sandhedsvidne om, hvad han sagde til nogle imamer, og hvad de sagde til ham, dengang han for relativt få år siden faktisk fanatisk mente lige præcis det modsatte.

	Det er da lige før, man føler sig krænket. Ikke i sin tro, men på sin hårdt prøvede forstand.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,12. april 2014,"	Uffe Ellemann, Klaus Rifbjerg, Suzanne Brøgger, afdøde Tøger Seidenfaden og en hel del flere, inklusive denne ydmyge signatur, skal ifølge parolen stikke en undskyldning for, at Fogh Rasmussen som ansvarlig ikke søgte at løse krisen på en forstandig måde og modtog ambassadørerne, men tværtimod forværrede den."
7158,/debat/leder/2013/07/militaerets-nye-rolle-egypten,Militærets nye rolle i Egypten,Lasse Ellegaard," 
	I dag udløber det egyptiske militærs 48 timers ultimatum til Egyptens præsident, Mohamed Mursi, om, at medmindre »folkets krav indfries«, vil det være »de væbnede styrkers pligt at præsentere en køreplan for fremtiden, der omfatter samtlige politiske fraktioner«.

	Mursis kabinet er i opløsning med ministre på flugt, senest er udenrigsministeren deserteret. Også Mursis talsmand har ryddet sit skrivebord, og det samme har kabinettets talsmand. Årsagen er, at Mursi efter et år som folkevalgt leder har fået militærets gule kort. Og at næste advarsel kan udløse et rødt kort.

	Hærchefen, Abdel Fattah al-Sisi, har ladet forstå, at militæret ikke har intentioner om at gennemføre et egetligt kup – det har »hæren ikke tradition for «, som det hedder, uagtet at republikken blev dannet ved Gamal Abdel Nasser og hans ’frie officerers’ kup i 1952.

	Men militæret har valgt side i konflikten mellem oppositionen og præsident Mohamed Mursi og Det Muslimske Broderskab. Den opposition, der nu kalder sig ’Tamarod’ (oprør) eller ’30. juni-Fronten’ – og som i det store og hele består af de liberale grupper i ’Fronten til National Frelse’ under ledelse af den tidligere FN-atomvagthund og nobelpristager Mohamed ElBaradei – fik langt større tilslutning ved søndagens demonstrationer, end den selv havde ventet. Millioner af egyptere gik på gaden, og angiveligt har 22 millioner skrevet under på et krav om Morsis omgående afgang – målet var 15 millioner underskrifter. De tal er naturligvis umulige at kontrollere, og måske er det sigende, at oppositionen har afvist Mohamed Mursis forslag om at holde en folkeafstemning, der kan afgøre, om han skal forblive i sit embede.

	For selv om millioner af mennesker fyldte de egyptiske storbygader i søndags, Tahrir-pladsen i Kairo fortsat er fyldt af protesterende, og hæren har tilkendegivet, at den støtter »folkets krav«, er det langtfra givet, at Mursi har et folkeligt flertal imod sig. De ca. 80 millioner egyptere er delt midt over i groft sagt en from landbefolkning, der traditionelt har støttet Det Muslimske Broderskab, og en politisk bevidst arbejderklasse, der har allieret sig med byernes liberale middelklasse – de grupper, der i januar-februar 2011 fremtvang præsident Hosni Mubaraks fald.

	Militæret har igen påtaget sig en politisk rolle, som det skete efter Mubaraks fald. Men denne gang er spørgsmålet: hvilken rolle?

	At hærchefens gule kort har vakt international bekymring fremgik af præsiden Barack Obamas opkald til Mohamed Mursi mandag. Den amerikanske præsident opfordrede sin egyptiske kollega til at inkludere oppositionen i sin regering, og han betonede – uden dog at sige det direkte – at demokrati ikke er flertalsdiktatur, men mindretalsbeskyttelse. Men Obama lod også forstå, at USA støtter en demokratisk udvikling – underforstået: USA støtter ikke en militær indgriben, der sætter demokratiet ud af kraft.

	Forskellen i forhold til 2011, hvor USA medvirkede til Mubaraks fald ved at lægge afstand til ham, da det så værst ud, er, at Mursi er valgt af 52 pct. af de egyptiske vælgere – og at Det Muslimske Broderskabs politiske arm sammen med de salafistiske partier vandt 70 procent af stemmerne ved parlamentsvalget i 2011. Efter 80 år ude i kulden stod islamisterne omsider ved magtens perleport.

	Det kunne de så ikke administrere – ikke kun fordi de har vist sig som inkompetente ledere for hele landet – og ikke kun for dets islamiske segment – men også fordi de overtog et administrativt kaos og en sump af korruption. Og det er kun blevet værre. Valutabeholdningen er skrumpet ind, der mangler brød og benzin, turisterne bliver væk, men værst af alt: Islamisterne har ikke vist vilje til at dele ud af den magt, de vandt – tværtimod havde de travlt med at sikre kontrollen med alle vigtige institutionelle og politiske bastioner uden at inddrage den opposition, der mener, at den er retmæssig arving til både magten og æren.

	Hærens rolle er nu at overbevise islamisterne om, at magten skal deles – hvis ikke kan det næste kort blive rødt. Allerede nu er snesevis blevet dræbt i sammenstød mellem oppositionen og præsidentens støtter. Hvis ikke Mursi besinder sig, kan det blive meget værre. Og det er meget trist.
",8.0,3. juli 2013,"	Det kunne de så ikke administrere – ikke kun fordi de har vist sig som inkompetente ledere for hele landet – og ikke kun for dets islamiske segment – men også fordi de overtog et administrativt kaos og en sump af korruption. Og det er kun blevet værre. Valutabeholdningen er skrumpet ind, der mangler brød og benzin, turisterne bliver væk, men værst af alt: Islamisterne har ikke vist vilje til at dele ud af den magt, de vandt – tværtimod havde de travlt med at sikre kontrollen med alle vigtige institutionelle og politiske bastioner uden at inddrage den opposition, der mener, at den er retmæssig arving til både magten og æren."
11887,/debat/2011/07/synet-paa-fosterfejl-aendrer-naar-fostret-ligger-ens-egen-mave,"Synet på fosterfejl ændrer sig, når fostret ligger i ens egen mave",Niels Uldbjerg og Naja Becher," Som læger på henholdsvis Gynækologisk Obstetrisk afdeling og Klinisk Genetisk afdeling på Aarhus Universitetshospital Skejby sidder vi ikke sjældent over for gravide kvinder, der pludselig må indse, at ønskebarnet har en alvorlig misdannelse. Nogle af dem har allerede kendskab til sygdommen fra sig selv eller deres egen familie. For andre kommer diagnosen som et chok. For begge grupper gælder det, at kvinden og hendes partner i løbet af relativt få dage skal forholde sig til det eksistentielle spørgsmål om, hvorvidt graviditeten skal afbrydes med en provokeret abort.
Det er for de fleste en voldsom opgave. Mange må erkende, at det de troede, de havde en mening om, pludselig ser anderledes ud, nu hvor det gælder deres eget barn. Folk, der altid har været overbevist om, at de ikke ville kunne klare et handicappet barn, får pludselig et andet syn på sagen, nu hvor graviditeten er en realitet. Og folk, der i udgangspunktet troede sig i stand til at tage imod barnet, som det nu engang er skabt, oplever pludselig opgaven som uoverstigelig.
Det svarer vel til, at selv om mange af os synes, det er charmerende, at vi ikke alle er ens, så har vi konkrete drømme, for vores egne børn. To af mine børn (Niels Uldbjerg) har f.eks. gået på en high school i USA, hvor der i nogle af timerne var elever med særlige behov. Mine børn oplevede dem ofte som 'herre nice'. De værdsatte virkelig den mangfoldighed, disse børn repræsenterede. Men det betyder dog næppe, at det er sådanne børn, de drømmer om selv at få. Vores drømme og ønsker om at fremme vore børns bedste betyder, at vi lader dem vaccinere imod børnelammelse, får deres flyveører opereret, og lader dem gå med bøjle på tænderne i årevis. Når pigerne bliver voksne, vil nogle af dem få silikone i brysterne, og de unge mænd går til styrketræning for at opnå en sixpack, som kan imponere.
Vi har alle drømme på egne og vores børns vegne. Derfor er det afgørende, at vi er meget tolerante over for kommende mødres drømme, også selv om de vælger provokeret abort ved moderate fosterfejl, som nogle ikke kunne drømme om at vælge fra. Og når man som læge taler med disse kvinder, får man aldrig indtryk af, at de er kynikere. De overvejer altid situationen nøje, inden de træffer den svære beslutning.
Findes bagatelgrænsen?
I lægeverdenen er der imidlertid en løbende diskussion om, hvilke fosterfejl der er så voldsomme, at abort kan tillades. Debatten drejer sig f.eks. om fosterdiagnostik hos kvinder, der bærer en speciel genforandring i arveanlæggene BRCA1 eller BRCA2. Kvinder med disse genforandringer har typisk 70 pct. risiko for at få brystkræft. Halvdelen af dem bliver syge, inden de fylder 42 år. Desuden har de ca. 40-procents risiko for at få kræft i æggestokkene.
Derfor tilbydes de årlige skanninger fra 30-års-alderen, så man kan opdage kræften, før den spreder sig. Kvinderne tilbydes også operativ fjernelse af æggestokkene og brysterne, når de har født det ønskede antal børn. Der er enighed om, at disse BRCA-kvinder bør tilbydes ægsortering, hvis de ikke vil give genforandringen videre til deres børn. Metoden indebærer, at æg med den sygdomsfremkaldende genfejl kan sorteres fra, inden de bliver lagt op i livmoderen.
Men hvad gør man, hvis BRCA-kvinderne bliver uplanlagt gravide? Skal de tilbydes moderkageprøve med henblik på provokeret abort? Er det overhovedet etisk forsvarligt at frasortere fostre med denne genfejl. I udgangspunktet er børn og unge med en BRCA-genforandring jo fuldstændigt raske. Og så længe de som voksne 'blot' kontrolleres og eventuelt senere opereres, som beskrevet ovenfor, kan for tidlig død i mange tilfælde undgås.
Vores holdning er, at vi som behandlere må indse, at det ikke er os, der skal gøre os til dommere over gravide BRCA-kvinders valg. Mange af dem har oplevet, at nære familiemedlemmer har fået kræft. Flere af dem har også været vidne til, at personer tæt på dem er døde af sygdommen i en ung alder.
De ved derfor bedre end os, hvor belastende sådan et forløb er  både for den sygdomsramte og for de pårørende. De ved, hvor hårdt det slider at vide, at kræftfaren lurer i generne, og hvor voldsom en oplevelse det kan være at vente på resultaterne af de mange løbende undersøgelser og tjek. Derfor må man respektere det valg, de tager på deres ufødte barns vegne.
Klumpfod, nej tak
Vi vil gå så vidt som til at udstrække denne respekt for gravide med personligt kendskab til sygdom til også at gælde sygdomme, der normalt ikke betragtes som alvorlige.
Vi har således mødt mødre til børn med klumpfod, der har udtrykt ønske om abort, hvis det kommende barn også skulle have sygdommen. De kunne simpelthen ikke overskue at skulle følge det kommende barn til operationer, indlæggelser, behandlinger og kontroller langt fra hjemmet og samtidigt give den ældre søskende den nødvendige omsorg.
Det er for letkøbt, hvis udenforstående har en fordømmende holdning til gravide, der tager så svær en beslutning.
Det skal i denne forbindelse bemærkes, at gravide med personligt kendskab til misdannelser af denne sværhedsgrad oftest ønsker at fortsætte graviditeten, efter diagnosen er stillet.
Retningslinjer, tak
Selv om vi ovenfor advokerer for stor tolerance og accept over for gravide, der vælger provokeret abort, finder vi, at princippet i den gældende abortlovgivning er korrekt. Den giver ret til fri abort frem til graviditetsuge 12, derefter kan der kun gives tilladelse, hvis der foreligger særlige forhold, således som det er beskrevet i lovgivningen.
Lovgivningen er imidlertid meget upræcis: »Er 12. svangerskabsuge udløbet, kan en kvinde få tilladelse til svangerskabsafbrydelse, hvis der er fare for, at barnet på grund af arvelige anlæg eller beskadigelse eller sygdom i fostertilstanden vil få en alvorlig legemlig eller sjælelig lidelse.« Mere står der ikke.
Det er således overladt til en lille gruppe fagpersoner i det såkaldte Abortankenævn at afgøre, hvad der skal forstås som en alvorlig lidelse. Er læbe-gane-spalte, klumpfod, BRCA-1 og operationskrævende hjertesygdom alvorlige nok til, at man med loven i hånden kan give tilladelse til abort efter 12. graviditetsuge? Kan en 15 pct. risiko for mental retardering, som det ses ved visse kromosomforandringer, karakteriseres som »fare for barnet« i lovens forstand? Det er svært at afgøre.
Abortankenævnet må derfor lytte til vandrørene og forsøge at fornemme, hvordan politikerne, debattører og ikke mindst den almindelige borger tolker den lovtekst.
Det er ikke nogen let opgave, og der er stor risiko for, at medlemmerne bliver beskyldt for at være 'smagsdommere' styret af personlige holdninger. Vel vidende, at hver enkelt abortansøgning skal behandles under hensyntagen til kvindens samlede situation, vil vi derfor advokere for, at der som grundlag for nævnets arbejde  og ikke mindst for den offentlige debat  udarbejdes en liste over, hvilke fosterfejl og fosterskader der kan føre til tilladelse til provokeret abort efter 12. svangerskabsuge. Abortankenævnet og gravide i pressede situationer bør trods alt have nogle retningslinjer at støtte sig til.
Niels Uldbjerg er professor ved Gynækologisk Obstetrisk afdeling, Aarhus Universitetshospital, Skejby og suppleant i Abortankenævnet Naja Becher er reservelæge, ph.d. ved Klinisk Genetisk Afdeling, Aarhus Universitetshospital, Skejby




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,11. juli 2011,"Det er for de fleste en voldsom opgave. Mange må erkende, at det de troede, de havde en mening om, pludselig ser anderledes ud, nu hvor det gælder deres eget barn. Folk, der altid har været overbevist om, at de ikke ville kunne klare et handicappet barn, får pludselig et andet syn på sagen, nu hvor graviditeten er en realitet. Og folk, der i udgangspunktet troede sig i stand til at tage imod barnet, som det nu engang er skabt, oplever pludselig opgaven som uoverstigelig."
494,/debat/2016/03/laeserbreve-19,Læserbreve,Informations Debatredaktion," Pensionskasser skal vælge grønt
Anders Vang Nielsen, Faaborg
Bestyrelsesformanden i MP Pension, Egon Kristensen, smyger sig uden om sagens kerne, når han i artiklen »Vi arbejder for klimaet, men garanterer ikke frasalg af kulinvesteringer« (23. marts) afviser at sælge de af pensionskassens aktier, som er i berøring med kul. Han vil hellere »påvirke mineselskaberne indefra« og fremhæver som eksempel, at man har formået at pille ved topledernes lønninger i minegiganten Anglo American.
Problemet er bare ikke, hvad direktørerne tjener, men at selskabet graver efter kul. Det foregår blandt andet i Sydamerikas største kulmine, El Cerrejón, som Anglo American driver sammen med to andre mineselskaber, Glencore og BHP Billiton, med alt hvad det indebærer af tvangsforflyttelser, brud på menneskerettigheder – og alle tre mineselskaber har plads i MP Pensions portefølje.
Hverken kulmineselskaber eller pensionskasser er sat i verden for at føre klimaets sag. Men sidstnævnte har mulighed for at bekende kulør gennem sine investeringer. Valget er klart: sort eller grønt.
Straf til Karadži? er ikke tilstrækkelig
Elvir Peleševi?, København
Den tidligere serbisk-bosniske leder Radovan Karadži? blev i sidste uge idømt 40 års fængsel for forbrydelser og folkemord begået under den blodige bosniske krig i begyndelsen af 1990’erne.
Krigsforbryderdomstolen i Haag tilgiver ikke systematisk vold og etnisk udrensning, og med dommen sender de en klar advarsel.
Det problematiske i forhold til domstolens selverklærede formål er dog, at skylden alene tilskrives enkelt-personer – alt imens de ideologier og politiske systemer, som de dømte personer er ansvarlige for, lever videre.
For eksempel har Republika Srpskas præsident, Milorad Dodik, i mange år – og med det internationale samfunds billigelse – fået lov til at videreføre Karadži?s hadske retorik og gennemføre politiske tiltag, der skader Bosniens integritet.
Hvis krigsforbryderdomstolens arbejde skal gavne den hårdtprøvede bosniske befolkning på længere sigt, er placeringen af individuelt ansvar og skyld ikke nok. Det er nødvendigt sideløbende at neutralisere den negative ideologiske og politiske arv.
Mere støtte til medier i nærområderne
Mogens Blicher Bjerregård, UNESCO’s særlige råd for medier og pressefrihed, IPDC
Begrebet nærområder har fået en så central placering i dansk politik og i den danske debat, at det snart må føre til konkrete handlinger. Det handler ikke kun om flygtninge, men også om udviklingen af et demokratisk og bæredygtigt samfund i de lande, der i dag sender mennesker på flugt.
Bæredygtighed går ud på at opbygge et samfund, hvor den enkelte borger deltager på demokratisk vis og dermed værner om og bliver en del af samfundet. Sådan en udvikling er til gavn for alle. Derfor er det vigtigt, at den danske regering genoptager den del af de internationale forpligtelser, der handler om finansielle bidrag til blandt andet udviklingen af frie medier, kvalitetsjournalistik og funktionsdygtige institutioner. Danmark har tidligere bidraget gennem UNESCO og International Media Support (IMS), men de seneste års besparelser har fjernet muligheden for at gøre en forskel.
Med hiv og sving lykkedes det tidligere på måneden det særlige UNESCO-råd for medier og pressefrihed, hvor jeg repræsenterer Danmark, at få finansieret en række medieprojekter rundt om i verden såsom bedre radio i Tunesien og at give en stemme til marginaliserede grupper i Palæstina.
Men fordi alt for få lande i dag støtter økonomisk op om vores arbejde – kun ni lande i år – er fremtidsudsigterne bekymrende. Vi løfter nemlig en særlig opgave, hvor NGO’er, medier og regeringer arbejder sammen, og det er en opgave, som ingen andre kan tage vare på.
Men vi har brug for blandt andet den danske regerings støtte, hvis vi skal gøre vores arbejde og forhindre overgreb på medier og vold mod journalister.
’Afroamerikaner’ er gammeldags
Steen Sohn, Horsens
I artiklen »Den perfekte drøm krakelerer« (19. marts), der handler om raceundertrykkelse i USA, står der konsekvent ’afroamerikaner’. Det er der intet ukorrekt eller forkert i – i hvert fald ikke i en dansk sammenhæng. Men i en amerikansk sammenhæng virker det gammeldags.
Det var den kendte, sorte præst Jesse Jackson, der i stedet populariserede udtrykket ’African-American’ foran hele befolkningen i 1988, og i dag møder man kun den gamle betegnelse, ’Afro-American’, i ældre film og bøger.
I en artikel i The New York Times fra 1989 påpegede historieprofessoren Olive Taylor: »We came from Africa, we didn’t come from Afro.«
Man kan undre sig over, at udtrykket endnu ikke er slået igennem herhjemme.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,31. marts 2016,"Anders Vang Nielsen, Faaborg"
9639,/debat/leder/2012/07/arbejd-arbejd,"Arbejd, arbejd",Mette-Line Thorup," Både før og efter den nye reform af førtidspensions- og fleksjobordningen har eksperter, organisationer og arbejdsmarkedets parter advaret regeringen om, at det i en krisetid vil blive mere end svært at skaffe nye arbejdspladser på særlige vilkår.
Derfor er det påfaldende, at beskæftigelsesminister Mette Frederiksen (S) og med hende forligspartneren Venstre så åbenlyst erkender, at arbejdspladserne til de nye fleksjobbere er en fugl på taget.
»Det er jo noget, vi er nødt til at løfte i fællesskab. Jeg føler mig ikke overbevist om, at man kan lovgive sig til ansvarlighed,« siger ministeren adspurgt af Information og henviser dermed til, at det vil være marginaliserende over for medarbejdere på særlige vilkår, hvis virksomheder tvinges til at ansætte dem.
Ministeren har ikke noget svar på sit eget problem. I aftalen, som ud over Venstre er indgået med Liberal Alliance og Konservative, står der blot, at »Arbejdsmarkedets parter skal bidrage til at skabe større rummelighed på arbejdsmarkedet, herunder brug af sociale kapitler«. De sociale kapitler er imidlertid blevet kritiseret for ikke at fungere efter hensigten, og aftalen er som støvsuget for nye værktøjer, der skal øge arbejdsgivernes incitamenter til at ansætte mennesker med nedsat arbejdsevne. Og her taler vi vel at mærke om personer med langt mindre arbejdsevne end dem, den hidtidige fleksjobordning har sigtet imod, samtidig med at der allerede i dag er 17.000 arbejdsløse personer, som er visiteret til fleksjob.
Direktør i Dansk Arbejdsgiverforening Jørn Neergaard Larsen har ligeledes stillet sig tvivlende over for, hvorvidt reformen får virksomhederne til at spille med, fordi der stadig er for mange uklarheder i aftalen.
»Hvis det ikke bliver enkelt og uproblematisk for virksomhederne at ansætte folk på fleksjob, så vil der ikke blive oprettet de forventede fleksjob,« som arbejdsgiverdirektøren siger ifølge Ritzau.
Hensigten med den nye, forringede fleksjobordning er formentlig, at de lavere ydelser skal få folk med arbejdsevne i den høje ende af timeskalaen til at søge ordinær beskæftigelse for ikke at gå ned i indtægt. Selv om dette skulle blive en konsekvens, skylder regeringen stadig en forklaring på, hvor de nye arbejdspladser til de svage fleksjobbere skal komme fra.
Regeringen har overtaget den tidligere VK-regerings oplæg til ændringerne af førtidspensions- og fleksjobordningen og samtidig videreføres et massivt fokus på at øge arbejdsudbud som S-SF-R’s realisering af en hård reformkurs. Ministeren hævder, at hendes reform ikke kun handler om at spare 1,9 mia. kr. for at få regeringens regnestykke til at passe i 2020. Hun har ret i, at det er uholdbart at parkere et stigende antal unge med psykiske vanskeligheder på førtidspension, hvilket reformen gør op med i form af en række nye tiltag.
Men når fokus er stift rettet på de økonomiske modeller, der forudsætter øget arbejdsudbud som fremtidssikring af den offentlige økonomi, straffes samfundets svageste to gange. Regeringen forringer ydelserne. Og skaber samtidig større ulighed mellem dem uden for arbejdsmarkedet og dem indenfor. De foretrukne regnemodeller lægger desuden hindringer i vejen for bløde reformer. Formanden for Danske Handicaporganisationer, Stig Langvad, har bl.a. henvist til Sveriges massive indsats på forebyggelse og forbedringer af arbejdsmiljøet, herunder også det psykiske arbejdsmiljø. Men den slags giver ikke »hårde tal«; en erfaring fagbevægelsen gjorde sig under de just strandede trepartsforhandlinger: Afskaffelse af helligdage og skattelettelser giver øget udbud af arbejdskraft, lønningerne holdes i ro, og konkurrenceevnen forbedres. Hvorimod flere fra deltids- til fuldtidsarbejde og færre sygedage ikke tæller i 2020-planens målsætning om at øge arbejdsudbuddet.
Der er grund til at søge alternative løsninger, når der i dag er knap
55.000 flere personer på førtidspension og i fleksjob end forventet, da den forrige reform blev vedtaget i 2006. Det betyder, at ordningerne i 2010 kostede over ni milliarder mere end beregnet. Men hvis ikke regeringen udvider paletten med andre tiltag i form af forbedret arbejdsmiljø og en massiv indsats for flere arbejdspladser, forbliver det rummelige arbejdsmarked et uindfriet løfte fra beskæftigelsesministeren. 
",4.0,4. juli 2012,"Ministeren har ikke noget svar på sit eget problem. I aftalen, som ud over Venstre er indgået med Liberal Alliance og Konservative, står der blot, at »Arbejdsmarkedets parter skal bidrage til at skabe større rummelighed på arbejdsmarkedet, herunder brug af sociale kapitler«. De sociale kapitler er imidlertid blevet kritiseret for ikke at fungere efter hensigten, og aftalen er som støvsuget for nye værktøjer, der skal øge arbejdsgivernes incitamenter til at ansætte mennesker med nedsat arbejdsevne. Og her taler vi vel at mærke om personer med langt mindre arbejdsevne end dem, den hidtidige fleksjobordning har sigtet imod, samtidig med at der allerede i dag er 17.000 arbejdsløse personer, som er visiteret til fleksjob."
2784,/debat/leder/2015/04/investeringer-fremtiden,Investeringer til fremtiden?,Jesper Løvenbalk Hansen," Vi ved, at den globale opvarmning er en realitet, og at den er menneskeskabt. Vi ved også, at mindst to tredjedele af alle kendte reserver af fossile brændsler – kul, olie og gas – skal forblive i undergrunden, hvis der fortsat skal være en chance for at holde de globale temperaturstigninger under to grader celsius og dermed undgå uoprettelige skader, der sandsynligvis vil ødelægge betingelserne for liv på jorden, som vi kender dem.
Alligevel trædes der endnu ikke på bremsen. Kloden er på vej mod en opvarmning på mellem fire og seks grader inden udgangen af dette århundrede, og kun et brat opbremsning i blandt andet brugen af fossile brændstoffer vil kunne afværge, at dette scenarium bliver en realitet.
Der søges i 2015 stadig efter nye forekomster af olie, kul og gas. Der eksperimenteres i Arktis, der bores på enorme dybder – i blandt andet Nordsøen – for at opsnappe de sidste dråber. Der udvindes tjæresand, hvor der næsten bruges sammen mængde energi på udvindingen, som der opnås i udvundet olie. Der ledes efter skifergas i Nordjylland og Nordsjælland, selv om Danmark af alle lande i verden burde have økonomi og moral til at lade være. Så hvad er løsningen? Hvordan stoppes udvindingen og brugen af fossile brændsler?
Ledelserne i de fleste pensionskasser og kapitalfonde har længe ment, at den rette vej for at ændre kurs og sikre, at vi i fremtiden bruger mindre kul, olie og gas er ved at engagere sig som aktive investorer i de selskaber, der netop lever af at udvinde kul, olie og gas. At vejen til en omstilling fra sort til grøn energi går via deltagelse og dialog med den fossile brændselsindustri.
Men som det kan læses i dagens Information, er den strategi hastigt ved at tabe troværdighed. For der sker i praksis meget lidt, og i forhold til problemets omfang og den tid, der er til at løse klimakrisen, går det alt for langsomt. Om små 18 år er klodens CO2-budget opbrugt. Derefter kan der ikke afbrændes en dråbe olie mere, hvis to graders målet skal respekteres. Der skal derfor helt andre boller på suppen.
Den erkendelse nåede blandt andre Bill McKibben til i 2012, hvor han som stifter af 350.org-bevægelsen satte gang i en global kampagne for afvikling af investeringer i kul, olie og gasindustrien. Rationalet er kendt fra andre tidligere afviklingskampagner – som eksempelvis boykot af Sydafrika under apartheidstyret – at kun ved at ændre pengestrømmene kan også de destruktive strukturer ændres.
Siden 2012 er det gået stærkt. En lang række fonde, universiteter og magtfulde personer har valgt at bakke op og er derfor begyndt at afvikle investeringer i kul, olie og gas. Mange gør det alene for klimaets skyld, mens andre er begyndt at blive nervøse for, at aktiver i fossile brændsler inden for en meget nær tidshorisont vil tabe værdi. Lykkes det eksempelvis at indgå en bindende klimaaftale ved det kommende klimatopmøde i Paris i december, kan det forventes at få enorm betydning for værdien af fossile investeringer.
I Danmark er kampagnen også ved at få fodfæste. I løbet af denne måned afholdes generalforsamlinger i en række danske pensionskasser, hvor medlemmerne på initiativ af organisationen Ansvarlig Fremtid skal tage stilling til, om deres pensionsopsparinger fortsat skal investeres i kul. Med milliarder af opsparede pensionsformuer udgør pensionskasserne en vægtig investor, der kan have indflydelse på markedet. Men mere end selve pengene har pensionskasserne med deres medlemsdemokrati en vigtig symbolsk værdi. Er vi, den enkelte dansker, klar til at lade hensynet til klimaet, samfundet og betingelserne for liv på jorden veje tungere end de ekstra pensionskroner, vi muligvis kunne få ved at sætte pengene i kul, olie og gas? Eller tror vi på, at vi med vores investeringer kan hjælpe den fossile industri til at afvikle sig selv indefra?
Denne avis er ikke i tvivl om, at investeringer i fremtiden ikke bør bero på en industri, der i stigende grad hører fortiden til. Derfor sætter vi de kommende uger fokus på emnet. Men endnu vigtigere: Hvad mener du, kære pensionskunde?
",7.0,13. april 2015,"I Danmark er kampagnen også ved at få fodfæste. I løbet af denne måned afholdes generalforsamlinger i en række danske pensionskasser, hvor medlemmerne på initiativ af organisationen Ansvarlig Fremtid skal tage stilling til, om deres pensionsopsparinger fortsat skal investeres i kul. Med milliarder af opsparede pensionsformuer udgør pensionskasserne en vægtig investor, der kan have indflydelse på markedet. Men mere end selve pengene har pensionskasserne med deres medlemsdemokrati en vigtig symbolsk værdi. Er vi, den enkelte dansker, klar til at lade hensynet til klimaet, samfundet og betingelserne for liv på jorden veje tungere end de ekstra pensionskroner, vi muligvis kunne få ved at sætte pengene i kul, olie og gas? Eller tror vi på, at vi med vores investeringer kan hjælpe den fossile industri til at afvikle sig selv indefra?"
10249,/debat/2012/03/neoliberale-asociale-skred,Det neoliberale asociale skred,Georg Metz," Vi har vundet kulturkampen, sagde tidligere finansminister Claus Hjort Frederiksen (V). Et udsagn, der kan opfattes tvetydigt, hvad angår begrebet sejr. I fædrelandssangen »Jeg ser de bøgelyse øer« skriver L.C. Nielsen om de slægter han ser gik hen, »som vandt på Kongedybet, som under Dybbøl led …«
Det sidste passer, men danskerne vandt ikke på Kongedybet, de tabte med et brag. Læser man hele L.C. Nielsens digt på 16 strofer aftrykt i værket Vort Folk, 1901, fremgår forklaringen på en tilsyneladende digterisk brøler: At danskerne underforstået nok fik deres læsterlige bank af englænderne, men til gengæld fandt deres indre dansker under det blodige slag på Reden mod lord Nelson i 1801 og i den forstand vandt. Og sådan kan man jo også vinde.
Hjorth Frederiksen vandt ikke kulturkampen, hvis han mener, at han vandt over de kvaliteter i den danske kultur, som han ikke bryder sig om. De gode billeder bliver ikke malet efter den sejrende smag, digtene ikke skrevet som vinderne læser almanakken, Carl Nielsens symfonier ikke spillet i polkatakt som til et Venstre-bal i Frederiksens ungdom.
Betragter man ydermere det historiesyn som man må gå ud fra Hjorth Frederiksen deler med sin tidligere chef, den nuværende NATO-generalsekretær – ham med kreativ bogføring – så har han ikke vundet kulturkampen.
Så står han og Fogh Rasmussen tilbage i efterklangen af det magtopbud, der gav ekkorum til deres skryden, som tabere. Hvad Rasmussen i sin tid udtrykte om den tyske besættelse af Danmark er fortsat demagogi, der i bedste fald vidner om primitiv omgang med fortiden, og som ikke blev rigtigere ved gentagelsen i Dansk Folkepartis og andres nationalchauvinistiske sentimentale månevrøvl.
Hjorts neoliberale opfattelse
Hjorth Frederiksens egen forvaltning i Beskæftigelsesministeriet, hvor han blev afsløret i direkte ulovligheder, renvaskes heller ikke som sandere eller bedre eller som umistelig vundet kultur, fordi eksbeskæftigelsesministeren mener at have sejret i en ellers luftigt udefineret kulturkamp.
Man kunne derimod, hvis man er kværulantisk anlagt, hævde, at Hjorth Frederiksen har tabt kampen – som manden, der mener at vinde landsbyen ved at brænde den ned.
Den art af sejrssikkerhed kom også for dagen, da de fanatiske liberalistiske kamptropper i Liberal Alliance triumferende demonstrerede deres ret til at have dårlig smag og hængte en fidusmalers smørerier op på væggene i rigets borg. Smagsdommere er de selv. Jovist. De dømmer sig selv.
Nu er det, som antydet ikke klart, hvad Hjorth Frederiksen mener med kultur og med kamp og med at have vundet en kamp. Ikke meget andet, fremgår det, end denne ret til at insistere på sit eget snæversyn, fordi der ikke er nogen der skal komme og sige noget, for det skal de ikke.
Men så en anden ting: den sociale mentalitet. Dér kan Hjorth Frederiksen se sig selv i spejlet og finde karikaturen af en sejrherre.
De fattige må tage sig sammen
Umærkeligt om end ikke stille, umærkeligt i de indre krybestrømme har den neoliberale opfattelse bredt sig, at man ikke tossegodt skal dele ud af goderne til andre, men at andre i højere grad må vænne sig til at skulle betale selv.
Det er lykkedes Venstre og det skattesky element i den danske befolkning at overbevise sig selv og rigeligt af det segment, der burde vide bedre at folk fremover må se at vænne sig til at stå på egne ben. Også hvis benene truer med ikke at kunne bære længere, for de kan jo bare tage sig sammen, ka’ de, og bruge af de oceaner af penge, de burde have sparet op i tide.
Det er endeligt lykkedes at hamre et tvivlsomt begreb som gratisprincippet ind i knolden på nationen og det i den grad at ellers oplyste debatdeltagende personer med tidligere klart markeret social profil nu harcelerer over, at tilsyneladende beslåede ældre og for den sags skyld også yngre skal have krykkestok og vuggestue, kørestol og skolebøger gratis.
Det kan man kalde et kulturskred, når ordet gratis finder anvendelse i et velfærdssamfund, og omgivelserne ikke vælter sig på jorden af grin.
De ældre og andre, der åbenbart nu skal ud og slås for deres velfærdsydelser får ikke disse, for nu at sige det helt elementært, fanden galeme gratis; det har ingen nogensinde fået, men betalt skat og sparet kollektivt op.
Hvor smerteligt det end er at skulle indrømme det, efter det nu er påvist, at Hjorth Frederiksen ikke har vundet noget som helst, ja så har Hjorth Frederiksen og lige netop den mentalitet af sig selv nærmest og borgerligt småfnidder om, at andre ikke skal have det, jeg lige nu ikke selv har brug for, men har betalt for meget i skat, og derfor er det bare for galt, og det kan ikke blive ved, og de velbeslåede ældre kan også selv betale mimrekortet, ja så har den mentalitet vundet.
Og så har Frederiksen vundet og kulturen har tabt. Og det er ganske vist.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",128.0,31. marts 2012,"Umærkeligt om end ikke stille, umærkeligt i de indre krybestrømme har den neoliberale opfattelse bredt sig, at man ikke tossegodt skal dele ud af goderne til andre, men at andre i højere grad må vænne sig til at skulle betale selv."
2201,/debat/2015/07/aegte-picasso,En ægte Picasso,Kat. Sekjær," Jeg er pigen med det skæve ansigt. En diagonal linje deler mit ansigt i to. På den ene side – på den anden side. Den har ikke altid været der, skævheden. Den kom, da jeg var 11, og skamferede mit ellers symmetriske barneansigt.
Måske var det en uopmærksom gud, der lod sin pegefinger strejfe min venstre del af panden, lod den løbe pandeben, næseben, mundelip, hageflip ned til højre side af hagen. Mit kainsmærke. Mit sabelhug. Mit kløvede jeg.
Jeg kan ikke kende mig selv på fotografier. Sådan er det at være en ægte Picasso med aparte træk og facial hudløshed. De fleste opfatter deres spejlbillede som identisk med det, de ser på fotografier. At se ud, som jeg gør, fremkalder derimod en ret effektiv verfremdungseffekt.
For en pige med et ansigt, der har en skrå linje, bliver det ansigt, hun er vant til at se spejlvendt foran sig, pludselig ansigtet på en anden, når det er gengivet som fotografi. Med andre ord: Jeg synes ikke, jeg ligner mig selv på billeder. Andre synes ikke, jeg ligner mig selv i spejlet.
Jeg har stået ved siden af mennesker, der har kigget på mit spejlbillede og derefter helt alvorligt har udbrudt: »Jamen, sådan dér ser du jo slet ikke ud i virkeligheden!«
Så ved jeg ikke, hvad jeg skal sige. Det her er så virkeligt, som det bliver. Hvem ser du, når du kigger i spejlet?
Du er dit ansigt
Men en dag kom den altså – skillelinjen – en bindevævssygdom med det smukke tilnavn, en coup de sabre, sabelhugget. Den tog mig med hår og hud, med kød og blod, skar mig i to dele, splittede mig mellem at stå ved mit udseende og hade det ansigt, der ikke længere var mit.

Udseende er ikke alt, siger man, men det er en sandhed med modifikationer: Appearence og look er næsten det hele. Ved første øjekast bliver man målt, vejet og vurderet. Særligt ansigtet – identiteten. Det er den maske, man kendes på. Selve ordet ’ansigt’ skulle vist oprindeligt komme af det tyske ansehen; at se an. Dét siger jo alt.
Ansigtet afslører det hele – små træk viser, om man lyver eller taler sandt; nerverne afdækker, hvilke muskler der aktiveres; om det er et ægte eller et falsk smil, der smiles; poserne under øjnene fortæller om natten til i dag; og øjnene viser med al tydelighed, hvor man er henne mentalt. Og så kan man tabe det! Pludselig, midt i en forsamling, hvor alle kigger på én: Den sociale tyngdekraft river en i fjæset – man kan ikke finde en grimasse, der kan passe.
Man taber ansigt. Man taber sig selv. Du er dit ansigt, og dit ansigt er dig. Vil du ikke kendes ved dit ansigt, vil du ikke kendes ved dig selv.
Hvorfor gik jeg i krig?
Med tiden er det blevet bedre. Jeg hader ikke længere hudsygdommen. Vi har været i krig i mange år, blodig krig med talrige ofre: Nervetråde er blevet skåret igennem, muskler er blevet opereret ud, ben er blevet skåret op, væv er blevet smadret, skåret væk, syet ind. Mit ansigt er summen af mange års aktiv krigsdeltagelse, og det er stadig svært at sige, hvem der vandt.
Men hvorfor? Hvorfor gik jeg i krig? Var det for min skyld? Eller var det for andres? Var det fordi, jeg så mig selv gennem andres øjne – og ikke kunne lide det, jeg så? Ja. Det var det.
Var det prisen værd? Jeg ville ønske, jeg kunne svare ja. Men jeg kender ikke svaret.
Everything comes with a price. Some things just cost more than others. Man underkaster sig ikke en operation for sjov. Underkastelse er det rigtige udtryk. Jeg lagde mig under kniven og nikkede til kirurgen, tænkte: »Gør det. Få mig til at ligne … mig selv. Den jeg var. Den, jeg gerne vil være.« J
eg ønskede, at han som en anden skabergud kunne genskabe det perfekte ansigt, jeg havde som lille. At han kunne gøre mit ansigts – og dermed min – skæbne om. Men Skæbnen er en hård forhandler. Der ydes ingen rabat og gives ingen refundering. Kniven i kødet.
Kroppen husker, ansigtet smerter, delvis lammelse, transplantation af væv, levende væv – mit kød og blod, skåret ud, lagt til side, syet fast. En del af mig. Et pund kød. Det er prisen. Ikke kun hos Shakespeare. Et pund kød.
Uvoksne bemærkninger
At jeg lod mig beskære (hug en hæl, klip en tå, skær et ansigt: skalpel, saks, papir) skyldes mine omgivelser – alle de mennesker, der så at sige ser mit ansigt an. For det gør de jo stadig. Det gør vi alle sammen ved ethvert møde, for ansigtet er en signaltavle, vi læser og afkoder, hvorefter vi selv sender koder ud – blinker, nikker og smiler igen. Jeg har funderet over, om jeg ville have ladet mig operere, hvis jeg var blevet mødt med positive tilkendegivelser. Hvis jeg i stedet for hele tiden at få at vide, at jeg så anderledes og forkert ud, havde fået at vide, at jeg så exceptionelt smuk ud. Men sådan gik det ikke. Man skal passe ind. Man skal helst være en størrelse ekstra medium.
Som voksen har jeg tænkt på, hvor utrolig mange voksne der er kommet med utrolig uvoksne bemærkninger til et 11-årigt barn med et skævt ansigt:
»GUD! Nej, hvor ser det ud!? Har du været ude for et trafikuheld?« »Jamen, du er jo helt blå i hovedet!« Eller lægen, der udbrød: »Du er nærmest helt skeletteret i ansigtet, pigebarn!«
Og så fremdeles, kommentatorsporet er cirka 25 år langt. Mine yndlingseksempler er de mennesker, der ikke nøjes med at spørge, men som derimod vover at konkludere på deres egen undren, for eksempel: »Man kan jo tydeligt se, at du ser anderledes ud – men hvor er lægerne dog blevet gode til at operere læbe-ganespaltebørn!«
Luk dog for fanden din egen læbeganespalte! tænker jeg så, mens jeg påfaldende venligt og meget, meget træt undskylder mit udseende og begynder at forklare, at jeg måske nok ligner et uheld, men at jeg ikke har været ude for et, at jeg ikke har hareskår eller spalte i hverken læbe, pande, gane eller næse.
Tag de slag, der kommer
Der findes også den mere joviale type, der trods den venlige fremtoning opfører sig uden nogen form for medmenneskelig pli, empatisk takt eller omsorgsfuld tone. Det er den slags personer, der kan finde på at daske mig på armen (hvilket jeg i øvrigt hader, at folk gør) og nærmest råbe: »AJ, nu MÅ jeg bare vide – HVAD er det, der er sket med dit ansigt???«
Og her er det, at jeg burde stikke dem – om ikke en på skrinet – så i hvert fald en kvik bemærkning og fortælle dem, hvor sårende, ukærligt og uforskammet, de egentlig opfører sig.
Men det gør jeg ikke. Bag det skæve ansigt er jeg nemlig stadig 11 år og bliver beklemt og føler, at jeg skal forklare, når nogen spørger. Jeg skal fortælle, at det ikke er min skyld, at jeg ser ud, som jeg gør. Jeg undskylder mit ansigt, jeg skammer mig over at være forkert, jeg drejer den forkerte side ned mod skulderen, så den ikke ses så tydeligt.
Jeg bliver ked af det.
Vi ser ud, som vi ser ud, og vi ser hinanden an, fordi det er den måde, vi fungerer socialt på – ved at aflæse hinandens ansigter, facader, masker og grimasser. Og det klemmer om hjertet, når jeg ser mennesker pege fingre og grine ad andre på gaden: »Årh hvad!? Se lige ham der!«
Når man ondskabsfuldt kommenterer andres udseende, viser man i virkeligheden sit ’sande ansigt’. Det kan være grimmere end selv det grimmeste fjæs.
Der er kun to måder at bære et aparte ansigt på. Den ene er at gemme det, så godt man kan – for det lader sig ikke så nemt skjule (elefanthue er ikke in for tiden). Den anden er at rette ryggen, se frem og smile: Smil til de mennesker, der glor, de mennesker, der ikke kan holde øjenkontakt, fordi deres hjerner er ved at dechifrere koden til det, der forstyrrer deres opfattelse af Det Normale Åsyn.
Tag de slag, der kommer. Vend den anden kind til. Gør det med oprejst pande. Bid dig selv i læben. Vis, at du har ben i næsen, glimt i øjet, og at du ikke vender det døve øre til, når dit ansigt bliver kommenteret. Face it.
Kat. Sekjær er journalist




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",10.0,8. juli 2015,"Der er kun to måder at bære et aparte ansigt på. Den ene er at gemme det, så godt man kan – for det lader sig ikke så nemt skjule (elefanthue er ikke in for tiden). Den anden er at rette ryggen, se frem og smile: Smil til de mennesker, der glor, de mennesker, der ikke kan holde øjenkontakt, fordi deres hjerner er ved at dechifrere koden til det, der forstyrrer deres opfattelse af Det Normale Åsyn."
9211,/debat/2012/09/saet-adoption-paa-finansloven,Sæt adoption på finansloven,Jens Damkjær," I dette forår og denne sommer har der i flere medier været fokus på formidlingen af adoptivbørn fra andre lande til danske forældre. I foreningen Adoption & Samfund (A&S), der varetager omkring 3.500 adoptivfamilier og adopteredes interesser, hilser vi denne debat velkommen og glæder os over, at der er kommet fokus på vores familieform. Vi må dog også sige, at mange af vore medlemmer ofte har haft svært ved at genkende sig selv i debatten, fordi den indimellem synes både at mangle adoptionsfaglighed og være blevet mere følelsesladet, end godt er.
I min egenskab af formand for A&S, stedbarnsadopteret og far til fem børn, to biologiske og tre adopterede fra Etiopien, vil jeg gerne gøre opmærksom på, at adoption er at tage et globalt humanitært ansvar for børns ret til en familie, således som det er beskrevet i Haagerkonventionen, som Danmark underskrev i 1997. Et ansvar, som Danmark ikke lever op til i dag. Dels fordi Danmark ikke fortløbende afsætter penge på finansloven til rådgivning af adopterede og adoptivfamilier. Dels fordi der heller ikke på finansloven afsættes penge til et videns- og formidlingscenter for adoption, som kan klæde pædagoger, lærere og øvrige fagfolk på med den nødvendige viden om f.eks. at inkludere adoptivbørn succesfuldt i den danske folkeskole. Det har både menneskelige og økonomiske omkostninger.
Win win-situation
I Adoption & Samfund ser vi både indenlandsk og international adoption som en attraktiv måde at stifte familie på. Røde Kors anslår, at 34 millioner børn i verden er forældreløse. Blot 338 af disse børn kom i 2011 til Danmark. Dertil kommer 15 indenlandske adoptioner og 700-800 stedbarnsadoptioner, hvor en ny ægtefælle eller samlever adopterer den andens barn.
Vi ser det som en win win-situation, når et match mellem et barn, der har brug for forældre, finder sammen med forældre, som har lyst til og kan rumme det.
Derfor undrer det os, at der i dag kun bliver gennemført omkring 26.000 internationale adoptioner om året. For blot få år siden lå tallet omkring 40.000.
Der er meget etik og politik forbundet med adoption, men helt grundlæggende handler adoption om børn, der har brug for forældre, og forældre med en helt naturlig lyst til at danne ramme om næste generation. Det er egentligt ikke så kunstigt.
Når det er sagt, er adoption dog ikke en helt uproblematisk måde at stifte familie på, for ethvert adoptivbarn har fået en hård start på livet. Barnet har været på et eller flere mere eller mindre velfungerende børnehjem, har ofte været sygt, er født i en anden kultur og har en anden hudfarve end adoptivforældrenes. Disse psykiske mén kan heles, men det kræver både robusthed, kærlighed og adoptionsfaglighed. Det er grundlæggende det, Haagerkonventionen rammesætter.
Lars von der Lieth, nu afdød psykolog og forsker ved Københavns Universitet, er nået frem til, at 70-80 procent af alle adoptivbørn vokser op og får et almindeligt, godt liv, mens 20-30 procent har brug for hjælp til at komme på plads i livet, og 5-6 procent har meget svære udfordringer og har behov for særlig hjælp.
Dette stemmer godt overens med en endnu upubliceret undersøgelse af Merete Laurberg, der peger på, at 4,9 procent af adop.tivbørnene i perioden 1988-1999 på et tidspunkt blev anbragt uden for hjemmet. Det er det dobbelte antal i forhold til etnisk danske børn. Tallene kan ikke undre. En hård start på livet har omkostninger, hvis ikke adopterede og adoptivfamilier får adoptionsfaglig støtte.
Grundangst
Det dybe savn af at have mistet sine biologiske forældre giver ofte en mere eller mindre stærk grundangst. Alle adoptivbørn har jo erfaret, at forældre kan forsvinde og aldrig komme igen. Det adopterede barn ved, at det kan gå gruelig galt, og er selvfølgelig bange for, at det igen skal miste de omsorgspersoner, det er så afhængigt af.
Jeg husker selv, hvordan jeg som barn og ung indimellem kunne rammes af en tristhed og et dybt savn, jeg ikke forstod. Jeg følte mig blot uendeligt alene og kunne sætte mig ud i skoven i timer og bare føle mig fanget af en dyb tristhed, jeg ikke vidste hvor kom fra.
Senere har jeg læst og erfaret, at dette er et adoptionsspecifikt psykologisk fænomen. Når man har det sådan som barn, er det uvurderligt at få en krammer af en far eller mor, der insisterer på og har den nødvendige robusthed til at være der – hver gang. Det tager lang tid at genvinde troen på voksne igen.
Når et adoptivbarn falder til ro i sin nye adoptivfamilie, melder nye udfordringer sig, som er krævende at overskue. Et adoptivbarn har jo – med undtagelse af eneadoptanter – to mødre, to fædre og to lande. Når mine adoptivbørn bliver spurgt, hvor de kommer fra, svarer de Rønde, navnet på byen, hvor vi bor. De svarer ikke Etiopien.
Distinktionerne er meget vigtige for deres identitetsudvikling. Identitet kan spidsformuleret siges at være en hel fortælling om os selv. Et sammenhængende narrativ, der forbinder fødsel, nutid og fremtid. Hvis vi som mennesker ikke kan fortælle om, hvor vi er født, så er det svært at fortælle en sammenhængende historie om, hvem vi er. Det er jagten på at finde denne hele historie, vi kan se i en kommercialiseret form i tv-programmer som Sporløs. Disse identitetsfortællinger skal adoptivforældre dagligt støtte deres børn i, for at et adoptivbarn kan lykkes med en ny identitetsfortælling.
Forstående institutioner
Det er ikke blot i hjemmet, at adoptivbørn har brug for, at de voksne omkring dem forstår deres adoptionsspecifikke adfærdstræk. I daginstitution og skole er det væsentligt, at pædagoger og lærere har adoptionsfaglighed. Hos en del adoptivbørn giver grundangsten for at miste sig udslag i høje grader af kontrol og en legeadfærd, hvor de vil bestemme i urimelig grad.
Mange af de adopterede børn kan blive depressive, når de ekskluderes, f.eks. ved at de bliver bedt om at gå uden for døren i en skoleklasse. Sådan en eksklusion kan bevirke en retraumatisering af deres grundangst for at miste. Har man som pædagog eller lærer ikke adoptionsfaglighed med sig, misforstås disse adoptionsspecifikke adfærdstræk let. I Adoption & Samfund er vi dybt bekymrede over, at støtte og rådgivning kaldet PAS (Post Adoption Service) til adoptivfamilier ikke er afsat på finansloven. Vi frygter også, at adoptivbørn fejldiagnosticeres og fejlmedicineres med diagnoser som ADHD, og vi er bekymrede for, at folkeskolerne ikke kan løfte inklusionsopgaven over for adoptivbørn i tilstrækkelig kvalificeret grad på grund af manglende adoptionsfaglighed.
Vi er efter Næstved Kommunes håndtering af den såkaldte Amy-sag meget bekymrede for de beslutninger, som kommuner og beslutningstagere kan finde på at træffe omkring adoptivbørns og adoptivfamiliers tarv. Vi ser et klart behov for, at derpå finansloven afsættes penge til et videns- og formidlingscenter for adoption, der kan rådgive kommuner, skoler og daginstitutioner.
For at gøre opmærksom på dette har Adoption & Samfund indkaldt til adoptionskonference på Christiansborg den 19. september. Vi er inviteret af Özlem Cekic (SF) og håber meget, at alle politiske partier vil komme og støtte op om adoptionsideen, så det danske samfund i fremtiden kan tage etisk og fagligt forsvarligt vare på adopterede og adoption som bæredygtig familieform.
 
Jens Damkjær er cand.pæd.psych., skoleleder, formand for Adoption & Samfund og Etiopienforeningen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",7.0,6. september 2012," I dette forår og denne sommer har der i flere medier været fokus på formidlingen af adoptivbørn fra andre lande til danske forældre. I foreningen Adoption & Samfund (A&S), der varetager omkring 3.500 adoptivfamilier og adopteredes interesser, hilser vi denne debat velkommen og glæder os over, at der er kommet fokus på vores familieform. Vi må dog også sige, at mange af vore medlemmer ofte har haft svært ved at genkende sig selv i debatten, fordi den indimellem synes både at mangle adoptionsfaglighed og være blevet mere følelsesladet, end godt er."
10300,/debat/2012/03/4-runde-miljoeet-kraever-stoerre-omstilling,4. runde: Miljøet kræver større omstilling,AYFER BAYKAL og MARTIN GEERTSEN," 4. runde: Oplæg fra moderatoren
En miljørigtig hovedstad kræver en større omstilling af trafikken! Vil stigende oliepriser og samfundets manglende bæredygtighed ikke naturligt medføre, at vi bliver nødt til at omstille os til et samfund med færre biler og mere miljørigtig trafik trods et stigende transportbehov. Har vi tid til at vente på at elbilerne slår igennem, og hvilke langsigtede visioner og forestillinger om trafik og byliv i København ligger bag den strategi vi vælger idag? (Læs mere om oplægget og forløbet for debatten på journalen “Læsernes trængselskommission”)
 
Miljøet er vigtigere end trængselsproblemer
Kære Martin
Så er tiden kommet til at tænde for det lange lys og se på visionerne for trafikken i København. Det skal være nemt og hurtigt at komme til, fra og rundt i byen. Vi skal nedbringe trafikkens negative påvirkning af luftkvaliteten og klimaet. Men som københavnsk politiker er det også vigtigt for mig, at have fokus på andet og mere end trafikken. Vi skal have grønne åndehuller over alt i byen, hvor københavnerne kan trække sig tilbage fra byens larm og trafik og nyde roen. Der skal være plads til en øl i solen på Dronning Louises Bro, der allerede nu er ved at udvikle sig til Københavns nye hippe byrum med sine brede fortove. Og der skal være pladser, hvor københavnerne kan mødes og feste under Distortion.
Min største bekymring ved trafikken i København er i virkeligheden ikke trængslen. Hvis pendlerne foretrækker at sidde fast i bilkøer frem for at drøne gennem byen i metroen eller på deres cykler, så dem om det. Men jeg er bekymret for, hvad trafikken med biler, varevogne og lastbiler gør ved vores by og ved københavnernes sundhed. Hvis vi skal reducere bilernes negative effekt på miljø og klima, skal vi bruge både pisk og gulerod. Pisken skal komme i form af skærpede ren luft zoner, hvor vi stiller skrappere krav til, hvor meget byens biler må forurene. Guleroden skal komme i form af afgiftsomlægninger og muligheder for differentierede p-afgifter, så det bliver mere fordelagtigt at købe el- og brintbiler. Begge dele kræver lovændringer, så her har Folketinget bolden. Jeg håber, du vil gribe den og drible videre med de ideer.
Helt ligeglad med antallet af biler er jeg dog ikke. Hvis København skal være en attraktiv erhvervsby, så skal vi have en velfungerende infrastruktur. Og definitionen på en velfungerende infrastruktur er nok der, hvor vi står længst fra hinanden. Jeg vil ikke investere i nye og større veje, da det blot forværrer problemerne, hvis vi gør det endnu mere attraktivt at vælge bilen. Trængslen, luftforureningen og udledningen af CO2 vil stige. Vi skal i stedet skabe velfungerende alternativer til bilen. I den tætte del af byen, skal vi udbygge metroen. Når den kollektive trafik bliver eldreven og flytter under jorden, får vi plads til flere cyklister, bedre forhold for fodgængerne, renere luft og mindre CO2 udledning. Men det er dyrt og giver meget lange anlægsperioder med en underjordisk metro. Derfor skal vi satse på letbaner i de bydele, hvor der er mulighed for det. På sigt kan både metro og letbane køre på vedvarende energi. Uanset om vi bygger metro eller letbane, vil det kræve statslig medfinansiering. Den bold vil jeg ikke sende videre til dig, da du har valgt at stå uden for indflydelse, når pengene til bedre kollektiv transport skal fordeles i form af bredere cykelstier eller genveje over eksempelvis havnen.
Der er også mange ting, vi kan gøre i København på egen hånd for at løse trængselsproblemerne. Københavnernes foretrukne transportmiddel er allerede cyklen. Endnu flere vil vælge cyklen, hvis vi gør det nemt, sikkert og hurtigt at komme gennem byen på cykel. Derfor går vi i disse år vores net af cykelstier igennem med en tættekam, for at se, hvor vi mangler cykelstier eller har brug for at give cyklisterne bedre forhold.
Som kommune kan vi også gøre noget for at få flere passagerer i den kollektive transport ved at få bus, tog og metro til at hænge bedre sammen. Når Cityringen åbner vil der blive flere stationer, hvor man kan springe af bussen og tage metroe. Samtidig vil vi give busserne bedre mulighed for at komme hurtigt frem i trafikken, mens passagererne skal have gode venteforhold ved stoppestederne.
Vi kan også gøre vores til at skubbe på udviklingen af mere miljørigtige biler, busser og varevogne. I kommunen har vi truffet en beslutning om, at 85 % af vores vognpark skal bestå af el- og brintbiler senest i 2015. Som medejer af Movia og bestiller af busdriften i kommunen kan vi skubbe på udviklingen af mere miljøvenlige busser. Herved bidrager vi aktivt til at nedbringe luftforureningen og udledningen af CO2.
Med venlig hilsen
Ayfer Baykal (SF), teknik- og miljøborgmester i København
 
Vi skal omlægge afgiftsssystem
Kære Ayfer
Jeg kan ikke lade være. Jeg skal ud med det her til en afslutning. Nogen gange synes jeg, at I tisser på folk og bagefter anklager de selvsamme mennesker for at lugte af … ja tis. Tag nu for eksempel det med din bekymring for de forurenende biler, som er et af jeres hovedargumenter for at fremtidens København skal være præget af færre biler. I det spørgsmål vælger dine partifæller på Christiansborg så at hæve afgifterne på leasing-biler med en 1 mia. for med let hånd at drysse pengene ud over den kollektive trafik. Med hvilken langsigtet virkning? Ja at folk holder op med at erhverve sig en ny og mere miljørigtig bil og lader den gamle skramlekasse af en benzin-oser køre nogle år endnu. Der er simpelthen en asymmetri i den argumentation.
Når Information i dag spørger os, om ikke vi bliver nødt til at omstille os til et samfund med færre biler på grund af stigende oliepriser og manglende bæredygtighed, så er det nemme svar jo, at så må vi bare af med bilerne og proppe flere mennesker ind i den kollektive trafik.
Jeg er helt uenig i den præmis. Det lugter langt væk af et slet skjult ideologisk opgør med den individuelle transportform, som bilen jo udgør. Det lugter langt væk af, at ”vi kan næsten ikke være i vores egne kroppe af irritation over, at nogen kører forbi i bil, mens vi andre bare står her og venter på bussen”. Der er for mig at se nærmest tale om en transportpolitisk askese, hvor man bare hader dem, der sidder trygt og godt derinde i deres varme biler.
Jeg tror, at vi på længere sigt – som vi også har drøftet før – skal omlægge det danske afgiftssystem, så det bliver langt, langt billigere at købe en ny bil, mens man i stedet skal betale for forbruget af bilen. Det tror jeg vil give et kvantespring frem i moderniseringen af den ældgamle forurenende danske vognpark.
I stedet for et ideologisk funderet opgør med bilen og menneskets lyst til at transportere sig individuelt skal vi skabe valgmuligheder imellem den kollektive og individuelle transportform. Og her er jeg på lange stræk enig med dig i det langsigtede investeringsbehov. Mere metro og lad os endelig også diskutere letbaner, hvor det er fysisk muligt i København. Jeg synes ydermere, at I skal se at få fundet de 25 mio. kr. til det intelligente trafikstyrings system (ITS-system), som med nyeste teknologi f.eks. optimerer samspillet mellem byens lysreguleringer og dermed smidiggør bil-trafikken.
Det er svært at være imod plusordet ”grønne åndehuller”. Men nogle af de grønne åndehuller, I har etableret, som nu i tilfældet Nørrebrogade, er jo bare med til, at de københavnske bilejere finder andre veje rundt i den københavnske trafiklabyrint. Det tager blot noget længere tid med en ualmindelig begrænset effekt på miljøet – for nu at sige det mildt. Vand løber, som vand løber.
I dit indlæg ”glemmer” du - uden tvivl med vilje - at vi selvfølgelig også skal have en havnetunnel. Personligt er jeg meget fascineret af den langsgående havnetunnel med tilslutning ved motorvejsnettet i nord og imod syd ved Amagermotorvejen. Man kan endvidere forestille sig, at der bliver forskellige andre tilslutninger ned langs havneløbet.
Afslutningsvis: Tusind tak for en god debat, som jeg håber, vi kan videreføre en anden god gang i et andet regi. Du lovede mig i den forbindelse en kold øl til sommer på det ”grønne åndehul” Nørrebrogade. Det vil jeg naturligvis glæde mig til.
Med venlig hilsen
Martin Geertsen (V), hovedstadsordfører 




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",12.0,23. marts 2012,"I stedet for et ideologisk funderet opgør med bilen og menneskets lyst til at transportere sig individuelt skal vi skabe valgmuligheder imellem den kollektive og individuelle transportform. Og her er jeg på lange stræk enig med dig i det langsigtede investeringsbehov. Mere metro og lad os endelig også diskutere letbaner, hvor det er fysisk muligt i København. Jeg synes ydermere, at I skal se at få fundet de 25 mio. kr. til det intelligente trafikstyrings system (ITS-system), som med nyeste teknologi f.eks. optimerer samspillet mellem byens lysreguleringer og dermed smidiggør bil-trafikken."
11495,/debat/2011/09/forbudsdanmark-bestaa,Forbudsdanmark vil bestå,Jacob Mchangama," I en tid hvor Danmarks økonomiske situation er sårbar, er det forståeligt, at valgkampen handler om økonomi. Men det store fokus på økonomi skygger samtidig for en anden væsentlig og principiel debat om, hvor højt vi skal vægte den personlige frihed og retssikkerhedsgarantier.
Det spørgsmål er mere relevant end nogensinde, for VKO efterlader den personlige frihed og retssikkerhedsprincipper i dårligere forfatning end på noget andet tidspunkt siden retsopgøret.
Selv om den personlige frihed igen er blevet en mærkesag med Liberal Alliance, vil et genvalg af de borgerlige næppe føre til væsentlige forbedringer. Spørgsmålet er derfor, hvad en S-SF-regering vil betyde for danskernes personlige frihed og retssikkerhed. Vil det blive bedre, værre eller blot status quo?
Et spørgsmål, der intet fylder i valgkampens spalter, og som vi derfor kun kan gisne om. Det er i sig selv et foruroligende tegn. For når nu Danmark har haft en regering, som i 10 år har udhulet den personlige frihed og borgernes retssikkerhed, kunne man håbe på, at oppositionen ville slå sig op på et markant alternativ.
Men for at få en idé om hvilken rolle oplysningsidealer som personlig frihed og retssikkerhed vil få i en rød regering, kan vi se på, hvordan S og SF har opført sig i opposition. Socialdemokraterne har stemt for begge terrorpakker, ligesom man lagde stemmer til politiloven, der gav adgang til at indføre visitationszoner og administrative frihedsberøvelser.
SF har tidligere været kritisk over for terrorlovgivning, men har siden ændret kurs og har i 2010 overhalet regeringen indenom med et forslag om at forbyde danskere at surfe på terrorrelaterede hjemmesider. Et forslag som kunne være udtænkt i Beijing eller Teheran.
Nypuritansk venstrefløj
Engang var centrum-venstre bannerfører for frisind og for opgøret med, at straffeloven skulle udtrykke snærende moralske forestillinger. Da Danmark blev det første land, der frigav pornografien, udtalte SF's Poul Dam følgende:
»På den personlige friheds område har Danmark altid været et foregangsland, og det skal det blive ved med. Det er den overvejende livsholdning her i landet, i denne sal et langt stykke over mod højre, at lovgivningen ikke skal blande sig i andre menneskers frihed, så længe denne frihed ikke skader andre. Denne livsholdning har ikke noget at gøre med en billig frisindethed og med at prøve at være foregangsland på et mondænt område, men har at gøre med noget centralt i dansk folkeliv og dansk folketradition.«
Det er dog svært at få øje på den røde tråd fra Poul Dam til nutidens arvtagere, når det gælder frisind på det moralske område. Både S og SF har fremsat en lang række beslutningsforslag, som har mere at gøre med nypuritanske idealer end personlig frihed. F.eks. har de foreslået at forbyde såkaldt animeret børneporno. Det vil sige tegninger eller animationer af voksne, der har sex med mindreårige. Med andre ord kriminalisering af fantasi og krænkende, men offerløse kruseduller.
Heller ikke en kvindes ret til at bestemme over egen krop er længere en selvfølge for centrum-venstre. S og SF vil nemlig forbyde sexkøb. Et forslag, der godt nok kun kriminaliserer mænd, men bygger på en præmis om, at kvinder, der frivilligt ønsker at sælge seksuelle ydelser, er ofre, som skal beskyttes mod sig selv, uanset at de ikke er udsat for tvang.
Ligestilling går man således ikke ind for. I hvert fald ikke den slags, der bygger på lighed for loven, hvilket understreges af S og SF's forslag om tvungne kønskvoter i erhvervslivet.
Overmennesker
Dansk Folkeparti har ofte været villigt til at bryde med grundlæggende retsprincipper, når man har skullet markere sig i værdikampen. Administrativ udvisning af bandemedlemmer og forbud mod burkaer er gode eksempler.
Men spørgsmålet er, om S og SF vil være bedre, når det gælder deres ideologiske kæpheste. I hvert fald har SF støttet tanken om at kriminalisere uagtsom voldtægt, der vil betyde, at man(d) kan blive dømt, hvis man burde have vidst, at en kvinde ikke frivilligt havde lyst til sex. Det kræver ikke meget fantasi at forestille sig, hvordan det kan misbruges af kvinder, der får kolde fødder efter utroskab en lidt for våd aften i byen, eller som hævn over en person, man har set sig gal på.
Også når det kommer til sundhed og forebyggelse, er S og SF klart mere villige til at skride til forbud end selv den VK-regering, der indførte rygeloven.
I april 2010 lavede B.T. en opgørelse over de mange forbud, de to partier (sammen eller hver for sig) har bebudet. Den inkluderer bl.a. forbud mod reklamer for alkohol, forbud mod eksport af fisk med dioxin, forbud mod kødklister, forbud mod al indendørs rygning, forbud mod at unge går i solarium, forbud mod legetøj i madvarer, forbud mod sliktobak og forbud mod tv-reklamer for slik, fastfood og sodavand. Selv en klassisk venstrefløjsmærkesag som afkriminalisering af hash er SF løbet fra.
Om SF's nye forbudsiver har retsordfører Karina Lorentzen udtalt:
»Jeg synes ikke, der er noget galt med forbud, hvis de bliver udstedt af fornuftige mennesker. Og vi er jo fornuftige i SF ... Det er alt for kompliceret for almindelige borgere at overskue, hvad der er usundt, og hvad der ikke er«.
Godt nok er SF et akademikerparti. Men at partiets folketingsmedlemmer nogle sandsynligvis snart ministre skulle være en slags overmennesker, der bedre end andre kan sætte grænserne for danskernes personlige frihed, lyder ikke betryggende.
Selektiv frihed
Men hvis ikke den personlige frihed bliver sat i højsædet af S og SF, hvordan ser billedet så ud hos det formodede parlamentariske grundlag i Enhedslisten og de radikale?
Enhedslisten er det parti, der tydeligst har været i opposition til VKO's retssikkerhedspolitik, når det gælder bl.a. terrorbekæmpelse, overvågning og administrative frihedsberøvelser.
Partiet har endog fremsat en række beslutningsforslag baseret på retssikkerhedsmæssige analyser fra CEPOS. Enhedslisten kan derfor få samme rolle for en rød regering, som Liberal Alliance vil kunne få for en blå.
Men uanset Enhedslistens positive udmeldinger er partiet samtidig tilhænger af forbud mod sexkøb og indførsel af kønskvoter, ligesom Enhedslisten systematisk vil ophæve retssikkerhedsgarantier for erhvervslivet.
Eksempelvis går partiet ind for »arbejderovertagelse af de større virksomheder og demokratisk kontrolleret samfundseje af bank- og kreditvæsen«.
De svageste overvåges
Radikale Venstre har fremsat en lang række beslutningsforslag med forbud mod offerløse handlinger og lagde stemmer til den første terrorpakke og politiloven.
Der er heller ikke meget, der tyder på, at Enhedslisten, Radikale Venstre og resten af centrum-venstre vil gøre op med det enorme pres på danskernes frihed, som stammer fra overvågning og kontrol som led i kampen mod socialt bedrageri. Heller ikke selv om den almindelige danskers retsstilling ofte er dårligere end selv terrormistænktes.
Offentlige myndigheder kan f.eks. få adgang til visse pensionisters økonomiske oplysninger uden mistanke eller retskendelse. Hvordan centrum-venstre vil forsvare og udbygge velfærdsstaten uden som VKO fortsat at mistænkeliggøre og umyndiggøre almindelige borgere, er et åbent spørgsmål. Her mangler centrum-venstre en grundlæggende erkendelse af, at jo flere opgaver og jo mere ansvar, der overlades til velfærdsstaten, jo mindre spillerum får det enkelte menneske.
Og her vil det typisk være de svageste som pensionister, kontanthjælpsmodtagere og førtidspensionister, der vil skulle tåle yderligere begrænsninger af deres frihed, bl.a. ved at kommuner får ret til at dukke op uanmeldt på bopælen, foretage systematisk overvågning af hjem og kræve adgang til bankkonti, som flere kommuner har krævet.
Krystalkuglen viser derfor ikke noget grundlæggende paradigmeskifte, når det gælder den personlige frihed, hvis Danmark får en rød regering.
 
Jacob Mchangama er chefjurist i CEPOS




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",44.0,13. september 2011,De 5 artikler I har brugt mest tid på
3094,/debat/2015/02/bruger-arbejdsloese-andre-folks-penge,Bruger de arbejdsløse andre folks penge? ,Martin Marchman Andersen og Claus Strue Frederiksen," Udtrykket »andre folks penge« er et yderst effektfuldt retorisk værktøj, som indgår i utallige politiske fortællinger. Lad os give et par eksempler fra slutningen af 2014: I Jyllands-Posten den 20. november anklager Niels Lillelund den danske velfærdsmodel for at være et »grundlæggende perverst system«, fordi den arbejdsløse Henriette »har levet af andre folks penge i de seneste 12 år«. På lederplads i Berlingske den 26. november omtales dagpengesystemet som »et ta’ selv bord (der) gør det muligt for dorske danskere at hæve andre folks penge«. I Debatten på DR2 den 16. oktober omtaler Joachim B. Olsen de arbejdsløse som egoister, der »gerne vil have andre folks penge uden at yde noget for det«.
Men hvordan kan de arbejdsløses kontanthjælp eller dagpenge overhovedet siges at være ’andre folks penge’?
Juridisk ejerskab
Udtrykket ’andre folks penge’ kan anvendes både i juridisk og i moralsk forstand. Lommetyve, der forsøder tilværelsen med kontanter fra travle togpassagerers frakker, er personer, der i juridisk forstand tilegner sig andre folks penge. Men når de arbejdsløse handler ind for deres dagpenge, er det i juridisk forstand deres egne penge, de bruger – ligesom det, du betaler i skat, i juridisk forstand ikke tilhører dig. Det er indlysende, men også værd at minde om.
Udtrykket ’andre folks penge’ skal derfor forstås i moralsk forstand. Som en påstand om, at de penge, den arbejdsløse køber ind for, burde være andre folks penge. Men hvorfor dog det?
Den amerikanske filosof Robert Nozick er berømt for at mene, at skatten er uretfærdig, fordi den ikke er en frivillig transaktion. Individer har ret til de goder, som de via flid og talent skaffer sig i konkurrence med andre på et frit marked. Med henvisning til den tyske filosof Kants påstand om, at mennesket aldrig bør behandles udelukkende som middel, men altid også som mål, hævder Nozick, at skatteopkrævning er lig med tvangsarbejde, fordi man som skatteyder tvinges til at afgive frugten af sit arbejde til andre. Hvis Nozick har ret, er overførselsindkomsterne ’andres folks penge’, fordi de i moralsk forstand tilhører de enkelte skatteydere.
Andre begrundelsesproblemer ignoreret, må det dog bemærkes, at Nozicks alternativ udelukkende tillader en minimalstat, hvor en yderst beskeden skattebetaling skal sikre borgernes negative rettigheder via domstole, politi og militær. De syge, handicappede og arbejdsløse overlades til rendestenen, og uddannelse er kun for dem, der kan betale.
Men få borgerlige politikere og kommentatorer synes villige til at forsvare minimalstaten og kan derfor ikke hente hjælp hos Nozick. For ifølge antagelsen er skatteopkrævning jo netop tvangsarbejde, og dette kan ikke meningsfuldt gradbøjes, uden at argumentets styrke falder til jorden. En mere omfattende stat end minimalstaten er uforenelig med Nozicks teori.
Effektivitetsdræbende skat?
Til gengæld hævdes det næsten dagligt i den offentlige debat, at beskatning sker på bekostning af økonomisk effektivitet, og at det f.eks. derfor er gratis, hvis ikke profitabelt, at fjerne topskatten. Det kan således hævdes, at de arbejdsløses penge er ’andre folks penge’, fordi de er resultatet af en skatteopkrævning, som er økonomisk ineffektiv. Forholdet mellem produktivitet og beskatning afhænger dog af flere variable, f.eks. hvor villige borgerne er til at betale skat, og hvad skatten bruges på. Det er på forunderlig vis lykkedes højrefløjsdebattørerne at bilde større dele af middelklassen ind, at de ville have mange flere penge til sig selv, hvis de levede i et samfund med en meget mindre offentlig sektor. Men man skal tjene temmelig mange penge, før denne forestilling bliver sand for den enkelte: 80 procent af befolkningen betaler nemlig kun i begrænset omfang skat til de fattige. For dem er velfærdsstaten snarere en tvungen, ofte effektiv forsikringsordning, som de alternativt skal finde på et privat marked, hvis ikke de vil leve i angst for at miste deres arbejde eller få en sygdom, de ikke er forsikret imod.
Hvad så med de fattigste?
Dem, hvis bidrag til statskassen er signifikant mindre, end hvad de gennem livet modtager fra staten. Her må vi påpege en misforståelse, som ofte præger højrefløjens effektivitetsargumenter. For hvis argumentet ikke bare skal være udtryk for Saxo Banks interesser, er det meget svært at se, at effektiviteten skal vurderes i forhold til f.eks. BNP eller købekraft. For derved overses, at der hurtigt kommer et punkt, hvor dét, at de rige bliver rigere, ikke har meget større velfærdseffektivitet end at smide pengene i havet. Pengene har med andre ord faldende marginal nytte. En velhaver får ganske enkelt ikke samme velfærdsforøgelse, hvis han bliver f.eks. 1.000 kroner rigere, som en hjemløs, når sulten gnaver på en kold vinternat.
Hvis en moralsk påstand skal tages alvorligt, må den komme fra et agentneutralt perspektiv, og ikke fra de riges klub. Hvis motivationen er effektivitet, må valutaen være velfærd – det vil sige et eller andet mål for kvaliteten af menneskers liv. Men så er det ikke de arbejdsløse, som lever af andre folks penge i et »grundlæggende perverst system«. Det perverse er al den velfærd, der hældes i havet, hver gang en rigmand køber endnu en helikopter, og i ramme alvor mener, han fortjener den. Han køber den nemlig for andre folks penge!
Martin Marchman Andersen og Claus Strue Frederiksen er forskere ved Københavns Universitet, afdelingen for filosofi
",99.0,24. februar 2015,"Udtrykket ’andre folks penge’ kan anvendes både i juridisk og i moralsk forstand. Lommetyve, der forsøder tilværelsen med kontanter fra travle togpassagerers frakker, er personer, der i juridisk forstand tilegner sig andre folks penge. Men når de arbejdsløse handler ind for deres dagpenge, er det i juridisk forstand deres egne penge, de bruger – ligesom det, du betaler i skat, i juridisk forstand ikke tilhører dig. Det er indlysende, men også værd at minde om."
408,/debat/2016/04/12000-anbragte-boern-ingen-gavn-moralsk-panik,12.000 anbragte børn har ingen gavn af moralsk panik,Ulrik Holmstrup," Når en fagforeningsleder på det offentlige område påpeger et problem og ikke i samme sætning kræver øgede bevillinger, er der grund til at lytte.
Derfor er det interessant at hæfte sig ved de seneste måneders udtalelser fra næstformanden i Dansk Socialrådgiverforening, Niels Christian Barkholt.
Han har gentagne gange påpeget, at vi svigter de mest udsatte børn – ikke fordi de 15 milliarder kroner, vi årligt bruger på området, er for lidt, eller fordi der er ansat for få socialrådgivere, men fordi man i den bedste mening har fået opbygget et vildt bureaukrati, som skal forhindre fejl.
Bevågenhed er ikke det, der mangler. For tiden ruller dokumentarserierne De brændte børn og Børn under jorden over skærmen på henholdsvis på TV 2 og DR1. Igen og igen sættes der fokus på børn i udsatte positioner – men det flytter ikke rigtig noget.
Heller ikke da et enigt folketing i 2013 vedtog den såkaldte Overgrebspakke, som skulle sætte en stopper for frygtelige børnemishandlingssager, de såkaldte bindestregssager: Tønder-sagen, Brønderslev-sagen, Mern-sagen etc.
Med Overgrebspakken prøvede politikerne for tredje gang på syv år gennem lovstramninger og detailstyring at forhindre disse forfærdelige sager i at opstå.
Resultatet er, at kommunerne i dag drukner i underretningssager om svigt af børn. I visse kommuner er der på et par år sket en stigning på flere hundrede procent. Samtidig er der indført dokumentationskrav til kommunerne, som betyder, at socialrådgiverne på børneområdet bruger omkring 80 procent af deres arbejdstid på at dokumentere, hvordan børnesagerne bliver håndteret.
Rationalet synes at være, at hvis Christiansborg ånder kommunerne og sagsbehandlerne i nakken, så undgår vi nok en ny skandale på avisernes forside.
Det ligger fjernt
Jeg er ikke forsker, men jeg fik som journalistisk fellow på Trygfondens Børneforskningscenter på Aarhus Universitet mulighed for at dykke ned i politikdannelsen på området. Min research viser, at politikdannelsen i vid udstrækning sker på baggrund af det, sociologer kalder ’moralsk panik’.
Teorien, der blev formuleret i 1970’erne, beskæftiger sig med det fænomen, at der sker hurtige politiske og lovgivningsmæssige ændringer, eksempelvis i forbindelse med at pressen sætter fokus på et problem. Hvis man kort skal forsøge at definere moralsk panik, er det lettest at pege på modsætningen.
Og modsætningen til den moralske panik er det systematiske og planlagte oplæg til en ændring, hvor analysen og det rationelle er det styrende princip. I forhold til de udsatte børn har det helt åbenbart være følelser, som har været det styrende princip.
Og her spiller medierne en vigtig, men lidet flatterende dagsordensættende rolle. Som borgere har vi alle et ’normalbillede’ af en barndom, men det er de færreste, der kender et omsorgssvigtet, misrøgtet eller seksuelt misbrugt barn. Det ligger fjernt fra de fleste, også politikerne. Mediernes fremstilling af problemet bliver derfor afgørende for reaktionerne på udsatte børn, og det vi gør for at hjælpe dem.
Heller ikke TV 2’s De brændte børn og DR’s Børn under jorden formår at løfte den socialpolitiske debat op over primetimecasen. Med andre ord: I de helt uforståelige børnemisbrugssager tilbyder medierne en forklaring, ofte forsimplet og ofte af en karakter, som blot indkredser de skyldige.
De rigtige flueben
Lanceringen af Overgrebspakken fra 2013 dokumenterede endnu en gang, at det er enkeltsager, der virker som den drivende politiske kraft. Socialministeriet præsenterede den sådan her:
»Det skal være fortid, at der ikke gribes ind i sager om børn, der udsættes for massive omsorgssvigt og overgreb. Social- og Integrationsminister Karen Hækkerup (S) vil sætte ind over for den række af enkeltsager om misrøgt og overgreb mod børn, som vi har været vidne til de seneste år.«
Med den nye stramning blev alle, der har en skærpet underretningspligt, det vil sige lærere, pædagoger, læger og andre, som omgås børn professionelt, pålagt at lave en underretning til kommunen, inden de selv forsøger at løse problemet, når de støder på et barn, som mistrives.
Et andet nyt krav var – og er fortsat – at kommunerne skal reagere inden for 24 timer, efter at de har modtaget en underretning.
Hvad de nye stramninger har betydet for antallet af underretninger, ved man ikke på nuværende tidspunkt. Ankestyrelsen er først lige begyndt at indsamle tallene. Men ser man alene på de seneste ni måneder i 2014, som er Ankestyrelsens nyeste tal, når tallet op på svimlende 64.650 underretninger.
Flere kommuner oplyser over for mig, at antallet de seneste par år er steget med flere hundrede procent. Det er noget, der koster – men gavner det også de børn, som alle er enige om at hjælpe?
Der er ca. 100 tvangsanbringelsessager om året, og ud af dem er én til to sager såkaldte bindestregssager. Ikke desto mindre er det i vid udstrækning pressens fokusering på disse ulykkelige sager, der kommer til at tegne billedet af området og – hvad der er nok så interessant – altså også kommer til at danne grundlag for politikdannelsen på området.
Stramningerne har skullet forhindre den slags sager i at opstå, men har i stedet skabt et bureaukrati og et kontrolsystem, som fjerner fokus fra de børn, som alle ønsker at hjælpe. Socialrådgiverne skal for guds skyld sikre sig, at de får sat de rigtige flueben, så de har deres ryg fri, næste gang en skandalesag rammer avisernes forsider.
Nye forhandlinger, tak
Problemstillingen bliver kun yderligere accentueret af, at forskerne på området faktisk også på deres stilfærdige, forskeragtige måder påpeger, at de 15 milliarder kroner, vi årligt bruger på området, er fuldt tilstrækkelige. Som én af de førende forskere på området, forskningsleder Frank Ebsen fra Metropol, sagde i et interview: »Der er penge nok i det her game – vi bruger bare pengene forkert.«
Tænketanken Cevea har beregnet, at hvis medarbejderne i den offentlige sektor brugte 15 minutter mindre om dagen på dokumentation, ville man kunne spare 7,3 milliarder kroner om året.
Hvor stor besparelsen ville være på området for udsatte børn, ved jeg ikke, men det interessante er heller ikke, hvad der kan spares, men hvordan pengene bedst bruges til gavn for de udsatte børn.
Normalt udspiller den politiske proces sig i en meget lidt frugtbar atmosfære af skænderi, politisk drilleri og dask til hinanden med forskningsrapporter og tal. Det behøver ikke være tilfældet her, for blandt alle aktører, inklusive de politiske partier, er der enighed om, at man vil det bedste for børn i udsatte positioner. Og pengene er der altså.
Hvorfor ikke udnytte den situation af konsensus og få startet en form for firepartsforhandlinger med deltagelse af Christiansborg, Kommunernes Landsforening, de relevante fagforeninger og forskere på området?
Det ville kunne betyde, at indsatsen over for børnene kunne tage udgangspunkt i forskningsbaseret viden, at fagpersonerne kunnevære der for børnene frem for at tilfredsstille bureaukratiet, og at reformarbejdet ikke blev drevet af moralsk panik.
Pressen har også et ansvar for at bringe journalistikken videre end til blot at kolportere sensationelle cases og anekdotisk evidens.
Derfor er det glædeligt, at den journalistiske efteruddannelse og Trygfonden i øjeblikket arbejder på at etablere et kursus og et netværk for journalister, som vil udfordre de fremherskende historier på feltet og insistere på at gøre deres journalistik vidensbaseret.
Der er 12.000 anbragte børn, der venter på, at alle parter kommer videre.
Ulrik Holmstrup er journalist og dokumentarist




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",18.0,14. april 2016,"Jeg er ikke forsker, men jeg fik som journalistisk fellow på Trygfondens Børneforskningscenter på Aarhus Universitet mulighed for at dykke ned i politikdannelsen på området. Min research viser, at politikdannelsen i vid udstrækning sker på baggrund af det, sociologer kalder ’moralsk panik’."
4274,/debat/2014/09/pusling-landet-aerligt-talt,Pusling-landet ærligt talt,Georg Metz," Hvad Jeppe Aakjær under overskriften Historisk Sang skrev i sit digt til et historisk stævne i 1916 midt under verdenskrigen, var som bekendt, at vandet er klarest, når brønden er dybest. Dette kan få én til at tage digteren på ordet og dukke ned i dybet.
Bortset fra førstelinjen som senere blev titel på digtet: Som dybest brønd giver altid klarest vand – tre år senere i melodi af Carl Nielsen – er den kendte dikrekte henvendelse til Danmark: Du pusling-land, som hygger dig i smug, mens hele verden brænder om din vugge.
Med disse ord på læben har skiftende udvalg af danskheden i datid og højst nutid selvbebrejdende på folkets vegne hævdet, at vi her i nationen har det med at lade andre klare ærterne og slippe lettest om ved det. Det kan der selvfølgelig være noget om; hvem vil ikke gerne dét og springe over, hvor gærdet er lavest? Sund fornuft.
Men når det gælder krudt og kugler og soldater fløjet hjem i flagsmykkede kister som ofre i en dunkel sags tjeneste som Irak og Afghanistan, bliver den danske hygge i smug brugt som en bebrejdelse. I en aktivistisk udenrigspolitiks tidsalder med den tilføjelse, at Danmark bør bære sin rigeligere del af byrden, gerne lidt mere og vel at mærke som afbetaling på fortidens krysteragtige adfærd. Da bliver trangen til at hygge sig i smug og længst muligt holde sig på afstand, mens lokummet brænder, ikke set som agtværdigt, skønt en sådan bestræbelse kan opfattes som forstandig – eller mere tungtvejende i en debat; som god gammeldags realpolitik.
Sådan set skrev Aakjær, når han var i det hjørne, med polemisk snert, spidst ironisk mod denne smughygge, det er rigtigt nok. Aakjær var ingen varm beundrer af fædrelandets vandel og ude med riven efter de tvetydigt vankelmodige. Fortrinsvis på det sociale overdrev.
Men Aakjær var i sin radikale grundholdning, som oprindelig var meget radikal og det så ihærdigt, at han blev sat i spjældet for revolutionær virksomhed, først og fremmest antiautoritær og pacifist, så det gjorde noget.
Fredens korstegn
I den berømte sætning om pusling-landet kendes som nævnt snerten, men tillige en klart udtrykt ganske upolemisk taknemmelighed over aftenrøden, der sænker fredens korstegn på Danmarks pande. Mod dette land vort håb og manddomsdrømme går.
Håbet beskæmmer ingen, og mere er der heller ikke i det. Aakjær var ikke idiot, men vidste besked om en livsfarligt vakkelvorn verden i et land umuligt at forsvare mod en muskuløs angriber. Grænsen løb dengang oppe under armhulerne på Kolding; ærkefjenden og krigen var ubehageligt tæt på, 1864 ikke glemt. Såfremt tyskerne fik trang til Lebensraum for flere krigsudfoldelser, var det blot et vink med jernnæven.
Nyere forskning har så påvist, at den danske neutralitetsstyrke under indtryk af presset på de to fronter i øst og vest, kan have været tilstrækkelig til at afholde Wilhelmstraße fra at angribe nordefter. Hvis dét var, hvad tyskerne ville, hvad det ikke var. Den danske neutralitetsstyrke stor og myndig, var til gengæld temmelig ineffektiv, hvad tyskerne sikkert vidste.
I den forstand lykkedes neutralitetspolitikken på trods af mange odds og lykkedes så overbevisende, da det gik som det skulle, at aktørerne Scavenius og P. Munch, der havde formuleret neutraliteten med Stauning som indforstået partner og siden regeringschef, forstod at neutraliteten måtte og skulle repeteres og fastholdes efter freden, Versailles og genforeningen med Sønderjylland i 1920.
Hvad andet var at gøre, ingen ville komme Danmark til undsætning ved et (tysk) angreb og slet ikke efter 1933, hvad englænderne også lod forstå.
Neutralitetspolitikken med krav om snilde og tilpasningsduelighed – sådan set lige så aktivistisk krævende som krævende aktivistisk udenrigspolitik – lykkedes faktisk én gang til 9. april ’40 – lige bortset fra at den mislykkedes. Bestemt ikke fordi den var forkert, men fordi Hitler ikke var rigtig klog og inhalerede Puslingedanmark på vejen til Norge. Intet kunne have forhindret dette uden total destruktion.
Diffust opgør
Efter besættelsen og aldrig mere 9. april kom et diffust opgør med realpolitikken, den usle samarbejdspolitik og fanden og hans pumpestok.
Og hvad man nu ellers fandt på at gentage af halvt fordøjede urimeligheder, og én gang til da VKO i totusindeognullerne ville ud og slås. Tendensen har mærkeligt nok også efter de dyre og dårlige erfaringer i krigene holdt sig og får nu ekstra skrue.
I Første Verdenskrigs tegn inddrager neoaktivismen nu atter Aakjærs formulering, den som opsøger konflikter i front og battledress frem for at finde veje til fordragelighed og mere holdbare måder end danske våben på afbud af andre.
Aakjær var foruden sit lyriske talent en selvbevidst og aggressiv polemiker, hvis efterladte erindringer langer ud til højre og venstre – ikke mindst mod konstant underbetalende forlæggere og redaktører.
Men i Aakjærs polemik og i konstateringen af hyggen i smug ligger ikke en martialsk drøm om omgørelse af rådende vilkår i udenrigs- og militærpolitikken eller profetisk klarsyn om dansk militær aktivistisk udenrigspolitik engang i et nyt årtusinde.
Med bondens jordnært vidende livssyn konstaterede Aakjær således ironisk den danske hygge. Men han varmer sig også ved den. Samtidig med at han tager afstand fra, at den trives i smug, hvad den så egentlig ikke gjorde. Dybest set vrøvl. Enhver uden for landet, hvis det ellers interesserede nogen, vidste at danskerne hyggede sig gevaldigt og tjente en helvedes masse penge på at sælge sundhedsfarlig gullash og i øvrigt var neutrale. Sådan var dét. Og det var ikke i smug.
Ve dem, der misbruger citater og historien til falske argumenter i meningsløst opgør på andres vegne.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",22.0,6. september 2014,"Men Aakjær var i sin radikale grundholdning, som oprindelig var meget radikal og det så ihærdigt, at han blev sat i spjældet for revolutionær virksomhed, først og fremmest antiautoritær og pacifist, så det gjorde noget."
8800,/debat/leder/2012/10/kreativt-selvmord,Kreativt selvmord,Katrine Hornstrup Yde," To danske radiofolk har i år lavet to af verdens bedste radiodokumentarer, kunne Information i tirsdags meddele fra den prestigefyldte europæiske broadcasting festival, Prix Europa. Men sigende for dansk radios tilstand i disse år, er produktionerne ikke fra Danmark, men England og Norge. For hverken DR eller Radio24Syv tilbyder platforme eller arbejdsvilkår for den fantastiske, gennemarbejdede radiodokumentarisme, som Danmark ellers har været internationalt berømmet for.
I 2007 nedlagde DR deres prisvindende Montage-afdeling og Ultralyd. Siden er Reportagen blevet skåret fra. Featuren er skåret ned til en halv time med mål om større vægt på samfundsaktualitet end på kreativ fortælling. Radio24Syv laver monteret radio via et smart tænkt billigkoncept, der også har sine klare begrænsninger.
Hermed er strukturen skitseret for den nuværende krise for dansk radio-dokumentarisme. Den står og falder ikke med international festivalanerkendelse – den, som dansk tv-drama længe har modtaget. Krisen handler om, at kreativitetstørstige danske radiotalenter beviseligt søger væk fra Danmark eller finder andet arbejde. Krisen handler om, at vores public service-organer ikke prioriterer at imødekomme det gryende vækstlag af radioentusiaster, som dyrker lydkunst og tager kurser i kreativ radiodokumentarisme, men som ingen steder har at kultivere deres interesse og potentiale.
Det danske digitalmagasin Third Ears kunststøttede kvalitetsproduktioner fik i 2010 interessen for radio til at eksplodere blandt de nye generationer. På længere sigt vil public service-garanteret kvalitetsradio kunne generere større kreativ interesse og dermed kvalitet for dansk radioformidling generelt – og tilbyde os nye, øreåbnende tilgange til verden.
Radio fylder kun en dråbe i havet i DR’s budget. Blot en dråbe mere ville kunne afværge krisen, talentflugten og det kreative selvmord.
",0.0,1. november 2012," To danske radiofolk har i år lavet to af verdens bedste radiodokumentarer, kunne Information i tirsdags meddele fra den prestigefyldte europæiske broadcasting festival, Prix Europa. Men sigende for dansk radios tilstand i disse år, er produktionerne ikke fra Danmark, men England og Norge. For hverken DR eller Radio24Syv tilbyder platforme eller arbejdsvilkår for den fantastiske, gennemarbejdede radiodokumentarisme, som Danmark ellers har været internationalt berømmet for."
11945,/debat/2011/06/modellerne-holder-oekonomerne-fejler,"Modellerne holder,  økonomerne fejler",Christen Sørensen," Det er godt, at økonomernes rolle i den samfundsøkonomiske debat er blevet sat på dagsordenen. Men selve debatten er efter min opfattelse afsporet.
Vi er igen vidne til en ret så udsigtsløs debat mellem på den ene side økonomer, der nostalgisk baserer sig på en keynesiansk forestilling om økonomiens funktionsmåde  eller rettere manglende funktionsevne  og på den anden side økonomer, der har langt mere tiltro til økonomiens selvregulerende kræfter. Den debat er på ingen måde ny. Den har været ført her i landet siden 1970'erne.
Personligt bekender jeg mig ikke til nogen af de to opfattelser.
På kort sigt kommer man efter min opfattelse ikke udenom essensen i den keynesianske opfattelse: at de selvregulerende kræfter, dvs. markedskræfterne, ikke er tilstrækkelig stærke til af sig selv at sikre f.eks. høj beskæftigelse og kapacitetsudnyttelse. På længere sigt er det omvendt forkert at lægge til grund, at markedskræfterne ikke er stærke nok til at sikre ligevægt.
Foruden de to forskellige opfattelser hvor hurtigt økonomien går fra uligevægte til ballance, er der også blandt økonomer forskellige opfattelser af, hvordan forventningerne til den fremtidige økonomiske udvikling dannes. Nogle vælger at basere sig på central viden om økonomiens funktionsmåde (såkaldt rationel forventningsdannelse). Andre baserer forudsigelserne ved mere eller mindre at forlænge den seneste udviklingstendens.
Hvis vi ser på, hvordan den danske finansielle sektor finansierede byggeboomet i årene op til udbruddet af finanskrisen, er det svært at tro, at der blev inddraget meget indsigt om økonomiens funktionsmåde. Derimod er sektorens ageren let at forklare, hvis udlånsaktiviteten blev baseret på en forventning om, at udviklingen i boligpriserne ville fortsætte i det hidtidige spor.
De fleste økonomers opfattelse ligger et sted mellem de polære opfattelser af tilpasningshastigheder og forventningsdannelse. Opfattelsen af, at økonomerne er opdelt i to skarpt adskilte skoler, er derfor forkert, selv om der naturligvis er eksempler på både den ene og den anden form for ekstremisme. Det er som bekendt ikke blot i økonomi, at der er ekstremister. Og ét er sikkert: ekstremisme bør bekæmpes.
Langsynede briller
De specifikke danske årsager til, at der bør komme en debat om økonomernes rolle i den samfundsøkonomiske debat, hænger sammen med det store fokus på det langsigtede holdbarhedsproblem for de offentlige finanser. Problemet har fyldt overordentligt meget  ikke mindst hos Velfærdskommissionen, som belyste det ved hjælp af DREAM-modellen.
I Informations serie Økonomisk selvransagelse og i mange andre indlæg i avisen, har DREAM-modellen og ikke mindst dens forudsætning om et ligevægtsforløb været stærkt kritiseret.
Jeg deler ikke denne kritik.
Når man betragter et tidsforløb på 35 år eller mere  sådan som Velfærdskommissionen gjorde det i sin afsluttende rapport  er det meningsløst at anvende konjunkturmodeller som f.eks. ADAM- og SMEC-modellerne. De fokuserer på en mere overskuelig fremtid og kan derfor ikke bruges til at analysere så lange tidsperioder.
I stedet må man tage modeltyper som DREAM i brug. I modsætning til konjunkturmodellerne er de beregnet på at analysere specifikke langsigtede strukturproblemer.
DREAM indeholder derfor et hav af relationer, som holder styr på de forskellige indtægts- og udgiftstyper.
I sig selv er de relationer ret så uinteressante, idet de blot er beregningsrelationer. De siger intet om forbrugeres og investorers adfærd, som jo er det, der bør interessere.
Det hovedproblem, som DREAM viser for Danmarks finanspolitiske holdbarhed, er heller ikke overraskende. Det kan jo ikke komme bag på nogen, at vores velfærdssamfund får et finansieringsproblem, hvis vi først kommer relativt sent ud på arbejdsmarkedet, forlader arbejdsmarkedet relativt hurtigt og lever stadig længere.
DREAM's styrke er imidlertid, at den relativt præcist kan beregne problemets omfang. Og denne viden er værdifuld for netop at konfrontere danskerne med, at der også bør fokuseres på problemer, som om nogle år kan blive ret markante. Men vi skal naturligvis passe på ikke at overdrive disse problemer eller blive forblændet heraf. I den seneste vismandsrapport er det f.eks. vist, at en ophævelse af skattestoppets nominalprincip er mere end nok til at klare det langsigtede holdbarhedsproblem.
Fortolkningsproblem
Efter min opfattelse er det altså ikke anvendelsen af DREAM-modellen eller lignende ligevægtsmodeller, der er problematisk, når langsigtede økonomiske problemer søges belyst.
Problemerne opstår, når resultaterne fortolkes  ikke mindst den perspektivforskydning, der kan ligge heri, er problematisk.
De fleste økonomer, herunder vismændene, synes under påvirkning af DREAM-kulturen at have udviklet sig til langdistanceblændere i en sådan grad, at de ikke blot forblænder deres omgivelser, men også sig selv.
I hvert fald blev der stort set ikke advaret mod overophedningen af dansk økonomi i 2006-07, selvom det aldrig havde været mere påkrævet. Og nu er det interessant at bemærke, hvor optaget de fleste økonomer har været af 2020-planerne og 2020-reformerne, samtidig med at udviklingen i de først kommende år nærmest er blevet ignoreret. Når det tillige må konstateres, at dansk økonomi igen er gået i recession, og beskæftigelsen stadig falder, kan man næsten kun komme til den konklusion, at hovedparten af økonomerne, herunder vismændene, stadig er langdistanceblændet.
Nødvendige modeller
Svaret på økonomernes svigt i de senere år er ikke at reducere modelbrug. Det er derimod afgørende, at vi får en kritisk diskussion af modelresultaterne  herunder også af tidsperspektivet i resultaterne.
For der er betydelige grænser for, hvor stor tiltro der kan og skal næres til resultater fra økonomiske modeller, selv om der indgår avancerede matematiske modelleringer i såvel konjunkturmodeller som ligevægtsmodeller. Men herfra til at slutte, som de åbenbart gør ved Aalborg Universitet, at økonomer ikke skal beherske og bruge dette modelværktøj er langt ude (Information 14. juni). Det er mere end naivt at tro på, at der vil være et attraktivt arbejdsmarked for modelfremmede økonomer.
Personligt var jeg med til at udvikle den første makroøkonomiske konjunkturmodel i Danmark (SMEC II), der blev anvendt til konjunkturforudsigelser i vismandsrapporten fra efteråret 1973. Forinden oplevede jeg, hvordan konjunkturforudsigelser og -bedømmelser blev udført uden brug af konjunkturmodeller. Når man har prøvet det, ønsker man ikke en tilbagevending hertil.
Det var stort set umuligt efterfølgende at dokumentere, hvad der lå til grund for konjunkturvurderingen, for den var i vidt omfang baseret på frie skøn. Samtidig var det meget svært at dokumentere årsagerne til, at en fremskrivning var forkert. Det er muligt, hvis man bruger modelfremskrivninger, og derfor kan man i langt højere grad lære af sine fejltagelser, næste gang man bruger modellen.
Kort sagt: jeg vil ikke anbefale økonomistuderende at følge Aalborg-modellen. I øvrigt er den bedste vej til at blive en seriøs kritiker af modelanvendelse, at man selv behersker disciplinen. Så kan meget bragesnak undgås. Lad blot Aalborg få monopol herpå.
Christen Sørensen er professor ved Syddansk Universitet i Odense





 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",34.0,30. juni 2011,"De specifikke danske årsager til, at der bør komme en debat om økonomernes rolle i den samfundsøkonomiske debat, hænger sammen med det store fokus på det langsigtede holdbarhedsproblem for de offentlige finanser. Problemet har fyldt overordentligt meget  ikke mindst hos Velfærdskommissionen, som belyste det ved hjælp af DREAM-modellen."
12173,/debat/2011/05/laeserbreve-9,Læserbreve,Informations Webredaktion," Sælg ikke ud  af lægeløftet
Lotte Hvas, praktiserende læge og medlem af Det Etiske Råd
I Information den 17. maj går Morten Brustad, markedsdirektør i Dansk Erhverv, i rette med min kritik af private sundhedsforsikringer. Han henviser til, at sundhedsforsikringer, sammen med privathospitaler og ventetidsgaranti, er en hjælp for mennesker i Danmark og afhjælper de offentlige udgifter.
Mit ærinde er ikke at diskutere, hvorvidt privathospitalerne gør en forskel eller ej. Jeg udtalte mig udelukkende om de private sundhedsforsikringer, som er ved at være en bombe under vores solidariske sundhedsvæsen, fordi de sætter lægeløftet under pres. Vi bliver som læger sat i en situation, hvor vi ikke længere skal behandle vores patienter ens, men give nogle patienter hurtigere adgang til undersøgelse og behandling, fordi deres arbejdsgiver har indbetalt til en forsikring.
Hvis fru Hansen og fru Petersen opsøger mig med de samme problemer, skal de behandles ens. Det er sygdommens alvorlighed, der skal afgøre, hvad der videre sker. Men i dag kan fru Hansen risikere at få dårligere muligheder for behandling end fru Petersen, fordi hun ikke har en privat forsikring. Fru Petersen risikerer til gengæld at blive overbehandlet, fordi hun kommer hurtigt til undersøgelser på privathospitalet for ting, der kan gå over af sig selv.
Den ulighed møder vi ikke, når det handler om ventetidsgarantien. Denne ordning er heldigvis skruet sammen, så alle er dækket, uanset arbejds- og indtægtsforhold. Sådan bør det også være med de private sygeforsikringer, så vi kan opfylde lægeløftet og sundhedsloven, der foreskriver, at alle skal have let og lige adgang til sundhedsvæsenets ydelser.
Håndgerning  i gymnasiet
Niels Villefrance Andersen, Køge
Der er en gruppe unge, der aldrig får en ungdomsuddannelse. Men sådan har det jo altid været. Et andet alvorligt, men overset problem er de unge, der ikke trives i gymnasieskolen.
Problemet er, at der kommer for mange i gymnasiet. Og det er jo nok, fordi der er penge i eleverne. Men vi kan ikke blive ved med at træde på velkendte stier. Der skal ske en ændring af mål og indhold i gymnasieskolen.
Mange af eleverne ville have glæde af håndværksprægede timer. Praktiske fag, de kan hænge teorien op på. Og den gruppe, der ikke går videre med boglige studier, ville være mere klar til en praktisk uddannelse. Samfundet ville tage imod denne gruppe med kyshånd. De ville få arbejde og øget selvværd. Der skal tænkes nyt. Ellers vil der fortsat være for mange unge, der flopper.
Hjemløshed kan forhindres
Ask Svejstrup, leder, SAND  De hjemløses landsorganisation
18. maj påbegyndte Socialudvalget i København for en gangs skyld behandling af et visionært forslag, frem for at diskutere budgetnedskæringer, fristes jeg til at sige. Socialdemokraterne har præsenteret nogle længe tiltrængte visioner på hjemløseområdet.
Ligesom partiets folketingsgruppe mener de, at det vil give et bedre resultat at investere sig ud af krisen end at skære ned. På hjemløseområdet kan SAND kun være enige. De vil have København til at gå forrest i forbedring af indsatsen for hjemløse, blandt andet gennem en bred og sammenhængende indsats, hvor psykologisk bistand og forbedring af de midlertidige boformer er en del af løsningen.
Hvad der også er værd at lægge mærke til, er det forebyggende sigte, forslaget har. Vi har en national hjemløsestrategi, der stort set kun fokuserer på, hvordan man får hjemløse i egen bolig. Staten bør også have en ambition om at undgå, at borgere bliver hjemløse.
Vi ved at antallet af udsættelser er steget voldsomt, lige siden fogedretterne begyndte at registrere udsættelsessagerne tilbage i 2002. Vi ved også, at tæt på hver fjerde af dem, der bliver smidt ud af deres lejlighed, fortsat er uden bolig, efter der er gået et år.
Til trods for de ulyksaligheder, udsættelserne medfører, gør det offentlige ikke noget for at stoppe den stadig stigende strøm af lejere, der udsættes. Det behøver ikke at være sådan.
God og  dårlig støj
Synnøve Klemensen, Middelfart
God støj er støj, der kommer fra trafik. Dårlig støj er støj, der kommer fra vindmøller. Det skulle man tro er holdningen hos mange politikere, når man hører dem argumentere for flere og bredere motorveje, så vi alle kan fræse af sted i hver vores bil med stadig alvorligere konsekvenser for miljøet og ikke mindst klimaet.
Alle fynske politikere lige fra SF til Venstre taler for endnu en bro mellem Fyn og Jylland, og alle er bange for, at trafikken kommer til at gå uden om deres kommune, som om det kun er trafik, vi skal leve af i fremtiden.
Jeg må indrømme, at jeg, i de otte år jeg boede nær ved motorvejen, hvor vi knap kunne være i haven for trafiklarm, ikke skønnede på den 'gode' trafikstøj.
Mens støj fra trafik er 'god' støj, er støj fra vindmøller 'dårlig' støj, og det skønt afstandskravene til vindmøller er så strenge, at støjen selv for de, der bor nærmest, ikke vil komme i nærheden af støjen fra en motorvej.
Men vindmøllestøj er jo dårlig støj, ikke som trafikstøj, og det skønt vindmøller på land kan give et væsentligt bidrag til at løse vor store udfordring med at skabe CO2-fri energi.
Så er der jo også det med, at vindmøllerne er grimme, de skæmmer landskabet siger mange. Selv har jeg svært ved at se, at de er grimmere end alternativerne: kul-, olie- eller gasfyrede kraftværker, for slet ikke at nævne atomkraftværker.
Lige nu er kommunerne i gang med at finde egnede pladser til vindmøller, og lokalpolitikerne viger tilbage fra at træffe beslutninger, for hvad nu hvis vælgerne protesterer mod vindmøllerne? En ny meningsmåling foretaget af Epinion viser dog, at danskerne er mere parate end politikerne, når det handler om aktiv klimaindsats. Vælgerne er altså klar.
Udenlandske kvinder kan  gå fra volden
Lisbet Sørensen,  kontorchef, Udlændingeservice
Forkvinde for Kvinderådet, Randi Iversen, udtrykker tirsdag 17. maj bekymring for voldsramte udenlandske kvinders vilkår. Hun savner blandt andet statistik, ligesom der rejses spørgsmål om vejledningen til kvinderne. Lad mig orientere:
En kvinde kan forlade ægtefællen uden at miste opholdsretten. Der er to betingelser: Kvinden skal som udgangspunkt have haft ophold og samliv i mindst to år, og kvinden skal sandsynliggøre, at vold er årsag til samlivets ophør. Myndighederne kan ikke stille krav om specifik dokumentation for volden. Vi ser på alle forhold, kvinden drager frem.
Siden 2006 har vi gjort en stor indsats for at gå i dialog med aktørerne på området. Og statistikken viser, at der netop det år skete et markant skift: I perioden 2002-2006 fik 28 procent af kvinderne ret til fortsat ophold, mens det fra 2007-2009 var 85 procent, eller 99 tilladelser i 116 sager. Det viser, at dialogen har virket afklarende.
Integrationsministeriet har i øvrigt gennemført uddannelse for ansatte på krisecentre, etableret rådgivning for fagfolk, og i 2010 gennemførtes en kampagne om udenlandske kvinder, Stop volden mod kvinder  bryd tavsheden. Kampagnens hjemmeside, voldmodkvinder.dk, kører stadig.
Der er udarbejdet fem film på ni sprog om kvindernes rettigheder, distribueret via krisecentre, sprogskoler med videre. Udlændingeservice holder løbende dialogmøder lokalt. Myndighederne er blevet bedre til at vejlede, og brugerne er blevet bedre til at forstå, hvad der kræves.
Au pair fra ondt til værre
Britta Thomsen, MEP (S)
Udviklingsminister Søren Pind (V) går i disse dage rundt og omtaler sin seneste ide til en udvidelse af au pair-ordningen som »en modernisering af velfærdssamfundet« og »verdens bedste u-landshjælp«.
Fremover skal ikke kun børnefamilier, men nu også ældre have mulighed for at søge au pair eller hushjælp, som Pind ivrigt plæderer for. Men handler det om au pair eller hushjælp?
Det er to forskellige ordninger: En hushjælp får løn efter gældende overenskomst og skal, hvis vedkommende er udlænding, også have opholdstilladelse efter gældende vilkår. En au pair er et ungt menneske på kulturel udveksling, der får lommepenge og kun har ophold i halvandet år.
Den eksisterende danske au pair-ordning fungerer i forvejen ikke efter hensigten, og hvad der i begyndelsen var en ligeværdig kulturel udveksling mellem vesteuropæiske lande, har i dag udviklet sig til en grov udnyttelse af kvinder fra den tredje verden. Tiden er løbet fra den danske au pair-ordning, og frem for at modernisere den vælger Søren Pind nu at udvide den.
Det er forståeligt, at fattige filippinske kvinder midt i tyverne, hvoraf en del har børn, kommer til Danmark for at tjene penge. Det er bare ikke hensigten med Europarådets konvention om au pair, der handler om mulighed for kulturel udveksling for unge mennesker. Kvinderne kommer ikke hertil for at tilegne sig indsigt i dansk historie og sprog. De kommer, fordi lommepengene kan sendes hjem og bidrage til familiens forsørgelse.
Vi taler altså om regulært arbejde, og det er både misbrug af au pair-ordningen og en klar underminering af det danske arbejdsmarked. Jeg er ikke imod, at filippinske kvinder kommer til Danmark for at arbejde som hushjælp. Men lad os kalde det, hvad det er: regulært arbejde, ikke udveksling. På den måde sikrer vi disse kvinders retssikkerhed og ikke mindst fair løn.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,21. maj 2011,"Der er en gruppe unge, der aldrig får en ungdomsuddannelse. Men sådan har det jo altid været. Et andet alvorligt, men overset problem er de unge, der ikke trives i gymnasieskolen."
10324,/debat/2012/03/laeserbreve-9,Læserbreve,Informations Webredaktion," RUC har den rette model
Toke Høiland-Jørgensen, Auckland, New Zealand
Til daglig er jeg kandidatstuderende i naturvidenskab på RUC, men er i dette semester på udveksling til University of Auckland, som er et internationalt højt rangerende universitet.
Her oplever jeg, hvordan det, vi lærer fra første semester på RUC – nemlig hvordan man tilegner sig og anvender forskningsbaseret viden – er det, der lægges allermest vægt på, at vi studerende lærer på dette universitetets højeste niveau.
Samtidig gør min generelle grundfaglige ballast fra to fag mig i stand til at følge kurser selv inden for områder, jeg ikke før har beskæftiget mig med. På denne baggrund mener jeg at have et vist belæg for at kunne sige, at naturvidenskab på RUC i allerhøjeste grad har en eksistensberettigelse og bidrager med noget helt unikt.
Det er derfor særdeles pinefuldt at se RUC’s ledelse de facto nedlægge naturvidenskab i bestræbelserne på at finde en mindre budgetbesparelse.
En sådan beslutning vil være særdeles kortsynet, og til stor skade for både RUC, der vil miste en vigtig indgangsvinkel til det akademiske felt. Samtidig vil det være ærgerligt for den danske universitetsverden, at miste den RUC’ske tilgang til naturvidenskaben.
Stå nu fast på krav til fly, Hedegaard
Hans Peder From, Roskilde
Netop nu står slaget om EU’s krav om CO2-kvoter for flytrafik. Denne gang er de virkelighedsfornægtende klimaskeptikere ikke Venstre og socialdemokratiske omegnsborgmestre, som var imod betalingsringen.
Denne gang er det Kina, Rusland og USA, der sætter kortsigtede økonomiske interesser højere end beskyttelsen af de økosystemer, vi i sidste ende alle er afhængige af.
På et tidspunkt, hvor selv OECD er begyndt at advare om, at vi ødelægger livsgrundlaget for kommende generationer, er Kina og Rusland parate til at begynde en handelskrig for at stoppe en særdeles begrænset flyafgift.
Jeg håber, at Connie Hedegaard vil vise sig stærkere end Helle Thorning-Schmidt. Det er ikke til at bære hvis idiotien endnu en gang sejrer.
Overvurder ikke Outze
Bo Warming, København
Modstandsbevægelsens fanklub lyver om, at deres sabotører gjorde Danmark anerkendt som allierede – trods vor enorme femårige landbrugseksport til nazi-Tyskland.
Men intet tog blev forsinket mere end 24 timer af vore amatørkrigeres eksplosioner på skinnerne. For at vi skulle stå os godt med vinderne, opførte tyskerne en række fupnumre i krigens sidste år og lod det hedde sig, at vi hjalp jøder til Sverige under stor fare.
Faren var nul. Outzes Informationsfolk fik gratis lov at overtage et ejerløst trykkeri ved befrielsen og behøvede ikke affyre et eneste skud.
Man arrangerede en rejse for ham til Moskva, så det kunne hedde sig, at han hindrede russisk besættelse – af andet end Bornholm – i maj 1945.
Under stort fupskyderi flygtede han fra en lastvogn til en anden lastvogn, og dermed væk fra tysk fupfangenskab. Men det var stormagterne som i Jalta afgjorde, hvor uendelig lidt betydning stalinismen fik for os.
Husk de gamle guders fejl
Claus Cornelius Hansen, Hørsholm
Sognepræst Frederik Smidt skriver 17. marts: »Hvad er en gud værd, som vi skaber i vort eget billede?« Han rammer på en måde kernen i det kristne budskab.
De antikke europæiske religioner skabte en forestilling om gud og guder, der ligner os selv.
Se bare på den græske kernefamilie på Olympen med familieoverhovedet Fatter Zeus med tordenkile og sidespring ad libitum
Hans frille, tante Thetis, dyppede sin lille søn Akilles i Styx for at beskytte ham mod alskens ondskab. Hun glemte her, at hun holdt ham om (akilles-)hælen!
Vi ved jo, hvordan det er med kvinder: De sjusker og tager på slump, lyder beskeden.
Kristendommens enestående brud med den antikke græske og jødiske tanke var vel netop, at den skabte forestillingen om en gud, der ikke ligner os selv, men en gud, der er, sådan som vi gerne vil være, når vi er bedst:
Med en miskundhed, der rækker om ikke til himlene så dog et pænt stykke rundt om jorden. Og den miskundhed omfatter også dem, der er anderledes.
Med sin bogstavelige udlægning af teksten kommer Frederik Smidt, så vidt man kan se, til at undsige essensen i det kristne budskab om kærlighed – og det er han jo desværre ikke ene om.
Uvidenhed er et farligt argument
Anne Sofie Tranberg, Vodskov
Mange vil nok undre sig over, hvordan danskerne kan være så ligeglade med EU, når op mod 80 procent af vores lovgivning har rødder i Bruxelles.
Nogle mener, at det er, fordi EU virker meget fjernt, mens andre tror, at det er, fordi danskerne ikke gider sætte sig ind i det.
Danskernes manglende viden er i vidt omfang blevet brugt som argument mod en folkeafstemning om Finanspagten. Danskerne er kort sagt for ukvalificerede, og de ved ikke, hvad der er bedst for dem selv.
Det argument er dog farligt at bruge. Hvis danskerne ikke er kvalificerede nok til at bestemme selv, er det ikke dem, der har fejlet, men de politikere, der burde tage debatten og for alvor sætte EU på dagsordenen.
Jeg er meget glad for EU, men i betragtning af, at finanspolitikken var så vigtig i den seneste valgkamp, bryder jeg mig ikke om tanken om, at EU skal kunne bestemme vores finanspolitik de næste mange, mange år.
Jeg tror på friheden til at diskutere åbent, og jeg tror på friheden til selv at vælge. Lad os få demokrati; lad os få en afstemning om Finanspagten.
Lad os få bedre folkeskole for alle elever
Annette Vilhelmsen, undervisningsordfører (SF)
For SF er det vigtigt, at den kommende folkeskolereform sigter efter tre overordnede grundværdier: Øget faglighed, bedre trivsel og lige muligheder for alle.
Folkeskolen skal være kendetegnet af høj faglighed. Regeringen lægger særlig vægt på, at alle børn skal blive fagligt godt rustet i dansk og matematik. Derigennem får de mulighed for at knække koden til skolens øvrige kulturer og fag.
Der skal også ses på undervisningsmetoder. En høj faglighed opnås ikke ved flere diktater og test i matematik. I stedet skal regnestykker og ord i højere grad integreres i fag som sløjd, håndarbejde, idræt og musik.
Vi får en bedre folkeskole, når vi samtidig sikrer det enkelte barns trivsel. Et barn der trives har optimale muligheder for at lære. Derfor sætter SF børns trivsel i højsædet.
Bedre trivsel afhænger blandt andet af voksenkontakt og derfor ønsker vi, at børn kan få mere og bedre voksenkontakt. Alle børn skal have lige muligheder for at lære og for at trives.
Folkeskolen skal være et sted, hvor alle børn kan tilegne sig viden – uafhængigt af forældres uddannelsesniveau eller herkomst. Målet er derfor, at den negative sociale arv brydes.
Med en sådan folkeskolereform, vil vi have formuleret et solidt fundament under skolen. Det skal give alle børn og unge et godt afsæt til livet.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",3.0,20. marts 2012,Se bare på den græske kernefamilie på Olympen med familieoverhovedet Fatter Zeus med tordenkile og sidespring ad libitum
6251,/debat/2013/11/danmark-vaerner-menneskeret,Danmark værner om menneskeret,," 
	I lederen mandag den 11. november anklager Information regeringen for at slække på prioriteringen af menneskerettighederne. Baggrunden er CEPOS’ analyse, der optæller, hvor mange gange Danmark har kritiseret andre lande i FN’s Menneskerettighedsråds såkaldte UPR-proces, Universal Periodic Review. Her stilles landene til regnskab for deres menneskerettighedsindsats og giver hinanden konkrete forslag til forbedringer.

	Men en mekanisk optælling giver ikke et fuldt billede, og kritikken er derfor forfejlet. CEPOS ser kun på UPR i Genève, selv om en stor del af kampen på menneskerettighedsområdet foregår på andre fronter og i bl.a. EU, hvor Danmark har en markant stemme.

	Kritikken skal bestemt rejses i UPR, men det er mindre vigtigt, hvem der gør det. Det kan endda være en fordel, at andre gør det. Eksempelvis er det fint, når Argentina og Brasilien kritiserer Uganda for manglende respekt for homoseksuelles rettigheder. Og hvis ét EU-land opfordrer Sudan til at forbedre pressefriheden, er det ikke udslagsgivende, at Danmark også gør det.

	Vi fokuserer kritikken på tortur, kvinder og oprindelige folk, hvor Danmark har en slagkraftig profil. Vi giver primært anbefalinger til de lande, hvor vi enten er til stede eller følger udviklingen tæt. Der er i den grad brug for gode og konkrete anbefalinger, der kan føres ud i livet. Og det må være det, der tæller.

	Danmark går forrest

	Desuden går Danmark forrest i at anvende UPR-processen aktivt i vores rettighedsbaserede udviklingssamarbejde, hvilket FN’s Højkommissær for Menneskerettigheder har anerkendt.

	Danmark støtter nationale menneskerettighedsorganisationer i en lang række lande. Vi går forrest i støtten til FN og til centrale FN-organisationer som UN Women, der arbejder for kvinders rettigheder, og UNFPA, der arbejder for seksuelle og reproduktive rettigheder. Og fra 2013 og frem har vi fordoblet bidraget til FN’s Højkommissær for Menneskerettigheder.

	Vi tager også mange politiske kampe for minoriteter. For nylig bl.a. omkring homoseksuelles rettigheder i lande som Rusland, Litauen og Uganda.

	Danmark er både anerkendt og respekteret som en stærk fortaler for menneskerettighederne.

Christian Friis Bach (R), udviklingsminister
",0.0,14. november 2013,"	I lederen mandag den 11. november anklager Information regeringen for at slække på prioriteringen af menneskerettighederne. Baggrunden er CEPOS’ analyse, der optæller, hvor mange gange Danmark har kritiseret andre lande i FN’s Menneskerettighedsråds såkaldte UPR-proces, Universal Periodic Review. Her stilles landene til regnskab for deres menneskerettighedsindsats og giver hinanden konkrete forslag til forbedringer."
9661,/debat/leder/2012/06/krigens-ulidelige-lethed,Krigens ulidelige lethed,Charlotte Aagaard," Dronerne er over os. Over 50 lande har eller er i gang med at anskaffe sig dette nye super-effektive og forholdsvis billige våben, der kan overvåge fjenden i dagevis – og angribe på tusindvis af kilometers afstand, uden at det koster én eneste soldat livet.
Også Danmark skal have droner til både overvågning og kamp, fremgik det af torsdagens interview med forsvarsminister Nick Hækkerup (S). Ligesom de fleste andre politikere og militærfolk er han meget begejstret for droner og alt det, de kan bruges til, både i Arktis og i fremtidige internationale operationer.
Dronerne skræmmer imidlertid rigtig mange mennesker, som finder tanken om førerløse fly meget foruroligende. Det er især CIA’s brug af droner, som har vakt international furore. De seneste to-tre år har amerikanske Predator- og Reaper-droner dræbt store dele af al-Qaedas ledelse. Uge efter uge har præsident Obama sat kryds ved nye navne på CIA’s kill list og sendt dronerne af sted for at fuldføre jobbet i Pakistan, Yemen og Somalia.
Ifølge Pentagon er USA i krig med al-Qaeda og berettiget til at angribe i selvforsvar. Men hverken menneskerettighedsorganisationer eller FN’s særlige rapportør for udenretlige, summariske og vilkårlige henrettelser Christof Heyns accepterer USA’s begrundelse. De mener, at der er tale om henrettelser uden dom – og i nogle tilfælde endog krigsforbrydelser, når droner bomber flere gange og bl.a. rammer civile og redningsfolk.
Droner er imidlertid mange ting, og CIA’s måde at bruge dem på hører til sjældenhederne. Langt de fleste droner anvendes til at løse militære overvågningsopgaver og vækker ikke nær samme kritik. Det samme gælder de droner, som bruges i forbindelse med store internationale væbnede konflikter, f.eks. i Afghanistan eller Libyen. I Afghanistan anvender mindst 10 ISAF-lande droner i krigen mod Taleban, heriblandt Danmark, der siden 2007 har anvendt de små enmandsbetjente Raven-droner til at overvåge den grønne zone før og under danske patruljer. USA og Storbritannien bruger ganske vist også deres droner offensivt – til bl.a. at »tage« Talebans kommandanter og bombemagere »ud«, men det sker på mandat fra FN og ifølge NATO’s almindelige magtanvendelsesregler. Heller ikke anvendelsen af droner i Libyen-krigen har påkaldt sig særlig opmærksomhed, eftersom de i princippet udførte den samme opgave som jagerflyene.
Dronerne findes allerede i dag i alle størrelser og til alle formål, såvel militære som kommercielle. Selv hobbyfolket kan erhverve sig en mini-drone til under 2.000 kroner. Droner er med andre ord på vej til at blive en hyldevare, som de fleste lande i verden vil have mulighed for at anskaffe sig – også lande og bevægelser, som de færreste ønsker skal have denne kapacitet. Men med den eksplosive udbredelse af droner vil det under alle omstændigheder være et spørgsmål om tid, før terrorbevægelser får øje på dronernes muligheder. Og det er foruroligende, for mange af dronerne er så små, at de ikke kan spottes af normale radarsystemer, hvilket betyder, at de fleste lande vil være forsvarsløse.
Droner er fremtidens våben. Det er der ingen tvivl om. Men mange kritikere mener også, at det er et uetisk våben, fordi det gør det muligt at slå ihjel, mens man selv befinder sig i sikkerhed. Men spørgsmålet er, om ubemandede droner er mere uetiske end f.eks. jagerfly eller krydsermissiler. De kan jo også fjernstyres tusinder af kilometer fra målet.
Det virkeligt uetiske er måske i virkeligheden næste skridt i den militære udvikling – de førerløse våbensystemer, som kan udvælge mål og udkæmpe slag helt på egen hånd. Fjern fremtidsmusik tænker mange nok, men faktisk findes der allerede i dag masser af luftforsvarssystemer, som reagerer helt på egen hånd, hvis en trussel nærmer sig. Og om 20-30 år vil mange lande formentlig have førerløse kampfly, der pr. automatik kan udkæmpe drabelige slag i luften over os. Og det virkelig foruroligende er, at de formentlig vil være både bedre, mere præcise og langt mere udholdende end noget pilotstyret fly. Det tankevækkende er, at både militæret, industrien og politikerne vil elske de nye muligheder. Simpelthen fordi det – alt andet lige – vil være langt lettere og mere smertefrit at gå i krig.
",18.0,30. juni 2012,"Det virkeligt uetiske er måske i virkeligheden næste skridt i den militære udvikling – de førerløse våbensystemer, som kan udvælge mål og udkæmpe slag helt på egen hånd. Fjern fremtidsmusik tænker mange nok, men faktisk findes der allerede i dag masser af luftforsvarssystemer, som reagerer helt på egen hånd, hvis en trussel nærmer sig. Og om 20-30 år vil mange lande formentlig have førerløse kampfly, der pr. automatik kan udkæmpe drabelige slag i luften over os. Og det virkelig foruroligende er, at de formentlig vil være både bedre, mere præcise og langt mere udholdende end noget pilotstyret fly. Det tankevækkende er, at både militæret, industrien og politikerne vil elske de nye muligheder. Simpelthen fordi det – alt andet lige – vil være langt lettere og mere smertefrit at gå i krig."
7234,/debat/2013/06/magt-ideologi-vigtigheden-demokratisk-samtale,"Magt, ideologi og vigtigheden af demokratisk samtale",Peter Skov-Jakobsen," 
	Mandag i denne uge var det 60 år siden, at opstanden pludselig var virkelighed. Der var ingen der havde set den komme. Snarere tværtimod havde de fleste en fornemmelse af, at regeringen og partiet snørede det politiske liv til.

	Den store leder Stalin var død den 5. marts 1953. Hele sovjetblokken sørgede. Personkulten var på sit højeste rundtomkring i vasalstaterne i Øst- og Mellemeuropa.

	I DDR gjorde man, hvad der var muligt for at behage USSR. Man havde ganske store økonomiske forpligtelser over for det land, der havde befriet DDR-Tyskland fra fascismen og nazismen. Krigsskadeerstatninger betød også, at der skulle nedtages industrianlæg, der skulle flyttes til Sovjetunionen.

	Walter Ulbricht var den første generalsekretær for Det Socialistiske Enhedsparti (SED), der bestod af socialdemokrater og kommunister. Kort efter befrielsen den 8. maj 1945 var han kommet hjem efter at have levet i Moskva under krigen. Ulbricht havde den gruppe med sig, som skulle sikre, at fremtiden i den sovjetiske besættelseszone formede sig, som regeringen og partiet i Moskva forventede. Han tog fat i de forskellige politiske strømninger, der havde været inden krigen, og de enkelte partier var med til at forme noget, der skulle ligne et demokratisk samfund. Der var dog ingen tvivl om den førende kraft. SED’s magtmonopol var altid sikret, inden vælgerne stemte på den såkaldte Enhedsliste, som var udtrykket for den samlede politiske virkelighed i DDR.

	Ulbricht havde gjort det temmelig klart, hvad hensigten var: Alt skulle se demokratisk ud, men intet måtte føres ud i livet uden den ledende politiske krafts vilje.

	DDR’s bodsgang

	DDR var hårdt spændt for i disse år. Bortset fra krigsskadeerstatningen skulle man også bygge et land op, der lå i ruiner, og omorganisere et helt samfund. Landbrug og industri skulle kollektiviseres. Der skulle gøres op med de kapitalistiske idealer, og man fornemmede hurtigt i landet, at ønsket om kollektiviseringen ikke fremmede virkelysten.

	Fra 1949 til 1953 oplevede man flere steder på landet, at mennesker havde gjort indsigelse mod partiets dispositioner. Der blev nemlig taget hårdt fat rundtomkring i landet. Ledelsen havde et ønske om at gøre en god figur over for Moskva og vise bodsvilje, handlekraft og taknemmelighed.

	Stasi var blevet dannet og skulle være partiets sværd og skjold, og rundtomkring i landet mærkede man også den politiske vilje sætte sig igennem, når borgere blev anholdt og sat i fængsel, fordi de mente noget andet, end partiet tillod.

	I foråret 1953 blev der vedtaget en såkaldt ’normforhøjelse’. Det betød, at arbejderne, som allerede knoklede hårdt, skulle arbejde mere og have mindre i løn. Det var ikke en politisk beslutning i et velfærdssamfund. Dertil kom, at den politiske stemning hele tiden blev fordrejet med lovprisning af partiet, arbejderklassen og Sovjetunionen.

	En befolkning rejser sig

	Det hele begyndte i disse junidage for 60 år siden. En arbejdspladsudflugt i forsommeren 1953 endte med, at én rejste sig ved udflugtens afslutning og proklamerede: »Vi møder ikke på arbejde!«

	Tanken var født. Det spredte sig som en løbeild i Berlin. Den 16. juni var der store demonstrationer, som var begyndt af byggeriarbejdere på det, der dengang hed Stalin Allee. De gik i demonstrationstog, og flere og flere borgere tilsluttede sig.

	Man hørte om det rundt om i landet, og i de større byer blev der demonstreret. Regeringen og partiet gjorde, hvad de kunne for at miskreditere opstanden fra begyndelsen. De hævdede, at den var iværksat fra Vesten, og at det var vestlige spioner, der anstiftede et fascistisk oprør mod arbejder- og bondestaten. Smerten og forfærdelsen over oprøret skyldtes nok, at man dybest set godt vidste, at protesten kom fra de mennesker, som man altid hævdede at repræsentere: arbejderne og bønderne.

	Tonedøv over for sine egne

	Oprøret kom som et chok. Hverken politi eller Stasi kunne få has på det. Den sovjetiske højkommissær, Semjonow, internerede de ledende politikere i Karlshorst, hvor det sovjetiske hovedkvarter var. Efter sigende blev der gjort forberedelser til, at de kunne sendes til Moskva.

	Over middag kørte de sovjetiske tanks så på gaden, og i løbet af et halvt døgn blev opstanden slået ned. Det ulmede rundtomkring i de følgende dage; men man gik resolut til værks. Der blev eksekveret en række dødsdomme, som militære særdomstole havde afsagt. Adskillige mennesker blev fængslet og modtog lange domme.

	Opstanden efterlod en skræk. Det viste sig, at man havde været tonedøv over for sine egne. Partiet havde ikke lagt mærke til, at man havde kørt befolkningen ned. Man havde slet ikke mærket, at der var en dyb politisk utilfredshed. Man havde ladet sig overbevise af sine egne politiske paroler. Man var forblændet af en ideologi uden at bemærke, at menneskene kun hørte varm luft og vindbøjtler.

	Det blev det første oprør mod sovjetmagten og dens vasalpartier. I de følgende årtier skulle der følge mange flere, som blev endnu mere voldelige.

	Partiet lærte aldrig at lægge ideologien til side. Det lærte aldrig at tage samtalen op. Man insisterede på at se verden igennem sine egne briller. Det eneste, man orkede, var at tage et internt opgør i partiet og fjerne de kræfter, der måske havde haft en anelse. Opgøret var effektivt. Man gjorde enkeltpersoner ansvarlige, og generalsekretæren, Walter Ulbricht, klarede frisag, selv om han om nogen burde have stået for skud. Til sidst var tiltroen helt undermineret. Selv et enormt sikkerhedspoliti, et stort militær og en besættelsesmagts tilstedeværelse med tropper, der kunne mobiliseres, kunne ikke holde oprøret tilbage, da det igen kom op til overfladen i 1989. Man sagde om Erich Honecker, generalsekretæren for SED i 1989, at han havde lært noget af opstanden 17. juni 1953. Det skræmte ham at skulle være med til at lade priser på fødevarer og andre dagligdags fornødenheder samt huslejer stige.

	Efter sigende var det grunden til, at priser og huslejer i DDR var urimeligt lave, og derfor var med til at skabe en særdeles dårlig økonomi i landet.

	Men for alvor klogere var Honecker ikke blevet. I begyndelsen af oktober 1989 sad også han og drømte om at sætte væbnede styrker ind mod eget folk. Han så det som et fascistisk oprør, ligesom han havde gjort det i 1953, da han var leder for Den Frie Tyske Ungdom (FDJ).

	Han mærkede ikke, at befolkningen var oprørt og hadede systemet og manglen på frihed og samtale.

	Skiftende standpunkter

	Selv om oprøret den 17. juni 1953 hurtigt var slået ned, så lå det under overfladen som en hændelse, der skulle glemmes og ikke måtte huskes. Enhver ved, at noget sådant ikke er muligt. Dagen lå som en stille drøm om og længsel efter, at frihed og velfærd en dag ville blive en realitet. I en diktaturstat er der aldrig plads til andet end ideologiens manende bannere og iscenesatte succeser. En ledelse i sådan en stat kan ikke tage fejl, men er hele tiden nødt til at forsøge at forblænde sine borgere med ideologiske paroler. Der er ikke plads til politiske og historiske processer og slet ikke til det meget menneskelige og enkle: fejltagelser.

	Det kan man med fordel tage til efterretning i demokratier i dag. I stedet for hele tiden at bebrejde politikere, at de skifter standpunkt, fordi hele virkeligheden er blevet en anden, så burde man fremhæve dem, der kan påvirkes af samtale og forandrede vilkår. Én ting burde alle kunne blive enige om: Det er dårlig politik og ringe ledelse hele tiden at henfalde til at hylde egne beslutninger – uanset om man er generalsekretær, oppositionsleder, kioskejer eller noget andet.

	 

Peter Skov-Jakobsen er biskop i Københavns Stift




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",200.0,22. juni 2013,De 5 artikler I har brugt mest tid på
1348,/debat/leder/2015/11/blind-tiltro,Blind tiltro,Anton Geist," Forholdet mellem politikere og efterretningsvæsenet i den vestlige verden er grundlæggende sygt. Når efterretningstjenester mislykkes med at forebygge terrorangreb, giver politikerne dem nærmest pr. automatik flere midler og flere penge.
På den måde bliver tjenesterne stadig mere magtfulde, uden at det står klart, om det, de foretager sig, faktisk virker, og uden at der følger øget kontrol med den øgede magt. Sådan sagde William Binney i gårsdagens avis, og som forhenværende teknisk direktør i den amerikanske efterretningstjeneste NSA er han ikke hvem som helst.
Læs også: Vi belønner efterretningstjenesterne, hver gang de fejler
Historien om, hvor galt det gik med de amerikanske efterretningstjenester efter 11. september 2001, er blevet grundigt afdækket de senere år. Både NSA og CIA fik sat deres bevillinger markant i vejret og fik udvidet deres beføjelser.
Takket være Edward Snowden kender vi i dag, mange år senere, til NSA’s omfattende overvågning af amerikanske og udenlandske borgere, der tog fart efter terrorangrebene mod USA. Og takket være en nylig rapport fra det amerikanske senats efterretningsudvalg kender vi de grufulde detaljer om CIA’s torturprogram, der blev legitimeret af krigen mod terror i de ophedede år efter anslagene mod World Trade Center og Pentagon.
Herhjemme reagerede politikerne på terrorhandlingerne mod Krudttønden og synagogen i København i februar i år ved at give Forsvarets Efterretningstjeneste (FE) flere penge og flere beføjelser. Særlig kontroversielt er det, at FE for fremtiden kan overvåge danskere i udlandet på baggrund af et væsentligt mindre solidt mistankegrundlag, end hvis PET skulle have lov at overvåge de samme personer på dansk grund.
Det er uomtvisteligt, at der er behov for at lande som Danmark sætter ind mod terrortruslen, men lige så uomtvisteligt burde det være, at der samtidig er behov for at vurdere effekten af tiltagene og deres retssikkerhedsmæssige konsekvenser i stedet for blot blindt at tilføre efterretningstjenesterne flere midler og beføjelser.
Men det synes desværre ikke at være noget, der ligger regeringen på sinde. For nyligt lukkede den således det uvildige udvalg, der var nedsat af den tidligere regering for netop at vurdere effekten af den danske terrorindsats og indsatsens retssikkerhedsmæssige konsekvenser.
Sørgeligt er det på den baggrund at måtte konstatere, at vi i Danmark til fulde lever op til William Binneys beskrivelser af forholdet mellem politikere og efterretningsvæsen.
",1.0,12. november 2015,"Det er uomtvisteligt, at der er behov for at lande som Danmark sætter ind mod terrortruslen, men lige så uomtvisteligt burde det være, at der samtidig er behov for at vurdere effekten af tiltagene og deres retssikkerhedsmæssige konsekvenser i stedet for blot blindt at tilføre efterretningstjenesterne flere midler og beføjelser."
6616,/debat/2013/09/krigen-terror-vendt-hjem,Krigen mod terror er vendt hjem,Matt Kennard," 
	Detaljerne dukker langsomt frem, men der er stadig meget, vi ikke ved om flådecenterdrabsmanden Aaron Alexis. Ikke desto mindre har flådeveteranens historie en kontekst: Et presset og forvokset amerikansk militær, udmattet af mere end et årtis ’krig mod terror’ og en enorm befolkningsgruppe af veteraner, som bærer på mentale og fysiske men efter deres indsast, og som ofte kæmper en håbløs kamp for at gen-integrere sig i samfundet.

	Aaron Alexis gjorde tjeneste i fire år fra 2007 til 2011 som mekaniker i den amerikanske flåde. Som reservist gjorde han ikke tjeneste i udlandet, men fik to af det amerikanske militærs fineste fortjenstmedaljer. Det forlyder imidlertid, at han også har været anholdt to gange for overtrædelse af våbenloven i 2004, før han meldte sig til flåden, og i 2010. Ingen af hændelserne førte til sigtelse, men sidstnævnte udløste angiveligt, at han blev afskediget fra tjeneste.

	Ifølge Associated Press har han også fået behandling for psykiske problemer hos de myndigheder, der er ansvarlige for veteranerne.

	Vi har fortsat ingen indsigt i Alexis’ mulige motiver til at skyde løs på et flådecenter i Washington DC, men ifølge politiet i Seattle har Alexis’ far fortalt, at hans søn havde »problemer med at styre sin vrede« på grund af post-traumatisk stress syndrom (PTSD). PTSD rammer anslået 30 procent af alle veteraner, og selv om der er tilført ressourcer, er behandlingstilbuddene fortsat mangelfulde.

	Traumatiserede veteraner er imidlertid ikke først og fremmest farlige for andre, men derimod for sig selv: Det skønnes, at der hver dag er 22 amerikanske veteraner, som begår selvmord.

	En hær af kriminelle

	PTSD-epidemien er blot ét af de mange problemer, som det amerikanske militær står over for efter et årtis krig og besættelser. Et andet aspekt er, at militæret under ’krigen mod terror’ sænkede sine adgangskrav som følge af en rekrutteringskrise. Som direkte konsekvens er 100.000 amerikanere med domme for kriminalitet – herunder alvorlige domme for alt fra voldtægt og mord til overfald – kommet ind via et program, som tillader militæret at se bort fra nye rekrutters tvivlsomme fortid.

	Pentagon har forsøgt at forhindre den amerikanske offentlighed i at få indsigt i den omfattende rekruttering af dømte kriminelle, men Palm Center ved University of California, Santa Barbara, afslørede oplysningerne i 2007.

	Det amerikanske militær beholdt også tusinder af soldater i tjeneste på trods af deres klager over PTSD-symptomer og andre psykiske lidelser – og sendte dem ofte tilbage til krigszoner. Mange af dem er nu tilbage i USA og forsøger at samle stumperne af deres liv sammen.

	Spændt til bristepunktet

	Hvorfor har Pentagon ladet dette ske? På Irak-krigens højeste, omkring 2005, var det amerikanske militær spændt til bristepunktet. Fra 2005-2007 gennemgik militæret en af de værste rekrutteringskriser nogensinde. Problemet var større end i 1979, hvor USA stadig led under virkningerne af Vietnam-krigen .

	Men Bush-regeringen fortsatte med at kræve de to besættelser bemandet uden at være villig til at genindføre værnepligten. Til sidst begyndte Pentagon at slække på rekrutteringskravene og tillod nu tilgang af folk, der førhen havde været forment adgang til militæret.

	Jeg har skrevet en bog om, hvad der skete sidenhen, Irregular Army: How the US Military Recruited Neo-Nazis, Gang Members and Criminals to Fight the War on Terror, som indgående beskriver, hvordan det amerikanske militær har oplært tusinder af uønskede elementer i våbenbrug og sendt dem til Irak og Afghanistan. Nu har vi så to millioner veteraner fra Bushs ’globale krig mod terror’ rendende rundt i USA.

	Selv de veteraner, der klarer sig bedst, er overrepræsenterede i statistikkerne for arbejdsløshed, hjemløshed, misbrug og psykiske lidelser.

	Krigstrænede skydegale

	Militæranalytikere beskriver problemet med udtrykket: Krigen vender hjem. De frygter, at veteranerne anvender de redskaber, de lærte at bruge under ’krigen mod terror’, inden for USA’s grænser. Vi så denne frygt virkeliggjort i august 2012, da den nynazistiske veteran Wade Michael Page myrdede seks mennesker i et Sikh-tempel i Oak Creek, Wisconsin. Den uafhængige militæravis Stars & Stripes skrev siden, at Page var »gennemsyret af holdninger om den hvide races overlegenhed under sin tjenestetid, og han udspyede gerne sine racistiske holdninger, mens han var soldat«.

	Blot få uger senere afslørede myndighederne en voldelig milits, som opererede i Fort Stewart, Georgia, og angiveligt havde planer om at likvidere præsidenten. Og lad os ikke glemme, at den regeringsfjendske og racistiske ekstremist Timothy McVeigh, som stod bag Oklahoma City-bomberne, der dræbte 168 mennesker og sårede hundreder, var veteran fra den første Golfkrig.

	Hver sag er forskellig: Hvis vi nogensinde finder ud af, hvad Aaron Alexis’ motiv var, vil det en særlig undtagelse. Den sørgelige sandhed om ’krig mod terror’-veteranerne, der kæmper for at genintegrere sig, er, at de ofte er isolerede og mangler støtte, og at de udgør størst fare for sig selv, gennem selvpåført vold.

	Ikke desto mindre må vi også forberede os på, at flere ’krigen vender hjem’-hændelser vil ramme på meget offentlige og meget tragiske måder.

Matt Kennard er journalist og har tidligere skrevet for Financial Times

© Guardian og Information

Oversat af Nina Trige Andersen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,23. september 2013,De 5 artikler I har brugt mest tid på
11312,/debat/leder/2011/10/skyttegravskrig-filmbranchen,Skyttegravskrig i filmbranchen,Christian Monggaard," Det er ikke til at se det, hvis man ikke lige ved det, men der er udbrudt krig i Danmark. Ikke en af den slags, der føres med krudt og kugler, men den kan ende med at blive lige så dramatisk — i hvert fald for en økonomisk presset dansk filmbranche, som synes at have meget svært ved at kommunikere internt.
Senest har Kim Pedersen, formand for brancheforeningen Danske Biografer, taget et ganske ømtåleligt spørgsmål op: De smalle danske film, der er blevet en »belastning for de danske biografer«, som han skriver i en klumme på foreningens hjemmeside. Han kan ikke se det formålstjenstlige i den uskrevne aftale om, at alle danske film skal have en chance i biografen. Det handler både om public service og talentudvikling, når man viser smalle danske film, men de fylder op uden at give indtægter. Det kan ende med, at biograferne ikke længere vil vise dem.
En mulig løsning er ifølge Kim Pedersen, at Det Danske Filminstitut ud over at støtte filmenes produktion og lancering også støtter biografer, som vælger at vise dem. Forslaget blev dog hurtigt afvist af DFI's direktør, Henrik Bo Nielsen, i Politiken.
Man kan mene, hvad man vil, om forslaget — og biografernes filmkulturelle ansvar i et land, hvor mangfoldig filmproduktion kun er mulig på grund af statsstøtte — men uenigheden er et godt eksempel på, hvordan en splittet branches parter tilsyneladende har gravet sig ned i hver sin skyttegrav, hvor man skyder de andres forslag ned i stedet for at tænke konstruktivt.
Det er ikke småting, der står på spil, men filmens fremtid i form af måden, vi finansierer, producerer, lancerer, distribuerer, viser og ser film på i Danmark om 10-20 år.
Gennem de seneste 10-15 år har filmbranchen, herhjemme og internationalt, været vidne til, at musik- og pladebranchen på den hårde måde har måttet lære at forandre sig og finde andre måder at tjene penge på. Det er sket, i takt med at den digitale udvikling og et hurtigt internet har forandret spillereglerne for, hvordan musik distribueres og aflyttes — og det er en udvikling, som entreprenante musikpirater kun har sat yderligere fart i.
Man undrer sig over, at filmbranchen samlet set ikke synes at være blevet klogere af musikbranchens kollaps og genrejsning; det var indlysende, at turen ville komme til den. Og nu står branchen over for nogle af de samme gevaldige problemer med hensyn til videreformidling af indhold til publikum, så både filmselskaber og instruktører kan tjene penge til at lave mere indhold. Danske film sælger ikke billetter som tidligere, bunden er for længst røget ud af dvd- og blu-ray-markedet, og selv om man sikkert i adskillige år endnu vil distribuere film på fysiske medier, tegnes fremtiden af vod( video on demand), online streamingog download.
»Forbrugerne har fuldstændig ændret vaner, og vi er også nødt til at ændre vores vaner« sagde filmmanden Thomas Mai for nogle måneder siden her i avisen. Han rejser verden rundt og underviser filmfolk i at finansiere, distribuere og markedsføre film på en måde, som kan følge med et publikum, der ikke kun vil se film i biografen, men også på computere, tablets og mobiltelefoner — og vil have det hurtigt, nemt og billigt.
Skal man troThomas Mai, er det eksisterende system ved at kollapse. Ser man sig om i den danske filmbranche, begynder sprækkerne da også at vise sig. Producenter, distributører, biografer og Det Danske Filminstitut diskuterer f.eks. holdback-perioder — det vil sige den tid, der skal gå fra en biografpremiere, til en film må komme på dvd — og hvor producenterne og distributørerne argumenterer for en kortere periode, mener biograferne, at det vil betyde deres død.
Man blev for nylig enige om at sætte perioden ned fra seks til fire måneder — med mulighed for at gå helt ned til tre måneder — men biograferne er stadig usikre på, hvad det kommer til at betyde for deres indtjening, mens producenter og distributører ikke mener, at perioden er kort nok. En film har et begrænset liv i en biograf — klarer den sig ikke flot i første weekend, tages den af plakaten — og jo kortere holdback-periode, desto bedre husker publikum filmen, og desto færre penge behøver man bruge på at markedsføre den igen på dvd og vod.
Der er brug fornytænkning, når det kommer til dansk films fremtid. Der skal eksperimenteres og turdes tages chancer i forhold til måden, man tænker især distribution og lancering på. Skal alle danske spillefilm nødvendigvis i biografen? Kunne man forestille sig en model, hvor man udsender nogle film i biografen, på dvd og vodsamtidig? Skal biografernes rolle være den samme i fremtiden som i dag? Skal der være lige så mange biografer?
Producenter, distributører, biografer og DFI er nødt til at indse, at publikum har flyttet sig — og bliver ved med at flytte sig — og at de er nødt til at flytte med. Det vil gøre ondt, men handler om egen overlevelse og respekt for sit publikum, og så nytter det ikke noget, at man kun kan finde ud af at skændes i medierne. Det er nødvendigt at finde mål, alle kan arbejde frem mod — også for filmens skyld. 
",5.0,12. oktober 2011,"Man kan mene, hvad man vil, om forslaget — og biografernes filmkulturelle ansvar i et land, hvor mangfoldig filmproduktion kun er mulig på grund af statsstøtte — men uenigheden er et godt eksempel på, hvordan en splittet branches parter tilsyneladende har gravet sig ned i hver sin skyttegrav, hvor man skyder de andres forslag ned i stedet for at tænke konstruktivt."
12068,/debat/2011/06/laeserbreve-19,Læserbreve,Informations Webredaktion," Rødt kabinet truer kirken
Knud Held-Hansen, Aalborg
Folkekirkens brugere, som er den største del af befolkningen, kan næppe være tilfredse med udmeldingerne om, at rød blok vil adskille stat og kirke. Op til valget er det et giftigt skræmmebillede, som må få nogle til at tænke sig godt om, inden de sætter deres kryds på valgdagen.
Rød blok argumenterer for at stille alle trossamfund lige. Det betyder i praksis, at Folkekirken vil få sit eget regelsæt; en forfatning bliver det første skridt på vejen til en total adskillelse af kirke og stat.
Man behøver ikke at iværksætte en undersøgelse af, hvad det kommer til at betyde. Kristendom vil simpelthen blive fortolket og sidestillet med andre religioner, altså opium for folket.
Kære vælgere: 'Den gule fare' har skiftet farve. Den røde fare afskaffer simpelthen med et pennestrøg Dronningens vigtigste budskab til Danmarks befolkning: »Gud bevare Danmark!« Ordlyden herefter må blive: »Må Din Gud være med dig!«
Nærdemokratiet er tilbage
Carsten Abild, Otterup (V)
Siden kommunalreformen i 2007, hvor vi fik 98 storkommuner, har nærdemokratiet haft det svært.
Danmark har i mere end hundrede år haft et decentralt samfund med mange folkelige og politiske foreninger. Der har ikke været langt mellem borger og politiker, de kommunale enheder har været overskuelige, og ganske almindelige borgere har deltaget i debatten.
Men med storkommunerne er den kommunale verden blevet mindre overskuelig. Kommunalpolitikerne er blevet usynlige, og kun borgmesteren og få udvalgsformænd er fremme i lyset. Storkommunen opfattes af mange borgere som en administrativ enhed uden folkelig identitet, det kommunale selvstyre sygner hen, og staten tager mere og mere over.
Men mange borgere og politikere vil det anderledes. De vil genskabe kontakten mellem borger og politiker og have det politiske og kommunale engagement tilbage, og her er det landsbysamfundene, der viser vejen.
Mange landsbysamfund har oprettet lokalråd, som varetager deres interesser, og de kæmper for at bevare den lokale skole, forsamlingshuset, foreningslivet, frivillighedskulturen og den lokale medbestemmelse.
I flere storkommuner holdes der nu møder mellem landsbysamfundenes repræsentanter og kommunalpolitikerne om vækst og udvikling i storkommunens landsbysamfund. Det er glædeligt, at borgere og kommunalpolitikere igen kan arbejde sammen. Nærdemokratiet er vendt tilbage.
Lomborg er  ikke uskyldig
Niels I. Meyer, professor emeritus, Hørsholm
John Holten-Andersens eftertænksomme kronik 6. juni peger på en genfødsel af Hal Kochs demokratibegreb med fokus på den åbne samtale. Kronikken advarer mod en kulturkamp fra oven, som diskriminerer mod anderledes tænkende.
Desværre vælger Holten-Andersen Bjørn Lomborg, som et eksempel på en af de politisk forfulgte personer, fordi oppositionen har forudskikket, at Lomborg ikke fortsat kommer på finansloven, hvis den får flertal efter det kommende valg.
Det har imidlertid ikke noget med politisk forfølgelse at gøre, men bunder i rationel erkendelse af, at Lomborg nu har spildt mere end nok af skatteborgernes penge til ingen verdens nytte.
Lomborg har gennem de seneste ti år modtaget mere end 100 millioner kroner direkte over finansloven. En betydelig del af disse penge er gået til hans Copenhagen Consensus projekt, som prioriterer usammenlignelige størrelser som malaria, sult, global opvarmning osv.
I tilgift benytter projektet en cost-benefit metode, som er ubrugelig i denne sammenhæng. Derfor er hele øvelsen rent spild af skatteborgernes penge. Da han tilsyneladende lægger op til at fortsætte ad denne bane, er det yderst fornuftigt at ville stoppe dette pengespild.
For at slutte på Holten-Andersens forsonlige tone vil jeg tilføje, at det naturligvis står Lomborg frit at ansøge om projektbevillinger fra danske forskningsråd på lige for med alle andre.
Hans problem i den forbindelse vil dog nok være at kunne henvise til nogle  originale forskningsartikler fra egen hånd.
Staten krænker friheden
Laura Lindahl, København (LA)
Der er noget galt i Danmark. Denne besked gav Eva Smith i sin dokumentarfilm om den manglende retssikkerhed i Danmark søndag på DR2, og jeg kunne ikke være mere enig.
Siden 2001 har den siddende regering igennem såkaldte lømmel-, rocker- og terrorpakker givet markant udvidede beføjelser til politi og efterforskningsenheder.
Mulighederne for at foretage præventive anholdelser på baggrund af mistanke er øget, overvågningsmulighederne er øget, og magtforholdet mellem staten og individet er generelt tippet.
Endvidere kunne en nylig CEPOS-undersøgelse afsløre, at der nu findes 235 love eller bestemmelser, hvor staten uden forudgående dommerkendelse kan kræve ransagelse af virksomheder eller privatpersoners hjem.
Dagene, hvor staten viste mådehold i forhold til at krænke de personlige frihedsrettigheder, er måske ovre. En ting er i hvert fald sikker:
Den siddende regering forsøger at overbevise os om, at det kun er lømmelen, rockeren og terroristen, som bliver ramt af de vidtgående indskrænkninger af retssikkerheden.
Jeg lader mig ikke tryllebinde af retorikken: Du og jeg bliver også ramt. Men uanset om du er lømmel, rocker, terrorist eller bare en almindelig borger som jeg, skal vi til enhver tid stå vagt om vores retssikkerhed.
Det er  ikke vores fly
Claus Bryld, Frederiksberg
I en i øvrigt udmærket artikel om luftkrigen mod Libyen (6. juni) anvender de to sikkerhedspolitiske eksperter, der udtaler sig, en retorik, som ikke harmonerer med videnskabelig sprogbrug eller med almindelige regler om tilstræbt uvildighed, men som desværre bliver mere og mere almindelig blandt især såkaldte sikkerhedseksperter.
Når det gælder krigens aktører på NATO-siden, bruger både den udenlandske ekspert og den danske Peter Viggo Jakobsen konsekvent termerne 'vi' og 'vores'. F.eks. 'vores fly'. Det er ikke alene NATO eller nogle stater, der bomber i Libyen, det er os alle sammen.
I min tid på universitetet, ja allerede i gymnasiet blev det indskærpet, at man skulle tale i enten tredje persons ental – han, hun, den og de  om aktører, i stedet for i første person. Om ikke andet så for at understrege, at den partiskhed, som naturligvis ikke kan undgås, er noget, man åbenlyst søger at distancere sig fra.
Det mest korrekte var at anføre den agerende stats, organisations eller persons navn i dette tilfælde altså 'vestens fly' eller endnu mere præcist 'NATO's fly'.
Vore dages politologer og udenrigspolitiske eksperter identificerer sig tilsyneladende med den ene part, og det viser sig i sprogbrugen. Ikke kun i forbindelse med Libyen men også Afghanistan-krigen.
Peter Viggo Jakobsen står langt fra alene med dette retoriske skred. Når politik og påstået videnskabelighed på den måde bliver blandet sammen, kan følgen kun blive en mindsket tiltro til eksperternes tilstræbte uvildighed.
Sproget er afslørende.
Hold snitterne fra mine lyde
Niels Peter Agger, Frederiksberg
Silvans nyeste tv-reklame er smart bygget op og inviterer dygtigt seeren til at blive del af en hyggelig familieklan. Underlægningsmusikken er tilsyneladende valgt ud fra en analyse af de mest populære ringetoner på folks mobiltelefoner.
De har valgt den melodi, jeg har haft i tre år. Reklamen virker. Den fanger hver gang min opmærksomhed, og jeg begynder nervøst at fumle efter mobilen for at besvare opkaldet.
Selv om jeg efterhånden ved, at melodien stammer fra reklamen, så stiger mit fysiologiske stessniveau alligevel. 'Tag nu den telefon!' Jeg har ændret ringetone, men min hjerne reagerer og fungerer stadig som en af Pavlovs savlende, betingede hunde.
Efterhånden hader jeg Silvan. Holder mig langt væk fra deres butikker og slukker eller skruer helt ned for tv'et, når reklamen kommer  hvis jeg da kan nå det. Det er vel ikke meningen?
I tingsælgere: Hold jer fra mit indre sjæleliv!
Vismænd har politisk sigte
Otto Jarl, Bagsværd
Forhenværende overvismand Christen Sørensen har med rette kritiseret de nuværende vismænd for at komme med tvivlsomme bortforklaringer på, hvorfor de ikke foreslog finanspolitiske stramninger i 2006 og 2007, da boligboblen var værst.
Sagen er, at de nuværende vismænd er fuldkommen klar over, at der burde have været finanspolitiske stramninger på boliger for derved at dæmpe priserne på boligmarkedet og for at inddrage de enorme friværdier.
Boligværdistigningerne var ufinansierede, idet de ikke afspejlede en produktionsstigning i samfundet, men vismændene ønskede at behage regeringen, som ikke ønskede stramninger.
Det er meget kritisabelt, at vismændene ikke giver de rigtige råd, og det er vigtigt, at vismændene giver råd og prognoser uden skelen til, hvem der har magten. At der ikke kom finanspolitiske stramninger i 2006 og  2007 er en væsentlig årsag til den økonomiske suppedas, vi er havnet i nu.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,8. juni 2011,"Siden 2001 har den siddende regering igennem såkaldte lømmel-, rocker- og terrorpakker givet markant udvidede beføjelser til politi og efterforskningsenheder."
12805,/debat/2011/01/boligbeskatning-intelligente-loesning,Boligbeskatning - den intelligente løsning,Christen Sørensen," Boligbeskatningen er igen kommet i fokus. Økonomer har med inspiration fra bl.a. ny OECD-rapport igen peget på, at en fastholdelse af kroner og øre-princippet i ejendomsværdibeskatningen hele tiden øger subsidieringen af boligforbruget. Det vil ikke blot føre til yderligere skævvridninger af investerings- og placeringsdispositioner, det vil også resultere i større ulighed. Der er næppe et område, hvor økonomer er mere enige om, hvad der bør gøres: højere boligbeskatning. I den genopblussede debat argumenteres især for pristalsregulering af ejendomsværdiskatten.
Det er ikke nyt, at økonomer i dette land argumenterer mod den subsidiering af boligforbruget, der ligger i en lav beskatning af boligforbruget. Allerede i 1970 argumenterede vismændene i rapporten
Boligmarkedet og boligbyggeriet under ledelseaf Anders Ølgaard for at reducere skattesubsidierne til boligforbruget. Også dengang vendte politikerne og ejerboligbefolkningen tommelfingeren nedad. Ja, en af vismændene fik endda skåret bildækkene op - givetvis af en ophidset boligejer. Jeg ved det, fordi jeg dengang - som student - blev inviteret til at bidrage til rapporten. Forinden havde jeg skrevet fire kronikker i Information, hvor jeg bl.a. også argumenterede for, at der skulle gennemføres en mere korrekt beskatning af boligforbruget.
Det er derfor ikke nyt for mig, at denne vej bør betrædes. Men her 40 år efter, hvor beskatningen af boligforbruget tværtimod er blevet nedsat og stadig reduceres, tror jeg desværre ikke på, at dette nogensinde vil blive realiseret, selv om vismændene - også de nuværende - og mange andre økonomer til stadighed har argumenteret herfor.
Sporene skræmmer
Og dog, måske er der nu en chance for, at der kan gennemføres en rimeligere boligbeskatning. For det første har vi med den globale krise fået anskuelighedsundervisning i, hvad det kan koste at frede bolig- og byggesektoren. Men det er næppe nok. Vi må som økonomer også komme med bedre forslag til indretningen af boligbeskatningen og ikke blot traske videre i 40 år gamle spor.
Derfor vil jeg her fremsætte et forslag til, hvordan en mere intelligent boligbeskatning kan udformes. Inden vi kommer dertil, er der dog brug for et kort resumé af den destabilisering af samfundsøkonomien, som byggesektoren på det seneste har bidraget med.
Det er jo ikke bare i Danmark, at en rødglødende bolig- og byggesektor har bidraget væsentligt til den uholdbare økonomiske overophedning, der beredte grunden for den nedtur, som vi nu lider under. Figur 1 viser, hvordan boligbyggeriet bidrog til at destabilisere økonomierne i udvalgte lande: Irland, Spanien, Danmark og USA. Som det også fremgår af figuren, var dette ikke tilfældet i Tyskland.
Finanskrisen, der tog sit udspring i USA, havde vigtige arnesteder i den amerikanske bolig- og byggesektor. Boligpriserne steg med stor hast i flere år, og boliginvesteringer og finansielle spekulanter fulgte efter. Men det var ikke kun USA, der fik økonomien ødelagt under kraftig medvirken af udviklingen i bolig- og byggesektoren. Storbritannien, Irland og Spanien oplevede en lignende udvikling. Bag nedturen var der med andre ord en fælles international udvikling med et stærkt faldende og et efterfølgende meget lavt renteniveau til følge.
Og Danmark var heller ikke det eneste land, hvor der manglede politisk handlekraft til at modvirke overophedningen fra bolig- og byggesektoren. Men der var få lande, der bidrog så stærkt som Danmark til at hælde benzin på bålet. Benzin, der i høj grad bestod af fastfrysningen af ejendomsværdiskatten i kroner og øre.
Kun i Irland og Spanien nåede boliginvesteringerne blandt OECD-landene en højere andel af BNP end i Danmark. Og hvordan er det nu lige, det går i disse lande? Og bemærk, hvordan det går i Tyskland, hvor boligbyggeriet ikke destabiliserede økonomien.
Ny beskatningsmodel
På den baggrund og i lyset af den rolle, som udviklingen i bolig- og byggesektoren har haft for den økonomiske krise, er det ekstra relevant med et reformforslag, der også vil bidrage til at reducere bolig- og byggesektorens uheldige indvirkning på den samfundsøkonomiske udvikling.
Forslaget går i al sin enkelhed ud på, at den nuværende udskrivningsskala for ejendomsværdiskatten fastholdes. Forslaget er ikke afhængigt heraf - en anden grundskala kan vælges, hvis den vinder opbakning.
Det andet element i modellen er, at indføre en automatisk regulering af ejendomsværdiskatten. Det skal vel at mærke kunne føre til såvel en forhøjelse som en nedsættelse af skatten. Afgørende for, om der sker en forhøjelse eller en nedsættelse, er, om ejendomspriserne stiger mere eller mindre end den generelle inflation, f.eks. målt ved et forbrugerpristal.
Det tredje og sidste element er at beslutte, hvor meget ejendomsværdiskatten skal reguleres med pr. procent af afvigelsen mellem forbrugerprisindekset og boligprisindekset i forhold til reformens udgangsår. Hvis f.eks. der er en forskel mellem de to prisindeks på 2 procent regnet fra udgangsåret, kunne ejendomsværdiskatten året efter reguleres med 2 procent og så fremdeles. For ikke at bringe boligejernes økonomi i fare kunne der endvidere lægges et loft på f.eks. 5 pct. over den årlige regulering af ejendomsværdiskatten.
Lad os illustrere modellen med et eksempel. Antag at boligpriserne stiger med hhv. 2 og 7 pct. i de to første år efter introduktionen af den intelligente boligbeskatning. Samtidig stiger det almindelige forbrugerpristal med henholdsvis 1 og 2 pct. i de to år. I år et stiger boligpriserne således et procentpoint mere end de almindelige forbrugerpriser, hvorfor ejendomsværdiskatten skal forøges med 1 pct.
Er ejendomsværdiskatten f.eks. som udgangspunkt fastsat til 10.000 kroner, øges den til 10.100 kroner. I det andet år efter introduktionen af den intelligente boligbeskatning, er boligpriserne steget seks procentpoint mere end de alm. forbrugerpriser (2+7-1-2), men grundet den øvre grænsen på 5 pct. øges ejendomsværdiskatten i det efterfølgende år kun til 10.605 kroner (10.100*1.05).
Stabiliserende skat
Introduceres den intelligente boligbeskatning nu, hvor mange forventer, at boligpriserne stiger mindre end de almindelige forbrugerpriser, vil ejendomsværdiskatten falde i de kommende år. Forslaget vil derfor - som ønskeligt - bidrage til at stabilisere den økonomiske udvikling.
I forlængelse heraf viser figur 2, hvor stor afvigelsen har været mellem udviklingen i boligpriser og den almindelige inflation som målt ved forbrugerpriserne i Danmark, når der tages udgangspunkt i år 2000. Det er netop denne store og ustabile afvigelse, som forslaget sigter på at modvirke/neutralisere for at undgå en gentagelse af de meget negative samfundsøkonomiske følger for beskæftigelse og ledighed. Det var jo ikke bare almindelige danskere, der lod sig lokke af boligprisernes bratte stigning i overophedningsårene 2005-07. Det gjorde flere banker så sandelig også.
Introduktionen af den skitserede intelligente boligbeskatning vil have bl.a. følgende egenskaber:
• Ejendomsværdiskatten vil under normale økonomiske forhold ikke kunne ændre sig meget fra år til år. Boligejerne vil således ikke få deres økonomi undergravet af pludselige og store ændringer i ejendomsværdiskatten. Denne egenskab kan sikres ved, at ejendomsværdiskatten som anført kun kan ændres med maksimalt 5 pct. fra år til år i såvel op- som nedadgående retning.
• Boligprisudviklingen vil blive stabiliseret, idet priserne på langt sigt ikke vil drive systematisk bort fra den almindelige prisudvikling. Derfor vil realværdien af boligformuen også vil blive stabiliseret. Boligejerne kan således i gennemsnit regne med, at realværdien af deres boliger fastholdes - det burde være til at leve med selv for ejerboligfolket.
• Spekulationen på boligmarkedet vil af samme årsag blive kraftigt reduceret, fordi man i modsætning til tidligere ikke længere kan regne med, at boligpriserne afviger markant fra den almindelige prisudvikling. Det vil igen betyde, at boliginvesteringerne vil blive stabiliseret.
• Stabiliseringen af boliginvesteringerne er meget vigtig, fordi vi ikke kan regne med, at politikerne har evne eller vilje til at gribe finanspolitisk ind over for en uholdbar økonomisk overophedning. Det har de til fulde bevist i højkonjunkturårene 2005-07.
Hvor stor er chancen for, at et sådant stabiliserende forslag kan gennemføres? Bedøm selv under iagttagelse af det rådende politiske klima og udsyn.
Christen Sørensen er professor i økonomi ved Syddansk Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",3.0,29. januar 2011,En artikel pr. redaktion - sendt til jer hver søndag
5208,/debat/2014/04/oproeret-kommer-bryder,"Oprøret kommer fra dem, vi ikke bryder os om",Asger Baunsbak-Jensen," 
	Hvad er der sket?

	Langsomt, men sikkert har anonyme kræfter tilrevet sig magten, mens demokratiet er blevet undergravet.

	De politiske ideer forvitrer, mens finansmarkedet overstråler partier og regeringer. I dag er demokratiet ude af stand til at styre den multinationale kapitalkoncentration.

	Det dominerende konsulentfirma McKinsey & Company er central i styring af både eksportstøtte og skolereformer. Der skal effektiviseres.

	Det er folk med samme uddannelse, sprog og forestillingsverden, der regerer i Finansministeriet og i konsulenthusene. Men folket er hægtet af.

	Der er meget lidt forskel på denne regering og en VK-regering. Personsager er der, for det kan medierne og folket forholde sig til. Men politiske ideer som grundlag for fremtidens samfundsindretning er borte. Det med rød blok og blå blok beskrives kun af farveblinde.

	Demokratiet er tvunget i knæ, og den form for folkestyre, vi har kendt i Danmark i 100 år, er fortid. Vi har fået et fiktivt demokrati, hvor befolkningen føler sig magtesløs.

	Al magt til konsulenterne

	Socialdemokraterne har allieret sig med McKinsey & Company, og partiets ledere er ude af stand til at formulere en politik, som deres traditionelle vælgere kan identificere sig med. McKinsey & Company er lukket for omverdenen. Virksomheden holder sig fra offentlige debatter. Der er tale om et verdensfirma med 17.000 ansatte i 60 lande verden over, og det er vævet sammen med finansministeriet og landets førende virksomheder i et uopslideligt tov.

	LEGO’s øverste direktør, Jørgen Vig Knudstorp, og DONG’s Henrik Poulsen har begge erfaring fra flere års ansættelse i McKinsey & Company, og finansministeriets departementschef, David Hellemann, har været der. De er fabelagtigt dygtige, talentfulde i magtens maskinrum.

	Det er McKinsey & Company, der står bag statens store spareplaner og effektiviseringer, både i SKAT og i politiet, og de er sat til at holde styr på Femern Bælt-forbindelsen.

	Folkeskoleloven er det groveste eksempel på, at finansministeriet har sat sig på magten med konsulentfirmaerne i ryggen. Der fandt ingen offentlig debat sted, før loven blev vedtaget, og tro mig, det vil hævne sig.

	Lærerne bankes på plads med længere arbejdstid, og hele vejen igennem har man mærket effektiviseringsfolket fra McKinsey & Company, finansministeriets økonomer og fraværet af folk med skoleerfaring. En katastrofe for det folkelige demokrati. Og nu arbejdes der med læseplaner – igen i et lukket rum uden debat.

	Også PISA-undersøgelserne kommer fra den økonomifikserede tankegang. Her er intet tilbage af ånd eller dannelse i opdragelsen. Og konsulentfirmaerne tager sig godt betalt.

	Over 600 millioner for et års arbejde i skatteministeriet, når it-systemet ikke fungerer. Firmaet er lukket for omverdenen, men dets cheflønninger er i en helt anden klasse end statsministerens, som er fuldt oplyst.

	Læg hertil lobbyister med samme uddannelses- og erfaringsbaggrund.

	Deres lønninger er helt uden for samfundets kontrol, når de baner vejen for storfirmaerne. Men verden står ved begyndelsen til en omfattende transformation. Klasseløsheden har skabt en rodløshed, og magtens arrogance dominerer.

	Det er ikke muligt at skabe debat, og ministre henviser til, at de har sagkyndige rådgivere i kommissioner og konsulentfirmaer bag sig. Der skabes et lukket kredsløb, hvor økonomer og statskundskabsfolk sætter sig på magten.

	Oppositionen kommer fra Enhedslisten og Dansk Folkeparti. Dansk Folkeparti tager det nationale alvorligt og tænder et håb for samfundets svageste, som kan identificere sig med partiets politikere.

	De gamle klasser er borte, og liberalismen og socialismen er visnet.

	Vi er vidne til det stærkeste folkelige oprør siden ungdomsoprøret i tresserne. Det er demokratiets kamp mod økonomisk magtkoncentration.

	Hvor er venstrefløjens idealer?

	Flere og flere i EU kæmper mod fattigdom og social udstødelse. Mange steder er den sociale sammenhængskraft ødelagt.

	I Grækenland og Spanien er over 50 procent af alle unge uden arbejde.

	44 procent af alle grækere har nu en indkomst, der ligger under landets fattigdomsgrænse.

	Der er en dyb kløft mellem Nord- og Sydeuropa, og EU mangler evne til at løse den økonomiske krise. Derved undergraves folks tillid til det demokratiske system.

	Man har alt for længe holdt fast i troen på, at besparelser kan løse problemerne, men denne vej har fejlet.

	Nedskæringer øger de sociale problemer.

	De svage genfinder sig selv i de nationale partiers retorik. De vender sig imod den intellektuelle klasse, som mangler indlevelse i det at være svag. Det nationale oprør går hånd i hånd med et socialt oprør.

	De venstreorienterede partier magter ikke oprøret. Hvor er deres idealer, som tager udgangspunkt i en globaliseret verden, som forvandles af informationsteknologi? Folk har mistet overblikket og tabt håbet.

	Mere end fremmedangst

	Dansk Folkeparti går ikke efter regeringsmagten, men vil være folkets talerør. Det folk, der ikke føler sig set af de gamle partier. Når Dansk Folkeparti bliver det største parti ved EU-valget, er det ikke kun angsten for de fremmede, der tæller. Partiet tiltrækker alle de folk, der føler verden uoverskuelig med dens informationsteknologi og åbne grænser. De føler sig sat af.

	Til maj vil vi se, at Dansk Folkeparti bliver det største parti, og ud over Europa vil lignende partier storme frem. EU-valget vil vise et oprør, der går dybt, fordi det giver tavsheden mæle. I hele Europa vil nationale politiske bevægelser afløse de gamle folkelige bevægelser, som partierne engang var en del af. I Frankrig er præsident Hollandes socialister en enorm skuffelse, og vælgerne flokkes om Den Nationale Front. I Holland slås man med Frihedspartiet, og i Storbritannien vokser det britiske uafhængighedsparti sig stort på bekostning af både de konservative og arbejderpartiet. Sverigedemokraterne står til 10 procent i meningsmålingerne og kan for alvor svække socialdemokraterne ved rigsdagsvalget til september.

	Færre end en tredjedel af befolkningen i de nye EU-lande i Østeuropa støtter demokrati og markedsøkonomi. Disse lande vil med Ungarn i spidsen ikke alene stå med nationale bevægelser, men også med en ultranationalistisk, fordi de bekæmper både romaer og muslimer. Østrig har i mange år haft Frihedspartiet, men det nye er, at nationale bevægelser viser sig i Tyskland og kan blive repræsenteret i EU-Parlamentet. Det er et folkeligt oprør, som må blive en øjenåbner for de partier, som ses som en del af finansverdenen og eliten. De gamle partier synes ikke at kende deres folk længere – men det folk har en styrke, som nu sætter sig igennem.

	Den styrke drænes ikke ind i de regeringsbærende partier, hverken socialdemokratiske, konservative eller liberale.

	Oprøret er kommet fra en kant, vi ikke bryder os om.

Asger Baunsbak-Jensen er præst og forfatter




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",40.0,19. april 2014,"	Man har alt for længe holdt fast i troen på, at besparelser kan løse problemerne, men denne vej har fejlet."
1414,/debat/2015/10/netanyahu-forvanskningen-holocaust,Netanyahu og forvanskningen af Holocaust,Gwynne Dyer," »Jeg kan ikke udstå ham. Han er en løgner,« sagde den daværende franske præsident, Nicolas Sarkozy, til den amerikanske præsident Barack Obama for fire år siden i en samtale om den israelske premierminister, Benjamin Netanyahu.
Obama svarede: »Du kan ikke udstå ham? Hvad skal jeg så sige? Jeg er nødt til at beskæftige mig med ham hver eneste dag.«
Det var en privat samtale, men vi kender til den, fordi den ved et uheld blev overhørt af journalister. Politikere kan vildlede folk, udelade vigtige fakta, spinde sandheden på et utal af måder, der tjener deres formål i situationen, men de viger normalt tilbage fra direkte løgne.
At blive fanget i at lyve er pinligt og undergraver troværdigheden. Politikere accepterer dog som regel, når kolleger ’tilpasser’ sandheden til deres egen dagsorden. Sådan er vilkårene i det politiske spil.
Det, som fik Sarkozy og Obama til at tale om Netanyahu som citeret, var den komplette skamløshed ved mandens løgne. Furoren over den israelske premierministers seneste udtalelse viser, at denne skamløshed har nået nye højder.
På den 37. Zionistiske Verdenskongres i Jerusalem erklærede Netanyahu, at da Hitler besluttede at udrydde jøderne, var det efter et råd fra palæstinensiske Haj Amin al-Husseini, daværende stormufti i Jerusalem.
Da Husseini mødte Hitler i Berlin i november 1941, skal han ved den lejlighed have givet rådet (ifølge referater, for der findes ingen lydoptagelser af mødet). Det var ifølge Netanyahu derfor, Holocaust fandt sted.
»Hitler ønskede ikke at udrydde jøderne på dette tidspunkt. Han ville deportere jøderne. Haj Amin al-Husseini sagde så til Hitler: ’Hvis du deporterer dem, kommer de bare til Palæstina, alle sammen.’ Hitler spurgte: ’Hvad stiller jeg så op med dem?’ Til det svarede muftien: ’Brænd dem’.«
Det var således, må vi forstå, i virkeligheden palæstinenserne, som satte Holocaust i værk, drevet af et ondartet og patologisk had til jøder. Adolf Hitler var blot et redskab i deres hænder.
Angreb skyldes fortvivlelse
Historikere har øjeblikkeligt fordømt denne usømmelige omgang med de historiske kendsgerninger. Størst forargelse er udtrykt af jødiske kommentatorer, der føler, at Netanyahu har foræret Holocaust-benægtere en stor gave.
Tysklands kansler, Angela Merkel, var så rystet, at hun i realiteten kaldte Netanyahu en løgner op i hans åbne ansigt. Stående ved siden af ??ham i Berlin sagde hun:
»Vi kan ikke se nogen grund til at ændre vores opfattelse af historien, især ikke i dette spørgsmål. Vi står i Tyskland ved vores ansvar for Holocaust.«
Men Netanyahu fortsatte med at insistere på, at det var Husseini, der først foreslog folkedrabet over for Hitler. Så hvorfor siger Netanyahu dette? Og hvorfor nu?
Fordi han har brug for at vise, at hans politik med at oprette og udvide jødiske bosættelser på Vestbredden – det vil sige på den sjettedel af det historiske Palæstina, der stadig har palæstinensisk flertal – ikke har spor at gøre med den seneste bølge af voldelige angreb på israelske jøder, begået af unge palæstinensere.
Angrebsbølgen er ganske alvorlig, og der tales om ’en tredje intifada’. 10 jøder er i den seneste måned blevet myrdet i gaderne af palæstinensere. Omkring 50 palæstinensere er blevet dræbt, herunder de fleste attentatmænd. Frygten og mistænksomheden er så intens, at i to tilfælde af forvekslet identitet har jøder dræbt eller såret andre jøder.
Der synes ikke at være en koordineret plan bag angrebene. De fleste iagttagere mener, at fænomenet primært skyldes fortvivlelse blandt unge palæstinensere, der ser deres drøm om en egen stat glide uopretteligt fra dem og ikke tror, at Netanyahu nogensinde vil tillade den at gå i opfyldelse.
Dette vil gøre Netanyahus politik til årsagsforklaring på voldsudbruddet, hvilket han ikke kan acceptere. Derfor søger han at bevise, at palæstinenserne af naturen hader jøder.
Pistolen er altid ladt
Dette er Netanyahus forklaring på de nuværende angreb: De er anstiftet af palæstinenserlederen, Mahmoud Abbas, som han bebrejder for at have sat de rygter i omløb, ifølge hvilke Israel skulle have planer om at udvide den jødiske adgang til Haram al-Sharif, området omkring Jerusalems Al-Aqsa-moské. Det er islams tredjehelligste sted, men det er også helligt for jøder under betegnelsen Tempelbjerget. Disse rygter har givetvis spillet en rolle i fremprovokeringen af angrebene.
Der er dog ingen beviser for, at Abbas står bag rygterne, og det forekommer usandsynligt, at han skulle have tilskyndet til dem. Hvad disse angreb vitterligt vidner om, er et folks tab af tro på udsigten til at få en palæstinensisk stat. Sidste uges aftale i Amman mellem den amerikanske udenrigsminister, John Kerry, Mahmoud Abbas og Jordans kong Hussein om garanti for bevarelse af de nuværende regler for adgang til det hellige sted har da heller ikke formået at dæmpe volden.
Rygterne var måske den udløsende faktor for volden, men pistolen er altid ladt. De palæstinensiske opstande i 1929 og 1936, som faktisk blev tilskyndet af stormufti Husseini, handlede også om den jødiske kolonisering af Palæstina. Det handler altid om jord, og det gør det også i dag. Det ved Netanyahu meget vel. Jord er også det egentlige motiv bag hans egen politik. Han har bare ikke råd til at indrømme det.
© Gwynne Dyer og Information. Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",3.0,31. oktober 2015,"Det, som fik Sarkozy og Obama til at tale om Netanyahu som citeret, var den komplette skamløshed ved mandens løgne. Furoren over den israelske premierministers seneste udtalelse viser, at denne skamløshed har nået nye højder."
12864,/debat/2011/01/tuneserne-maa-tilintetgoere-monster-ben-ali-skabte,"Tuneserne må tilintetgøre det monster, Ben Ali skabte",Soumaya Ghannoushi," Få tunesere havde forestillet sig, at den præsident, som undertrykte dem og holdt dem nede i 23 år, kunne være så skrøbelig, så sårbar. Da opstanden nåede Tunis, efter have bølget landet rundt i fire uger  og demonstranter belejrede det forhadte indenrigsministerium, hovedkvarter for en af regionens mest brutale sikkerhedsstyrker  faldt han fra hinanden som en papirtiger.
Fra den truende tyran under oprørets tidlige dage forvandlede Ben Ali sig til en bleg og skælvende gammel mand, der i tv-taler tiggede sit folk om at lade ham sidde i Kartago-paladset bare lidt længere  først i tre år, så kun seks måneder .
Hver gang brølede tuneserne tilbage: »Nej, ikke en dag længere!«. Rædselsslagen flygtede han ud af landet i nattens mulm og mørke. Først med kurs mod Frankrig, som der havde vist sig trofast til det sidste.
Men i Paris havde man nu omsider opfattet, at vinden var vendt, og i en tid måtte Ben Alis flakke planløst rundt over Middelhavet, før der endelig kom tilladelse til at lande i Jeddah i Saudi-Arabien.
Ben Ali-fænomenet dækkede i virkeligheden ikke over andet end en blanding af voldelig nedkæmpelse af al opposition, mafiøst bedrag og skamløs udenlandsk støtte. I årevis bevæbnede hans sponsorere ham og gav ham politisk dækning til kvæle sit folk. Som en god elev hos Den Internationale Valutafond, som garant for stabilitet og ihærdig bekæmper af islamisk fundamentalisme blev Ben Alis Tunesien et lysende eksempel på modernisering og succes. Med hans afgang kan den model for stabilitet, som blev købt til prisen for et underkuet folk, ikke længere forsvares, opretholdes eller udbredes.
Tunesernes revolution, som forviste Ben Ali fra deres land, giver nu genlyd i hver en by og landsby i den arabiske verden.
Første gang i arabisk land
Den fortvivlelse og ydmygelse, som araberne følte over USAs udskiftning af Saddams tyranniske regime, står i skarp kontrast til deres eufori over afsættelsen af Tunesiens diktator. Det er første gang, en arabisk nation er lykkedes med at tvinge en hensynsløs despot fra magten ved folkelige protester og civil ulydighed  og det helt uden udenlandsk intervention, statskup eller naturlig død.
Men med diktatorens afsætte er tuneserne kun kommet den halve vej til gøre deres ønsker om ægte reformer til virkelighed. Despoten er væk, men den politistat, der har kunnet vokse sig stor siden landets uafhængighed fra Frankrigs protektorat i 1956, er stadig i høj grad i live.
Det undertrykkelsesapparat, som blev udviklet af Habib Bourguiba, Tunesiens karismatiske landsfader, blev opgraderet til fuldkommenhed af den general, som arvede det. Af afmontere disse indgroede strukturer bliver ikke let. Men det er den udfordring, som tuneserne er nødt til at løfte for at fuldføre deres revolution.
Hvor araberne fejrer Tunesiens Jasmin-revolution og citerer digteren Abul-Qasim al-Shabbis kendte ord: »Hvis et folk en dag ønsker at leve, vil skæbnen høre deres bøn«, får deres diktatorkollegas skæbne det til at løbe koldt ned ad ryggen på regionens øvrige herskere.
Naboerne bæver angste
En begivenhed som Jasmin-revolutionen er deres værste mareridt. Intet frygter de mere, end at den tunesiske smitte skal sprede sig til deres eget folk, så meget desto mere da de fleste af dem enten har arvet magten fra deres fædre eller forbereder sig på at overdrage den til deres sønner.
Kun Libyens Moammar Gaddafi har brudt den dødslignende stilhed og har  som for at tale på alle despoters vegne  truet tuneserne med, at de vil komme til at fortryde deres opsætsighed.
Men selv om Tunesien er et lille land med en befolkning på kun 10 millioner og knappe naturressourcer har landet bedre forudsætninger for demokratisering end andre arabiske lande.
Dets befolkning er socialt homogen, overvejende urbaniseret og højt uddannet. Med afslutningen på Ben Alis æra aftegner der sig to strategier:
Første scenario indebærer en genindsættelse af det gamle regime med kosmetiske ændringer. Det er strategien for den såkaldte enhedsregering under den midlertidige premierminister Mohammed Ghannouchi  en mand, der tjente den nu faldne diktator  i årevis. (Ghannouchi blev onsdag aften tvunget til at træde tilbage, red.) Dermed vil de kræfter, som afspejler det ændrede tunesiske politiske landskab  uafhængige, socialister, islamister og liberale  være sat uden for indflydelse. Den nu vaklende enhedsregering synes opsat på at sætte uret tilbage, og fører sig frem, som om revolutionen aldrig var sket og søger at geninstallere det forhadte regeringsparti, Konstitutionel Demokratisk Samling (RCD), med de samme ansigter  bortset fra Ben Alis, selvfølgelig  og samme sikkerhedsapparat.
Koalition er løsningen
Det tunesiske folk vil af al magt modsætte sig dette, og det er grunden til, at nye protester allerede er brudt ud i mange byer. I stedet for »Ben Ali må gå« råbes der nu »RCD må gå«.
Den bedste alternative strategi er at smede en bred koalition af de kræfter, der kan nedbryde arven fra den despotiske, post-koloniale stat og skabe den forandring, som tuneserne har længtes efter i årtier.
Et sådant samarbejde er lykkeligvis allerede under dannelse mellem Kommunistiske Arbejderparti, ledet af Hamma al-Hammami, den karismatiske Moncef Marzoukis sekulære Kongresparti for Republikken, og det moderat islamiske Ennahda, som ledes af min far, Rashid Ghannouchi, hvortil kommer en række fremtrædende fagforeningsfolk og civilsamfunds-aktivister.
Deres fælles bitre erfaringer med fængsel og eksil har gjort disse koalitionspartnere mere pragmatiske og bedre i stand til at modstå et tilbagefald til diktatur og opbygge en stærk alliance omkring kravet om reelle forandringer.
En sådan partnerskabs- og konsensuspolitik er præcis, hvad tuneserne og araberne behøver for effektivt at nedbryde de totalitære strukturer, som har holdt  og stadig holder  dem i et jerngreb i generationer.
Soumaya Ghannoushi er idéhistoriker, tilknyttet School of Oriental & African Studies i London, fast klummeskriver i The Guardian og datter af Tunesiens reformislamiske oppositionsleder, Rashid Ghannoushi
© The Guardian og Information Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",7.0,20. januar 2011,"En begivenhed som Jasmin-revolutionen er deres værste mareridt. Intet frygter de mere, end at den tunesiske smitte skal sprede sig til deres eget folk, så meget desto mere da de fleste af dem enten har arvet magten fra deres fædre eller forbereder sig på at overdrage den til deres sønner."
5405,/debat/2014/03/laeserbreve-9,Læserbreve,," 
	Staten skal forske i cannabis

Annie Hagel, medlem af Hovedstadens regionsråd (EL)

	Sundhedsminister Nick Hækkerup (S) vil ikke gøre det lovligt at bruge cannabis som medicin, fordi der ikke er tilstrækkelig dokumentation for, at det virker. Sundhedsministeren mener, at der skal flere forsøg til, men at det er medicinalindustrien, der må udføre den slags forskning og udvikling. Men hvorfor dog det? Hvorfor kunne det ikke foregå i offentligt regi?

	Enhedslisten i Hovedstadens Regionsråd har forslået, at der igangsættes kliniske forsøg med medicinsk brug af cannabis. Det bør foregå på et eller flere af regionens hospitaler, så det kan blive afprøvet, om den gavnlige effekt – som patienter både i udlandet og her i landet oplever – kan eftervises videnskabeligt. Hvis effekten kan eftervises, er vejen for lovliggørelse banet. Regions- rådet har derfor bedt det til- knyttede sundhedsudvalg undersøge, hvad der skal til for at gøre det muligt at sætte forsøg i gang.

	Til kamp mod heldagsskolen

Astrid Glavind Carlsen, København

	Jeg synes ikke, at regeringen tænkte sig godt nok om, da det blev besluttet at indføre heldagsskolen. Jeg er 12 år, og jeg kan godt lide at gå i skole – men ikke hvis vi får heldagsskole. Sådan tror jeg, mange børn har det.

	Hver tirsdag har jeg fri klokken 15.45, og det syntes jeg er hårdt – man mister koncentrationen sidst på dagen, og hvis man så har lektier for, skal man gå direkte hjem og lave mere skolearbejde. De fleste børn, jeg kender, har en hobby, de dyrker i fritiden, men når vi skal have heldagsskole, kan vi ikke selv bestemme, hvilken hobby det skal være. Der kommer jo idræt i skolen, men det er ikke det samme. Vi får heller ikke tid til at være sammen med vores venner, når der skal være heldagsskole. Det kan godt være, at børnene i Kina går i skole til klokken 17 hver dag, men tror I, at de har det godt? Tror I ikke, at de får stress, og er de virkelig så meget klogere end os?

	Der er i forvejen ikke nok plads i skolegården til, at alle børn kan være udenfor i frikvartererne, så med heldagsskolen ender vi med at være indenfor hele dagen. Derfor siger jeg på rigtig mange børns vegne, at det er forkert, at vi skal have heldagsskole.

	Patentdomstol bliver en succes

Frank Jæger Nielsen, Sønderborg

	Den 25. maj afholdes der folkeafstemning for at afgøre, om Danmark skal gå med i aftalen om en fælles europæisk patentdomstol. Det er en vigtig afstemning, for hvis Danmark kommer med i det fælles patent, vil det blive lettere for vores hurtigt tænkende, innovative virksomheder at søge patenter i hele Europa på én gang.

	De små virksomheder, der i dag drives på bankernes nåde, har ikke råd til fordyrende ansøgninger og til at forfølge eventuelle patentrøvere i forskellige lande.

	Det er derfor godt, at man på forhånd har sagt, at der kommer en lokal afdeling af domstolen i Danmark. Sagerne vil blive ført på dansk, og hvis en sag kræver retsforfølgelse i andre lande, stilles danske tolke til rådighed. Det er et stort skridt i den rigtige retning for et lille land, der dog er nummer to i Europa inden for innovation.

	Der er danske arbejdspladser i at udvikle nye ideer. Derfor er det min påstand, at virksom- hederne i Danmark har brug for at kunne beskytte deres egne pat-enter til et økonomisk ansvarligt prisniveau, der ikke belaster driften mere end højst nødvendigt. Jeg stemmer derfor ja til den fælles europæiske patentdomstol.

	Økonomiske mål er enøjede

Claus Cornelius Hansen, Hørsholm

	Dagbladet Politiken bringer den 18. marts en kronik af tidligere overvismand Christen Sørensen, som i indledningen skriver: »Produktivitetsmaksimering bør aldrig blive et overordnet mål. De overordnede økonomiske mål bør være at maksimere folks levevilkår og en rimelig fordeling heraf«. Man måtte mene, at ingen ansvarlig økonom eller politiker kunne mene noget andet – jeg fornemmer dog, at det ikke er tilfældet.

	Giftig laks på gaflen

Ingelise Vinther Andersen, Silkeborg

	De norske opdrætslaks fra de dybe norske fjorde er så giftige, at det skriger på øjeblikkelig reaktion.

	Giften kommer dels fra medicin, som drysses ud i havet, fordi de alt for mange fisk i lakse- brugene bliver syge. Giften kommer desuden fra fiskefoderet, som er tilsat dioxin – hvilket kan have alvorlige konsekvenser: Det drejer sig om stoffer, som er regelsat, når det gælder frugt, grøntsager og kød – men ikke fisk.

	Danske politikere skal beskytte os mod giftstofferne, der blandt andet er kræftfremkald-ende og skader hjernen.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,20. marts 2014,"	Enhedslisten i Hovedstadens Regionsråd har forslået, at der igangsættes kliniske forsøg med medicinsk brug af cannabis. Det bør foregå på et eller flere af regionens hospitaler, så det kan blive afprøvet, om den gavnlige effekt – som patienter både i udlandet og her i landet oplever – kan eftervises videnskabeligt. Hvis effekten kan eftervises, er vejen for lovliggørelse banet. Regions- rådet har derfor bedt det til- knyttede sundhedsudvalg undersøge, hvad der skal til for at gøre det muligt at sætte forsøg i gang."
5787,/debat/2014/01/laeserbreve-5,Læserbreve,," 
	3F forfulgte postbude

Carsten Kofoed, København

	På det seneste har der kørt en del artikler om elendige arbejdsforhold på Københavns Postcenter fra 2008 til 2013. Jeg var selv ansat i perioden og havde en produktionschef, der havde sin lederuddannelse fra hæren. Det var bestemt ikke rart, men min vrede er i dag mest rettet mod min daværende fagforening 3F.

	I min afdeling var tillidsrepræsentanten frikøbt af ledelsen, hvilket betød, at han støttede den militære produktionschef i alle hans medarbejderfjendske tiltag: akkordræs, sorteringsprøver, tvangsforlængelser, ingen frihedsafvikling og psykisk chikane. Den socialdemokratiske fællestillidsrepræsentant var også købt fri fra produktionen, hvorfor han ligeledes blåstemplede den nu fyrede ledelses mishandling af medarbejderne.

	Vi stod således reelt uden en fagforening. Fagforeningen, der til daglig kalder sig »Danmarks stærkeste fagforening«, var omdannet til et slags fagligt hipo-korps, som bestående af overvejende socialdemokratiske tillidsfolk forfulgte ansatte, der kritiserede de horrible arbejdsforhold. Ansatte, som ledelsen derfor ønskede fyret.

	Økokøer er glade køer

Ole Sørensen, formand for mælkeudvalget i Økologisk Landsforening

	Knud Haugmark kritiserer i et læserbrev den 20. januar den økologiske produktionsform for kun at medføre »minimale forbedringer af dyrevelfærd«. Jeg tror ikke, at de hundredtusinder af danskere, der har deltaget i Økodag og oplevet de økologiske køer springe af begejstring over at blive lukket ud på marken i det fri, vil give ham ret. Alle økokøer kommer på græs i sommerhalvåret. Det er det mest naturlige for dem – det er dyrevelfærd i min optik. Kun en sjettedel af de ikkeøkologiske køer nyder samme frihed.

	Desuden har Knud Haugmark fået fakta galt i halsen, når han påstår, at økokøer spiser ikke-økologisk foder. Økokøer skal fodres med økologisk foder. Og i modsætning til, hvad han antyder, er antibiotikaforbruget hos økomælkeproducenter markant lavere end hos de konventionelle.

	Knud Haugmark omtaler økomælk som et nicheprodukt for de velstående. Igen må jeg korrigere. Hver tredje liter mælk danskerne køber, på tværs af indkomstgrupper, er økologisk. Det er der vist ikke meget nicheproduktion over.

	Skattely gavner ikke statskassen

Ida Bjørnlund, Aarhus

	Finansordfører Jesper Petersen (SF) skriver den 22. januar, at et salg af DONG-aktier vil være godt for skatteyderne.

	Kunne Jesper Petersen uddybe, hvordan det helt nøjagtigt vil komme de danske skatteydere til gode, at dele af DONG bliver solgt til et foretagende, der med al sandsynlighed aldrig vil komme til at betale skat i Danmark?

	Kollegier snydes af kommunen

Johan Rasmussen, København

	Eftersom Københavns Kommune for nylig har ændret indstillingsreglerne for boliganvisning på de københavnske kollegier, stiger vores husleje nu med 600 kroner. Kommunens nye centrale indstilling, som vi i lang tid har modarbejdet her på Kollegiet Ryesgade, koster os rigtigt mange penge. I vores tilfælde betyder de nye regler en huslejestigning, da kommunen har tørret regningen af på os. I det store hele, skal vi altså til at betale for noget, der indtil nu har været gratis. Derudover får vi ikke nogen indsigt i, hvem der skal bo på kollegiet, førend de flytter ind.

	Vi står altså langt dårligere end før, og vi skal tilmed betale for det. Når vi kontakter kommunen oplever vi, at vi snakker for døve ører. Vi vil gerne skabe offentlig debat om problemet, for vi synes ikke det er fair, at vi skal betale for en vare, som vi ikke selv ønsker.

	Auken efterlever ikke egen kritik

Lisbeth Larsen, Roskilde

	Ida Auken (SF) udtrykker den 22. januar i kommentaren Venstres blinde markedstro en vis politisk uenighed med Søren Pind (V), om hvorvidt markedet skal have »lov til at tale«. Ida Auken skriver, at markedet aldrig er et mål i sig selv, og at historien har vist, at uregulerede markeder kan skabe finanskriser, miljøkatastrofer og et skævt sundhedssystem.

	Det er bemærkelsesværdige nye toner fra SF, som ellers syntes på vej til at finde fodslag med socialdemokraterne om at styrke konkurrencestaten. Rigtig spændende bliver det derfor, om Ida Auken i de kommende måneder selv introducerer et marked for affaldsforbrænding, som i dag varetages af kommunerne. Det ser ud til, at miljøministeren er af den opfattelse, at borgernes sikkerhed for høj miljøbeskyttelse og sikkerhed for levering af billig affaldsvarme bedst sikres ved at etablere et kommercielt marked. At det kommer til at koste borgerne penge. Det bliver derfor interessant at holde ministeren op på hendes synspunkter, hvis hun og Annette Vilhelmsen (SF) ikke kun mener, at det skal gælde boligområdet.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,24. januar 2014,"	Kunne Jesper Petersen uddybe, hvordan det helt nøjagtigt vil komme de danske skatteydere til gode, at dele af DONG bliver solgt til et foretagende, der med al sandsynlighed aldrig vil komme til at betale skat i Danmark?"
8212,/debat/2013/01/erindre-uforstaaelige,Om at erindre det uforståelige,Peter Buhrmann," I går var det Auschwitz-dag, og mange lande i Europa benytter hvert år dagen til at mindes ofrene for nazismens forbrydelser. Den 27. januar 1945 var dagen, hvor udryddelseslejren Auschwitz-Birkenau blev befriet af sovjetiske tropper. Da man for første gang officielt markerede Auschwitz-dagen i Tyskland i 1996, udtalte daværende Forbundspræsident Roman Herzog, at erindringen om Auschwitz ikke må slutte, og i Tyskland flager officielle bygninger derfor på halvt denne dag.
Især i Tyskland har man siden Murens Fald ført en meget aktiv erindringspolitik. Rundt omi de tyske byer blev der fra 2003 nedlagt trædesten med navnene på de myrdede mennesker, der boede i husene under nazismen. I Berlin opførte man mellem 2003 og 2004 det meget omfattende mindesmærke for Europas myrdede jøder, og vil man danne sig et indtryk af omfanget af mindemærker i Tyskland om og for ofrene for nazismen, kan man konsultere det knap 2.000 sider (sic!) store katalog, som Bundeszentrale für politische Bildung udgav i 1999. Man kan godt få indtryk af, at der snarere end erindringskultur er tale om en veritabel erindringsindustri.
Indadvendt erindring
Imidlertid har erindringskulturen også ældre og mere indadvendt-subjektive udtryk. Et af de mest kvalificerede og også komplicerede finder man hos den rumænsk-tyske og jødiske forfatter Paul Celan (1920-1970), der begik selvmord omkring den 20. april 1970 (hvilket ville have været Hitlers 79 års fødselsdag) ved at drukne sig i Seinen. Holocaustoverleveren Celan, hvis forældre døde i en tysk arbejdslejr, investerede både liv og forfatterskab i at holde mindet om Holocaust og Auschwitz i live. Og han gjorde det ved at skrive digte, der modsætter sig almindelige forståelsesbegreber, og som er holdt i et sprog, der er bevidst uforsonligt, utilnærmeligt, ja, dunkelt.
Celan var udover at være en usædvanlig digter også en fremragende oversætter af lyrik fra hele syv sprog til tysk. F.eks. er hans oversættelse af 21 af Shakespeares sonetter endnu den dag i dag anerkendt som den bedste. Allerede som ung var han i stand til at tale og skrive så forskellige sprog som rumænsk, tysk, jiddisch og russisk. Sidenhen lærte han sig også både fransk og engelsk på meget højt niveau. Denne sproglige mangfoldighed kom til at præge hans forfatterskab og mange af de relativt få digte (det blev kun til i alt otte korte digtsamlinger), han nåede at skrive, er flersprogede. Et af de mere kendte digte, »In Eins« – på dansk »I et« – der blander referencer til Det Gamle Testamente med begivenheder fra Den Spanske Borgerkrig, omfatter sprogbidder på spansk, fransk, tysk og hebraisk. Hans mest berømte digt er »Todesfuge« – på dansk »Dødsfuga« – der i første omgang udkom på rumænsk, men siden på tysk, er skrevet, da han kun var 24 år gammel og sad i en arbejdslejr i Rumænien.
Uforståelige digte
Det var imidlertid hverken Celan som sproggeni eller intellektuel, der gjorde ham til den særlige digter, han endte med at blive. For ham kom Holocaust, jødeforfølgelserne og netop Auschwitz til at stå som en særlig menneskelig og især poetisk udfordring. Det fuldstændigt forståelsesblokerende i nazisternes udryddelsesvanvid plantede en digterisk ambition i den unge lyriker: Han satte sig for at skrive digte, der for læseren skulle være præcist ligeså uforståelige som Holocaust. Og han gjorde det på dét tyske sprog, der var mordernes.
For Celan var nazismen et produkt af Den Vestlige Verdens oplysnings- og vidensbegreb. Det systematiserede mord på jøderne, den kyniske logistik i udryddelseslejrene, togbanerne derhen – alt var for ham den perverterede udgave af det moderne industrisamfund. Hvis en gentagelse af Holocaust skulle undgås, var det derfor ikke endnu mere af den oplysning der skulle til, som havde medført fænomenet i første omgang.
Celan modarbejdede på sin vis, at Auschwitz blev til genstand for samtale, pædagogik eller en systematiseret erindringskultur. Da man i efterkrigstidens forbundsrepublik ville vise reverens for de døde og derfor trykte hans »Todesfuge« i skolebøgerne, modsatte Celan sig det, fordi han mente, at oplæsning af digtet i skoleklasserne blev til en undskyldning for en reel og mere alvorlig beskæftigelse med fortiden og fortidens synder.
Det ubeskrivelige
Celan opfattede Holocaust som en begivenhed, der unddrog sig enhver sproglig beskrivelse. Ordet ’ond’ var ganske enkelt ikke ondt nok. For digteren udgjorde dette forhold et spændende problem. Hvordan digte om det, der i helt eminent forstand unddrog sig sprogliggørelse? Det poetiske trick for Celan blev at tvinge sproget til at tie. Han forcerede sine digte, tvang dem ud i nogle ekstremer, hvor de kun med nød og næppe kunne forstås. Således kunne tavsheden tale – digtet kunne være en pause, en afbrydelse, en cæsur. Tavse som graven og som de kvalte stemmer – sådan er Celans digte. På den måde kunne Auschwitz forblive uforståeligt. Auschwitz kunne forblive et sted, som vores forståelse og sprog, ja vores fatteevne, ikke kunne betræde. Og på den måde er de også i dag en torn i vores bevidsthed. Og tavsheden tillader en eftertænksomhed, der for Celan modarbejdede den glemsel, han frygtede. Celan arbejdede som digter for den erindring, som også Roman Herzog henviste til i 1996. Men han gjorde det på sin helt egen og individuelle måde. Han var fuldstændig klar over, at han ikke henvendte sig til masserne. For ham var det den enkelte – hin enkelte læser – der stod i centrum. Det var hans håb, at han ved en sådan direkte kontakt kunne mobilisere forståelse for sit projekt.Celan skrev sine digte i årene fra 1944 og frem til sin død i 1970. Som årene skred frem, blev han mere og mere klar over det umulige i sit forsøg på at italesætte det, han udmærket vidste ikke kunne siges. Hans digte taler smertefuldt om denne viden. Som årene skred frem blev hans lyrik mere og mere forknudret og umedgørlig. En anerkendt tysk filolog sagde engang til mig, at han aldrig ville beskæftige sig med Celans allersidste digtning, for – som han sagde – »det er jo slet ikke sprog«. Celan følte sig tvunget til at presse den æstetiske citron, til slut var der ikke mere, og digtene blev forenet med den tavshed, de hele tiden havde været nært beslægtet med.
Gravsten over de døde
Mange af de sidste digte fra 1967 og frem til 1970 har vand som tema. Her findes der svømmende ord, et svømmende lys, svømmehud mellem ordene osv. Læs f.eks. følgende korte 4 vers, der udgør hele digtet:
 
Klopf dieLichtkeile weg:das schwimmende Worthat der Dämmer.
 
Banklyskeglen væk:det svømmende ordhar dæmringen.(oversættelse PB)
 
Det er som om disse digte foregriber digterens druknedød. Og omvendt er det, som om selvmordet er digterens sidste digt eller måske en sidste poetisk gestus.
Vi, som læsere af Celan, behøver ikke at se nær så negativt på hans værk, som han selv gjorde. Når man beskæftiger sig med Anden Verdenskrig, Holocaust og Auschwitz, skræmmes man uværgerligt over katastrofens omfang. Man tænker på de mange døde, hvis aske blev hældt ud i Weichsel-floden. De fik end ikke en gravsten. På en vis måde kan man læse Celans digte som gravsten eller epitafium over de mange mennesker, der døde, og som blev nægtet en sten. Som gravsten holder disse digte fast i en del af Europas historie, som Auschwitz-dagen markerer og som aldrig må gå i glemmebogen.
 
Peter Buhrmann er forstander for Højskolen Østersøen i Aabenraa og ph.d. i tysk




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",5.0,28. januar 2013," I går var det Auschwitz-dag, og mange lande i Europa benytter hvert år dagen til at mindes ofrene for nazismens forbrydelser. Den 27. januar 1945 var dagen, hvor udryddelseslejren Auschwitz-Birkenau blev befriet af sovjetiske tropper. Da man for første gang officielt markerede Auschwitz-dagen i Tyskland i 1996, udtalte daværende Forbundspræsident Roman Herzog, at erindringen om Auschwitz ikke må slutte, og i Tyskland flager officielle bygninger derfor på halvt denne dag."
369,/debat/2016/04/haard-udenrigspolitikken-lov-vaere,Hvor hård har udenrigspolitikken lov at være?,Knud Vilby," Regeringens svar på gode humanistiske forslag er ofte, at Danmark ikke kan redde hele verden. Rigtigt. Vi kan heller ikke bombe hele verden. Men nu skal vi altså også i gang i Syrien.
Det skal vi, fordi vi vil bekæmpe Islamisk Stat, og fordi vi er allierede med USA. Vi vil støtte en stor koalition, hvori de fleste medlemmer er ret passive, men vi vil være dukse. Og vi gør det uden en egentlig langtidsplan, ligesom det er meget uklart, hvem der tager over, hvis områder med vores militære bistand befries for Islamisk Stat (IS). Det skal være det syriske folk, siger udenrigsminister Kristian Jensen (V) – men hvad betyder det konkret?
De politiske partier, der støtter op bag beslutningen om at rykke den militære indsats ind i Syrien, er i øvrigt indbyrdes uenige om, hvad formålet er. Dansk Folkeparti vil hurtigt ind og hurtigt ud. Udenrigsministeren garanterer, at vi ikke kommer hurtigt ud, men deltager i omfattende langtidsindsatser. De Konservative vil gøre langt mere militært, end der er lagt op til. Radikale Venstre vil helst gøre lidt mindre – i hvert fald vil de konsulteres om at rykke ind med landtropper, vel vidende at når der er sagt ja til den store operation, er det nok ret ligegyldigt, hvad de radikale senere siger.
Regeringen håber, at den militære indsats kan begrænse terrorrisikoen ved at svække IS, men mange frygter, at den vil øge terrortruslen ved at skabe endnu mere had mod Vesten og alt det, vi står for. Jo mere den militære koalition domineres af Vesten, des større er den risiko.
Der er med andre ord ikke så meget, der tyder på, at den samlede plan er meget bedre end ved de øvrige danske krigsindsatser gennem de seneste år. Til gengæld bekræfter regeringen ærligt, at risikoen er større. Også risikoen for civile tab.
Løfter om det modsatte
Udenrigsministeren siger desuden, at den militære indsats ikke kan stå alene. Underforstået: Hvis vi skal undgå mere terrorisme og flere flygtninge og mere elendighed i en konfliktfyldt verden, skal der mere til.
Men hvordan er det så med Danmarks vilje til at gøre mere på de andre centrale nøgleområder? Hvordan ser det ud i forhold til situationen for to-tre år siden, hvor Danmark økonomisk var en lille smule fattigere, end vi er i dag, og hvor vi derfor også havde lidt dårligere råd til en stor international indsats?
Alle er enige om, at FN trods bureaukrati og svagheder er helt afgørende i disse år. Uden FN ville flygtningestrømmen fra Mellemøsten være endnu større og situationen i nærområdernes lejre endnu mere desperat.
Men Danmark har på under to år reduceret støtten gennem FN og til FN med næsten en tredjedel.
Alle er enige om, at klimaændringer allerede nu øger fattigdom og nød og sociale spændinger i verden, og mange mener, at klimaændringer øger konflikterne i Mellemøsten, fordi det bliver stadig vanskeligere at leve et traditionelt liv. Klimaændringer skaber flugt.
Men Danmark har beskåret klimaindsatser med over 50 procent. Det kommer i øvrigt efter de voldsomme nedskæringer allerede under Anders Fogh-regeringen og trods statsminister Lars Løkke Rasmussens (V) løfter om at give mere til området.
De fleste er enige om, at uden indsatser for at skabe beskæftigelse og bekæmpe fattigdom vil der komme nye flygtningestrømme ikke mindst fra Sahel-regionen i Afrika.
Men Danmark har halveret den bilaterale udviklingsbistand. Indsatser for landbrug og landbrugsforskning er stort afviklet.
Mange er enige om, at befolkningstilvækst, specielt i Afrika, er et problem, der kan skabe nye flygtningestrømme. Man ved, at indsatser for at styrke kvinders reproduktive sundhed virker. Familieplanlægning samt undervisning af piger og kvinder får fødselstallene til at falde og giver nye generationer et bedre liv.
Men Danmark har skåret voldsomt ned på undervisningsbistand, og på indsatser for familieplanlægning, for eksempel i FN’s familieplanlægningsorganisation UNFPA. Indsatsen over for børn svækkes også via beskæring af støtten til UNICEF.
Mange mener, at indsatser for konfliktforebyggelse er underprioriterede og giver en del gode resultater for få penge.
Men Danmark har meldt klart ud og trods tidligere mundtlige tilsagn fjernet støtten til FN’s Fond for Kriseforebyggelse og Genopretning og til FN’s Fredsopbygningsfond.
Danmark har stort set fastholdt niveauet for egentlig humanitær bistand.
Men snakken om øget støtte i nærområderne er luft.
Nogle vil i dag begrunde mange af nedskæringerne med, at vi bruger flere penge til at modtage flygtninge.
Men store nedskæringer blev besluttet, inden flygtningestrømmen satte til. Det var ikke, fordi vi ikke havde råd – men fordi regeringen prioriterede denne del af verden fra, på et tidspunkt hvor vi er rigere end nogensinde. Da vi var fattigere, valgte vi at have råd til mere.
Ofte i front
Lad mig skynde mig at understrege, at civile internationale indsatser ikke altid giver de ønskede resultater. FN er præget af ineffektive organisationer. Der er bureaukrati, og der er spild. Men netop derfor var Danmark også tidligere – sammen med de øvrige nordiske lande – optaget af at påvirke de nødvendige reformprocesser. Det hører vi heller ikke så meget om længere.
Og så gælder det altså også, at bomber ikke altid fører til de ønskede resultater og alt for sjældent til fred. Danmarks erfaringer med civil bistand er alt andet lige langt bedre end Danmarks erfaringer med krigsindsatser.
En gang talte Statsministeriets og Udenrigsministeriets folk stolt om, at Danmark stod for en aktivistisk udenrigs- og sikkerhedspolitik, og at Danmark var en slags rollemodel i verden med bløde internationale indsatser for fred og sikkerhed, miljø og udvikling. Vi producerede sikkerhed, sagde man. Det er længe siden nu.
I dag definerer regeringen og dens støtter aktivistisk udenrigspolitik som en udenrigspolitik præget af, at Danmark går aktivt med i militære alliancer. Ofte i front.
Folketinget har mig bekendt aldrig nogensinde haft en samlet overordnet debat om, hvordan vi synes, at balancen mellem det bløde og det hårde skal være. Det bliver til enkeltbeslutninger og de militære flertal, der kan skrabes sammen blandt partier med vidt forskellige holdninger. Aldrig en samlet overordnet vision for, hvad Danmarks konstruktive rolle i verden kunne være.
Knud Vilby er journalist og tidl. formand for Mellemfolkeligt Samvirke. Kronikken er en redigeret udgave af den tale, han holdt ved protestarrangementet på Christiansborg Slotsplads tirsdag i anledning af Folketingets andenbehandling af beslutningen om at udvide den danske krigsindsats til også at omfatte Syrien




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",9.0,20. april 2016,"I dag definerer regeringen og dens støtter aktivistisk udenrigspolitik som en udenrigspolitik præget af, at Danmark går aktivt med i militære alliancer. Ofte i front."
2969,/debat/2015/03/tag-skifergasklager-alvorligt,Tag skifergasklager alvorligt,Jakob Bønløkke," Der bør laves en ordentlig undersøgelse af helbredsproblemer ved skifergasudvinding.
Da vindmølleindustrien voksede til en stor industri var der ikke megen interesse for, om menneskers helbred blev påvirket. I dag har den folkelige bekymring over de største møller standset flere projekter. Det ville have været en god investering at have brugt penge på at undersøge, om møllerne kunne medføre helbredsproblemer, frem for at stå uden den viden i dag.
Nu er der måske et nyt energieventyr på vej, og der er ingen grund til at begå samme fejl igen. Snart går forsøgene med udvinding af skifergas i gang ved Dybvad. Udover skade på naturen kan udvinding af gassen måske medføre gener og påvirke helbredet. Udvindingen medfører rystelser, støj og luftforurening fra lastbiler og risiko for forurening med metan, kemikalier og radioaktivitet til luft og grundvand. Dette kan især genere de nærtboende. Men hvordan påvirkes helbredet og hvor langt væk fra boringen kan det mærkes? Det undersøges ikke med en VVM-redegørelse.
Dansk geologi, geografi og miljøkrav afviger fra forholdene i USA, hvor industrien er stor. Kun få undersøgelser er gennemført. Og selv om undersøgelser tyder på øget forekomst af visse helbredsproblemer er det hidtil blevet imødegået med argumentet om, at sikkerheden er større med den teknologi, der anvendes i Danmark – noget vi reelt ikke ved endnu. Det må derfor være oplagt at etablere en grundig overvågning af alle de mulige helbredsproblemer i forbindelse med etablering af anlæg i Danmark.
Overvågning
Hvis det viser sig at være en sikker teknologi, men der ikke foreligger uafhængige undersøgelser, vil teknologien fortsætte med at møde politisk modstand. Og hvis der viser sig problemer, bør det opdages tidligt. Store anlægsarbejder, der introducerer ny teknologi og mulige miljøpåvirkninger, bør overvåges ikke bare af teknikere, men også af eksperter i sundhed. Det er på tide at bevillige en undersøgelse af mulige skadevirkninger og af borgernes symptomer.
Undersøgelser, der følger ændringer over tid, vil være de bedste, men det er endnu ikke for sent at begynde at indhente viden. Fra et sundhedsperspektiv er det indlysende bedst, hvis beslutningerne om udvinding af skifergas tages på et så oplyst grundlag som muligt. Dertil hører viden om symptomer og helbredsskader.
Jakob Bønløkke, Aalborg
",4.0,13. marts 2015, Der bør laves en ordentlig undersøgelse af helbredsproblemer ved skifergasudvinding.
2580,/debat/2015/05/kun-nationalstaten-kan-garantere-vores-frihed,’Kun nationalstaten kan garantere vores frihed’,Ditte Jensen," – Hvorfor er forsvaret af de nationalstatslige grænser så centralt et punkt for dig, når vi i dag ikke står over for en konkret ydre fjende?
»Fællesskab er forudsætningen for frihed, og det nationale fællesskab sikrer frihed for en gruppe af mennesker, som kalder sig et folk. Vi har nationalstater, fordi de sætter en grænse mellem ét folk og deres måde at organisere deres samfundsliv på og andre grupper af mennesker, som måske gerne vil organisere sig på andre måder. I den forstand ser jeg nationalstaten som en garant for folkelig frihed.«
– Men der var jo demokratiske fællesskaber før nationalstaten. Hvorfor er der et behov for lige netop det nationalstatslige fællesskab?
»Grunden til, at vi historisk set har nationalstaten, er jo, at den har udkonkurreret andre alternative måder at organisere sig på – bystater, løse føderationer og hansestæder. Det er evidens nok for mig. Nationalstaten er en overlegen konstruktion. Selv om vi har trukket arbitrære grænser, og det har været brutalt, har nationalstaten vist en evne til at løse problemer. En evne til at håndtere det politiske fællesskabs muligheder for at lave social koordination, og det er sådan set det, det drejer sig om. Jeg kan ikke se reelle alternativer til nationalstaten i dag.«
– Hvori består truslen mod nationalstaten?
»For det første i en stigende økonomisk globalisering, en verdensomspændende kapitalisme, som er grænseløs i enhver henseende. Den gør det ekstremt svært at opretholde nationale økonomier. Mange politiske beslutninger kan ikke træffes, fordi der ikke er mulighed for at sætte politiske rammer for den her form for kapitalisme. Derfor kan man forvente, at nationalstaten lider et legitimitetstab i kraft af, at den ikke rigtig kan løse fundamentale problemer, fordi den ikke kan regulere økonomien. Det betyder, at folk begynder at spørge: ’Jamen, hvad kan vi så bruge nationalstaten til?’ Eller måske værre endnu: ’Hvad kan vi bruge demokratiet til?’«
»Samtidig er der en mere kulturel civilisatorisk trussel. Nationalstaterne er bygget op omkring nogle kernekulturer. På godt og ondt. Nogle fælles forestillinger, værdier, anskuelser og religiøse tydninger, der kan være mere eller mindre imaginære, det er sådan set ligegyldigt. Men de skaber en form for intern solidaritet, der bliver truet af, at vi får store grupper af mennesker ind, som på ingen måde deler vores civilisatoriske grundværdier. Nationalstaten kan kun fungere, når borgerne føler en naturlig solidaritet med hinanden. Jeg mener f.eks., at der er en modsætning mellem kristendommens forståelse af mennesket i forhold til den muslimske tilværelsesforståelse. Og ja, vi kunne forestille os, at det havde været islam eller en anden religion, der havde været betydningsgivende for vores samfund, men det blev det bare ikke.«
Kan ikke tjene to herrer
– Kan EU ikke overtage noget af den evne til at løse problemer og handlekraft, som nationalstaterne har mistet?
»Hvis EU som et fælleseuropæisk projekt appellerede så stærkt til os, at vi ville dø for EU-flaget, så var det jo ikke noget problem. Så var vi i stand til at lave en trappedeling af vores loyalitet og solidaritet. Men sådan er det ikke. Vi er naturligt meget mere bundet, meget mere forpligtet, meget mere loyale over for vores eget land, vores egne medborgere. Vi kan simpelthen ikke tjene to herrer. Ikke både være loyale over for fædrelandet og de problemer, vi slås med der, og så EU. Et godt eksempel er den nuværende krise i Grækenland. Jeg tror, at grækerne, som i lang tid har været meget EU-venlige, næsten liderlige, i dag vil opleve EU som en monstrøs institution, der nu forsøger at gennemtrumfe neoliberale sparekure i det græske samfund. En økonomisk kurs, som går i en diametralt modsat retning af det, grækerne rent faktisk har valgt den nuværende regering på.«
– Men har vi ikke brug for international solidaritet, der kan løse problemer, der ikke længere er nationalstatslige af natur?
»Jo, vi har i høj grad brug for internationalt samarbejde og solidaritet. Men forudsætningen for et forpligtende internationalt samarbejde er velfungerende nationalstater. Uden dem er samarbejdet ikke muligt. Hvis nationalstaterne ikke fungerer og ikke har en høj grad af sammenhængskraft, er det ikke muligt at stable et velfungerende internationalt samarbejde på benene.«
– Men solidaritet og sammenhængskraft er vel ikke nødvendigvis nationalt funderet?
»Nationalstater appellerer til os som samfundsborgere, der lever sammen og træffer fælles beslutninger, fordi den netop baserer sig på et folks følelse af at høre sammen, at have et skæbnefællesskab og en fælles historie og måske en eller anden form for etnisk homogenitet. Det er jo ikke noget tilfælde, at vi oplever de første demokratier i det antikke Grækenland, som netop havde en høj bevidsthed om, hvad det ville sige at være en del af den græske kultur. De var grundlæggende ens i deres kulturelle opfattelser, og derfor kunne de tillade sig at være politisk uenige. Man kan sige, at forudsætningen for, at man kan have et demokrati er, at man tør stole på hinanden. At man tør acceptere, at nogle gange kommer jeg i mindretal, men det betyder ikke, at flertallet hugger hovedet af mig. Den gensidige kontrakt baserer sig på, at man har en gensidig solidaritet og respekt for hinanden, uanset om man er venstre- eller højreorienteret. En af de måder, man kan sikre den interne solidaritet og dermed også demokratiet, er med nationalstaten. «
– Demokrati er jo også tæt knyttet til forestillingen om pluralisme, hvordan hænger det sammen med opretholdelsen af de nationalstatslige grænser?
»Demokratiets fødsel i en europæisk kontekst er beskidt. Man udryddede al heterogenitet internt i den kultur, man gerne ville gøre til nationalstat. Der altså en sammenhæng mellem homogenitet og udviklingen af de nationale demokratier, som vi ikke kan ignorere.«
Bevar mangfoldigheden
– Er du ikke bange for at ende i kategorien ’racist’?
»Nej, på ingen måde. Jeg ser mennesket som ånd, som et kulturvæsen. For mig giver det ingen mening at anvende racebegrebet, når vi taler om mennesker. For det andet tror jeg, at alle kulturer og civilisationer er ligeværdige. Vores kultur er ikke bedre end andres kulturer. Vi skal ikke forsøge at pådutte andre kulturer vores normer og værdier, til gengæld skal andre heller ikke pådutte danskerne normer og værdier fra f.eks. den muslimske kultur. Vi skal bevare verdens mangfoldighed og ikke tilstræbe en homogen verdensomspændende global kultur. Det er derfor, jeg er så stærk tilhænger af suveræne nationalstater og stærk modstander af ukontrolleret indvandring og global kapitalisme. De er begge ødelæggere af de oprindelige og historiske kulturer.«
– Kunne man ikke forestille sig, at man med de multikulturelle fællesskaber er på vej over i en ny type af demokratiske fællesskaber?
»Jeg kan simpelthen ikke se, at der er noget tegn på det i horisonten. For uanset hvor veluddannede folk er, og uanset hvor globaliseret vores ungdom er, er vi stadigvæk tyskere og danskere og spaniere, og vi har forskellige udgangspunkter og sprog. Man kan godt tale om, at vi har nogle fælleseuropæiske værdier, måske ligefrem nogle fællesglobale værdier, men de er så overordnede, at de ikke virker forpligtende. Langt de fleste moderne lande hylder f.eks. et eller andet princip om ytringsfrihed. Men det afgørende er ikke ytringsfriheden i sig selv, det er, hvordan vi tolker ytringsfriheden i den kontekst, vi lever i. I Tyskland må du ikke benægte Holocaust, det må du gerne i Danmark. Og hvorfor må du så ikke det i Tyskland? Fordi tyskerne selvfølgelig har en speciel historisk erfaring.«
»Det er min tese, at fællesskaber ikke kan rumme for meget heterogenitet. Grænsen mellem mig og en tysker er sat ved grænsen. Den er sat både symbolsk, men også reelt, og grænserne følger nogle nationale kulturer. Og der, hvor de ikke gør, er der store problemer. Lad os tage et land som Belgien. Et veludviklet, højt industrialiseret land med en højtuddannet befolkning, men du har to grupper i det land, hvis eneste forskel er, at de taler to forskellige sprog, og de kan ikke blive enige.«
Høj grad af homogenitet
– Men er der ikke også en risiko for, at nationalstaten skaber en form for monokultur?
»Det har jeg ikke noget imod. Der skal selvfølgelig ikke herske en fuldstændig homogenitet, for så bliver det autoritært og totalitært. Men der bliver nødt til at være en forholdsvis høj grad af homogenitet i hvert fald i forhold til nogle bestemte grundværdier. Hvis der ikke er det, bliver det et samfund, hvor man har en borgerkrig, bare med civiliserede metoder. Som i USA, hvor det, der afgør din fremtid, er, hvorvidt du har den ’rigtige’ hudfarve, eller om du er født med en sølvske i munden. Det er tragisk.«
– Hvad skal der til for at forsvare nationalstaten?
»Selvfølgelig kræver det et militært forsvar, når man taler om nationalstater, det gælder jo også for alternativerne til nationalstater. Men det vigtigste våben, nationalstater kan mobilisere, er det, der foregår inde i hovedet på folk, dem der beboer nationalstater.«
»Den kulturelle kamp er den allervigtigste. Her kan vi genlære noget af marxismen og Antonio Gramsci, som netop betonede, at en af de væsentligste faktorer for at kunne gennemføre i det tilfælde en marxistisk revolution, Gud forbyde det, var at skabe en kulturel revolution. Det er et spørgsmål om at ændre folks opfattelse af, hvem de er, og hvor de kommer fra, ved at gå ind og påpege nogle fundamentale og dybere liggende værdier. Det samme gælder, hvis vi gerne vil bevare nationalstaten.«
– Har nationalstaten udviklet sig til et højrefløjsprojekt?
»Jeg mener i allerhøjeste grad, at man som socialdemokrat bør støtte nationalstaten, fordi nationalstaten og hele begrebet om nationer er med til at skabe en stærk solidaritet og lever af at beskytte den solidaritet, som gør en velfærdsstat mulig. Der er klar empirisk evidens for, at jo mere etnisk diverse samfund er, des sværere er det at opbygge universelle velfærdsstater, fordi der ikke er den nødvendige solidaritet mellem befolkningsgrupperne. Men nationalstaten er ikke bedre end det nationale fællesskab og den evne, det nationale fællesskab har til at skabe en fælles politisk skæbne og en fælles politisk identitet.«




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",10.0,15. maj 2015,– Hvori består truslen mod nationalstaten?
11719,/debat/2011/08/hjertet-bloede-ngoer,Skal hjertet bløde i ngo'er?,Jean-Lorentz Lafontaine og Jambo Shule," Når jeg går en tur i København, mødes jeg ofte af unge mennesker facere - der på en mere eller mindre aggressiv måde prøver at hverve mig som donor til en hjælpeorganisation, som de egentlig ikke har den store viden om.
Bagefter kan jeg læse i avisen, at der er ngo'er der bruger op til 75 procent på administration og markedsføring. Og jeg får fornemmelsen af, at det ikke handler om hjerteblod men derimod om at få den største del af de penge, der er i samfundet, der kan bruges på udviklings- og nødhjælp.
For der er ingen tvivl om, at nødhjælp er blevet en storindustri, der bliver drevet som en moderne virksomhed med investeringspolitik, markedsføring og medietræning. Der blæses til kamp om de penge, som almindelige danskere er villige til at donere. Og det virker, som om målet at hjælpe verdens fattige borgere overses i jagten på pengene.
Effekten er, at man på en tur ned af Strøget skal forholde sig til, om man vil hjælpe fattige børn, fattige kvinder, støtte uddannelse, støtte naturen, støtte dyr i sidste ende en overflod af informationer og et umuligt valg.
Selvfølgelig skal der være en vis grad af professionalitet i store organisationer eller virksomheder som mange ngo'er jo er. Jo mere effektivt organisationen drives, jo mere hjælp kan vi sende derhen, hvor der er brug for det. Men det er vigtigt at huske, at i modsætning til en virksomhed, så forventes det, at en ngo har et stærkt ideologisk grundlag.
En udfordring
Så udfordringen er at kombinere professionel virksomhedsledelse med ideologi og hjerteblod. For ikke længe siden så jeg en større ngo søge en ny direktør og der stod i stillingsopslaget, at kendskab til udviklingsarbejde ikke var en forudsætning.
Er vi virkelig kommet dertil, at administration og effektivitet overskygger ideologi og hjerteblod? Og i så fald, er det så helt ok, at hjælpearbejde helt officielt er blevet til corporate business?
Jeg er helt overbevist om, at de fleste ngo'er er startet på samme måde; med ønsket om at gøre en forskel og hjælpe. Med et hjerte der banker for gøre noget. Hvad der er en lille forskel for mig og mange andre danskere både i tid og penge ja, det gør en stor forskel i f.eks. Kenya. Med blandt andet dette som motivation startede jeg organisationen Jambo Shule med det mål at sikre flere børn og unge i Kenya skolegang.
For uddannelse er en investering i Kenyas fremtid og helt centralt, hvis landet skal udvikle sig. Vi arbejder på at få flere penge, men vi gør det reflekteret og altid med den tanke, at det er projektet i Kenya, der er vigtigst ikke at indsamle flere penge for at bruge flere penge i Danmark.
",10.0,9. august 2011,"Er vi virkelig kommet dertil, at administration og effektivitet overskygger ideologi og hjerteblod? Og i så fald, er det så helt ok, at hjælpearbejde helt officielt er blevet til corporate business?"
60,/debat/2016/06/big-data-faaet-naermest-guddommelig-magt-skolen,’Big data’ har fået nærmest guddommelig magt over skolen,Thomas Thyrring Engsig," Et af mine yndlingscitater stammer fra den amerikanske professor og uddannelsestænker William Edward Deming.
»In God we trust; all others bring data,« har han sagt, og jeg har hyppigt brugt citatet i min undervisning af lærerstuderende i metode og videnskabsteori.
Demings ord synes dog at have fået en ganske anden og mere skræmmende betydning i forhold til den omfattende reform af vores folkeskole. Sagen er nemlig den, at big data – eller store datasæt – har en substantiel, men ikke altid så heldig betydning for udviklingen af vores folkeskole og skolesystemer verden over.
Se blot på betydningen af PISA-test og PIRLS-læseundersøgelser og brugen af data fra Verdensbanken og andre organisationer.
Datadreven udvikling af den danske folkeskole er kommet helt ind i de enkelte klasseværelser med inspiration fra blandt andet reformer i den canadiske provins Ontario.
Noget tyder imidlertid på, at big data ikke er den mirakelkur, der kan redde verdens uddannelsessystemer. Ja, faktisk er et unuanceret fokus på disse store data ved at korrumpere vores folkeskole og synet på, hvad god uddannelse overhovedet er for en størrelse.
Danmark er et af de lande i Europa, hvor PISA-målingerne har haft størst effekt på reformerne af vores skolesystem. Det fremgår af rapporten The Policy Impact of PISA fra 2012, hvori det vurderes, at PISA’s betydning for udviklingen af det danske skolesystem – med indførelsen af nationale test og en øget grad af standardisering etc. – er »ekstrem«. Kun i England har PISA 2000 haft en tilsvarende markant indvirkning.
Hvad med kvaliteten?
PISA er et eklatant eksempel på den form for big data, der har fået nærmest guddommelig magt over udviklingen af visse landes skolesystemer. En af konsekvenserne er, at kvaliteten af et skolesystem i høj grad vurderes på baggrund af netop særlige varianter af big data forstået som store kvantitative datasæt, der analyseres gennem statistiske metoder
De nationale test, der i sandhed også må betegnes som big data, bruges blandt andet til at vurdere om eleverne er gode til at læse og regne, om andelen af de allerdygtigste elever i dansk og matematik stiger år for år, og om andelen af elever med dårlige resultater i de nationale test for læsning og matematik reduceres år for år.
Se, det er big data, der vil noget, og som tilsyneladende siger noget om kvaliteten af vores skole og den undervisning, der foregår. Spørgsmålet er blot, om disse big data er de rigtige data, og hvorvidt det er data, som kan fortælle os noget som helst om, hvad uddannelse overhovedet er til for, og hvorvidt udviklingen af vores folkeskole går den rigtige vej.
Læs også: De bløde værdier i skolen er opskriften på succes
Den finske pædagogiske forsker Pasi Sahlberg har for nylig udtalt til The Washington Post, at big data ingenlunde giver os nogen form for indsigt i, hvad god undervisning er, og hvordan elever trives og lærer i skolen.
Big data kan intet sige om de mikroprocesser, der foregår i hvert eneste klasseværelse på hver eneste skole i Danmark, og som har central betydning for, om børn har det godt i skolen, og om de tilegner sig kundskaber og færdigheder.
Problemet er, at det ikke kun er forløbet op til reformen af vores folkeskole, der har været forankret i big data. Nej, anvendelsen af big data som en art styringsform eller som en form for statslig pædagogik er trængt helt ind i de danske klasseværelser. En række af folkeskolereformens kvantificerbare mål er helt inde at virke i skolens og undervisningens allerinderste væsen.
Amerikansk fiasko
Det samme har man set i USA, hvor den kontinuerlige måling af skolens kvalitet eller udvikling også ses på baggrund af store data. I forbindelse med den forhadte No Child Left Behind-politik var målet, at 100 procent af amerikanske elever skulle blive ’dygtige’ (proficient) til læsning og matematik, og de enkelte stater skulle sætte mål for tilstrækkelig årlig fremskridt (adequate yearly progress).
Big data blev altså med No Child Left Behind afgørende for vurderingen af såvel uddannelsespolitiske reformer som spørgsmålet om, hvad en god skole er. Det gjorde imidlertid ikke den amerikanske skole bedre – tværtimod. 500 amerikanske uddannelsesforskere underskrev et brev til den amerikanske kongres, hvori de bl.a. tog skarp afstand fra det ensidige fokus på standardisering og den massive anvendelse af data og test.
En række af de centrale ambitioner i No Child Left Behind-politikken svarer fuldstændigt til reformen af den danske folkeskole, hvor andelen af de allerdygtigste elever i dansk og matematik skal stige år for år, og andelen af elever med dårlige resultater i de nationale test for læsning og matematik skal reduceres år for år – hvilket vil sige vores mål for årlig progression.
Problemet er, at big data – som i eksemplet med PISA – kun giver os viden om korrelationer, det vil sige sammenhænge mellem flere forhold. Denne form for big data indeholder ikke egentlig viden om kausale forhold – altså årsagssammenhænge.
Det giver altså ikke mening for politikere og uddannelsespolitiske interessenter at kigge på et givent land og sammenligne variable eller forskellige faktorer og pege på, at eksempelvis en længere skoledag medfører øget læring hos eleverne. Der er alene tale om sammenhænge, og mængden af forskellige faktorer og forhold, der spiller ind på disse forskellige sammenhænge, kan være uendelig og kompleks.
Så såfremt uddannelsespolitiske interessenter sidder i folkeskolereformens situation room og søger at finde årsagsforklaringer i resultaterne fra nationale test eller fra PISA på, hvorfor en given skole i Jylland eller et land som Finland klarer sig godt i læsning, ja, så kan de godt glemme at finde en eller blot et par stykker specifikke årsagsforklaringer.
Små data er bedre
Pasi Sahlberg påpeger, at det er på tide at vende big data ryggen for i højere grad at få en forståelse af betydningen af small data. Små data kan nemlig bruges til at få dyberegående perspektiver på, hvad god undervisning overhovedet er. Små data er således kontekstsensitive data, det vil sige, data, der tager højde for den kompleksitet og diversitet enhver skole og klasse er præget af.
Vi har brug for, at folkeskolens udvikling og ikke mindst diskussionen af denne i højere grad er karakteriseret ved viden forankret i små data, det være sig dybdegående kvalitative undersøgelser af pædagogiske forhold i elevens, lærernes og ledernes pædagogiske hverdag.
Altså ikke blot big data, der fortæller os noget om vores placering på internationale ranglister, men derimod små data, der giver os viden om elevernes oplevelse af lærernes undervisningsdifferentiering, elevernes oplevelse af at være inkluderede i eller ekskluderet fra skolens fællesskaber eller elevernes oplevelse af sammenhængen mellem trivsel og det at lære noget.
De sociopolitiske konsekvenser af den øgede og unuancerede brug af big data via PISA eller nationale test er, at vi afmonterer de demokratiske præmisser for debatten om, hvad god uddannelse er, og hvordan folkeskolen skal udvikle sig.
»Without data, you’re just another person with an opinion,« lød det William Edward Deming.
Jeg vil snarere med den pædagogiske filosof og forsker Gert Biestas ord sige, at vi med den blinde brug af big data måler det, vi med lethed kan måle, i stedet for at måle det, vi værdsætter.
Thomas Thyrring Engsig er ph.d.-studerende ved Aalborg Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",7.0,11. juni 2016,Amerikansk fiasko
11052,/debat/2011/11/vej-krisen,Er der en vej ud af krisen?,Anders Lundkvist," Efter mødet for en måneds tid siden, hvor halvdelen af Grækenlands gæld blev afskrevet, udtalte Jens Rohde (V), at han måtte vente på markedets reaktion, før han kunne sige, om aftalen var fornuftig eller ej. Tydeligere kan det ikke siges, at den ’rigtige’ politik er finanskapitalens politik.
Men der er to problemer ved en sådan økonomisk politik.
Det første problem er politisk. Den almindelige europæer er jo ikke økonom, men modsat de fleste inden for denne profession kan hun se ud af vinduet og lægge to og to sammen. Og det, hun ser, er, at alle ofrene, alle nedskæringerne, ikke bebuder en lysere fremtid. Væksten aftager eller forsvinder, arbejdsløsheden øges — og statsunderskuddet vokser. Den herskende politik synes at være problemet snarere end løsningen (dog ikke for de tyske og franske banker, hvis aktier strøg ca. 15 procent i vejret efter den nylige aftale, hvor de tabte 50 procent på deres græske lån; de vurderede korrekt, at det som sædvanlig er befolkningen, der dækker tabet).
Sydeuropæerne og Occupy-bevægelsen er derfor klogere end økonomerne, når de revolterer med strejker og demonstrationer. Hvornår når befolkningernes mistillid den kritiske masse? Når finanskapitalens umiddelbare repræsentanter overtager den politiske styring, således som det allerede er sket i Grækenland og Italien?
En planlagt krise
Det andet problem er økonomisk, nemlig at den herskende økonomiske politik simpelthen ikke fungerer, uanset hvad succeskriteriet er.
Når nedskæringerne gør folk fattigere, betaler de mindre i skat, hvorved det oprindelige problem, nemlig for stort statsunderskud, forværres; det véd enhver, så den stigende arbejdsløshed og faldende vækst i Europa er en planlagt krise.
Men denne realøkonomiske tilbagegang skulle så kompenseres af, at finans- kapitalen fatter tillid til lande, der fører en sådan ’ansvarlig’ økonomisk politik, så den strømmer til og dækker underskuddet. Men ligegyldigt hvor barske tiltag, f.eks. Grækenland gennemfører, synes banker og fonde aldrig tilfredse; tværtimod har kapitalflugten siden sidste forår forvandlet et alvorligt underskud til et helt uhåndterbart ét.
I kølvandet på krise- udbruddet i efteråret 2008 førte man den modsatte økonomiske politik, nemlig ekspansiv finanspolitik, og den virkede faktisk, med pæn vækst i 2010. Denne politik gav naturligvis (også) stigende offentlige underskud, hvilket er, som det skal være i krisetider. For når hjulene igen begynder at dreje, stiger indkomsterne og dermed skattebetalingerne, således at underskuddet reparerer sig selv.
Problemet med den politik var og er imidlertid, at finanskapitalen tænker meget kortsigtet; den vil have sine rentebetalinger i morgen, hvor der ikke er penge i kassen — ikke om tre år, når der er. Den definerer den ’ansvarlige’ økonomiske politik som en meget kortsigtet politik, hvor pengene skal skrabes ind nu og her. Og det er finanskapitalens interesser, der har førsteprioritet.
I parentes bemærket skal man i øvrigt ikke gøre sig kritikken af det herskende økonomiske system for let ved at dæmonisere denne finanskapital.
Dens kilde er opsparingen, og den kommer også fra almindelige mennesker. I Danmark har ’folkekapitalismen’ bredt sig, idet kapital- indkomster — fra aktier, friværdi og private pensioner — udgør en stadig større andel af almindelige menneskers indkomst (mens lønnens andel falder). Menigmands indflydelse på bankers og fondes gøren og laden er minimal, men han har en interesse i et godt afkast. Det gør det naturligvis vanskeligere for politikere, der måtte ønske at begrænse kapitalens magt.
Skæv fordeling
Dog skal vi også have med i billedet, at fordelingen af kapitalen er blevet meget mere skæv, i hvert fald fra 1996 til 2003 (de sidste tal, jeg har): I denne periode øgede de 20 procent med de højeste indkomster deres andel af den danske formue fra 43,6 procent til 48,6 procent, altså med fem procentpoint, mens alle andre tabte terræn. Hvis den tendens fortsætter, nærmer vi os et marxistisk klassekampsscenarium med ’rene’ lønmodtagere over for ’rene’ kapitalister.
Tilbage til hovedsporet: En økonomisk politik på finanskapitalens betingelser fungerer ikke.
Er der nogen udvej?
Gennem de sidste 20-30 år er reallønnen vokset langt mindre end produktiviteten, så almindelige lønmodtagere har modtaget en stadig mindre andel af nationalindkomsten. Men hvordan skal varerne afsættes, når købekraften på denne måde udhules? Det går ikke, så derfor måtte forbrugerne låne, dvs. stifte gæld, typisk i boligens friværdi. Boligboblerne frem til 2008 — fremelsket af lave renter, flexlån mm. — var ikke (blot) udtryk for uansvarlig økonomisk politik, men nødvendige for, at systemet kunne køre rundt.
Så brast boblerne, men så længe reallønnen holdes nede, er eneste udvej atter at puste et lånefinansieret forbrug op. Men hvem skal man nu låne af? Marsmændene?
Der er ingen synlig vej ud af krisen.
 
Anders Lundkvist er politisk økonom ved Aalborg Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",36.0,23. november 2011,"I kølvandet på krise- udbruddet i efteråret 2008 førte man den modsatte økonomiske politik, nemlig ekspansiv finanspolitik, og den virkede faktisk, med pæn vækst i 2010. Denne politik gav naturligvis (også) stigende offentlige underskud, hvilket er, som det skal være i krisetider. For når hjulene igen begynder at dreje, stiger indkomsterne og dermed skattebetalingerne, således at underskuddet reparerer sig selv."
6752,/debat/2013/09/kynisme-idioti-nej-tak,"Kynisme og idioti - nej, tak!",Pia Fris Laneth," 
	Ligebehandlingsloven og barselloven er klart formuleret: Det er forbudt at fyre kvinder, fordi de er gravide, og forbudt at fyre forældre på barsels-, fædre- og forældreorlov. Hvis en medarbejder efter endt orlov vender tilbage til et job med væsentligt andet indhold og vilkår, sidestilles det med afskedigelse, og er derfor også forbudt.

	Så man skulle tro, at diskussionen om gravide kvinders rettigheder på arbejdsmarkedet var et overstået kapitel. Men det er det ikke.

	Forbundet af Offentligt Ansatte, FOA, fører i øjeblikket 22 sager i forskellige kommuner, hvor kvinder har fået afbrudt deres uddannelse som pædagogisk assistent og social- og sundhedshjælper, fordi de er gået på barsel.

	Kommunernes Landsforening bakker de kommunale arbejdsgivere op og hævder, at elever kan sammenlignes med midlertidigt ansatte: Deres uddannelseskontrakt dækker en bestemt periode. Hvis elever skal på barsel, inden de er færdiguddannede, er det bare ærgerligt – ud med dem. De har ikke retskrav på at få forlænget deres uddannelsesaftale. Fidusen ved den praksis er, at kommunen kan udbetale eleven barselsdagpenge, som er nogle tusinde kroner lavere om måneden end elevlønnen.

	Kommunale kontorelever har samme problemer. 25-årige Signe Ulrich begyndte som kontorelev i Ballerup kommune i 2011, blev gravid og gik på barsel, da hun manglede fem måneder af sin elevtid. Hun fik ikke forlænget sin uddannelsesaftale.

	Politikens omtale af sagen i begyndelsen af juni fik dog Ballerups borgmester, Jesper Würtzen (S), til at besinde sig. Få dage senere udtalte han i en pressemeddelelse, at Ballerup Kommune »går ind for elevvenlighed, praktikvenlighed og ligestilling.« Fremover vil kommunens barslende elever få forlænget deres uddannelsesaftale.

	I Københavns Kommune har flere gravide elever fået afbrudt deres uddannelsesforløb. Men måske er der rimelige tilstande på vej. Sundheds- og omsorgsborgmester Ninna Thomsen (SF) udtalte torsdag til Politiken, at hun vil stille forslag om en ændret praksis. Hendes forvaltning har regnet ud, at det årligt vil koste kommunen 300.000 at betale eleverne løn i stedet for barselsdagpenge, og det kalder hun ganske rigtigt for »småpenge« i det kommunale budget.

	Så vidt så godt! Men der er 96 andre kommuner, og antallet af den type sager stiger. Derfor ønsker både FOA og HK at få en principiel afgørelse om gravide elevers ansættelsesforhold. Forbundene er parate til at bringe en konkret sag i Tvistelsesnævnet (der afgør uenigheder mellem elever og praktiksteder), og føre sagen videre til domstolene, hvis nævnets afgørelse går forbundet og eleven imod.

	Forsvaret af de gravide elevers rettigheder er altså sat på skinner. (Hørte jeg nogen kalde fagbevægelsen overflødig?). Men hvor jeg dog savner ramaskrig, folkelig forargelse og politisk harme over kommuners behandling af deres gravide elever.

	Til sammenligning vil jeg erindre om den følelsesstorm, servering af halalkød på offentlige institutioner udløste for nogle måneder siden, og den bølge af sympati, der rejste sig, da hunden Thor i januar blev dømt til aflivning, fordi den bed en anden hund – indsamling af 10.000 underskrifter på to døgn og enorm offentlig virak.

	I forvejen er børn en barriere på vejen til uddannelse og job for unge mødre. Kun mellem hver tredje og hver fjerde kvinde, der har født første barn før sin tyve års fødselsdag, har en erhvervsuddannelse, når hun kommer i 30’erne. Næsten tre fjerdedele af unge mødre uden uddannelse ender på kontanthjælp med alt, hvad deraf følger af materiel og kulturel fattigdom.

	At afbryde gravide kvinders uddannelse er lige dele kynisme og samfundsøkonomisk idioti: De småpenge, kommunerne sparer på elevlønnen, vil helt forudsigeligt give øgede udgifter til offentlig forsørgelse senere.

	Så hr. ligestillingsminister Sareen, fr. beskæftigelsesminister Frederiksen, fr. uddannelsesminister Antorini, og fr. socialminister Wilhelmsen: Jeg efterlyser socialt engagement! Hvorfor slås I ikke om at få denne sag på jeres skrivebord? Jeg efterlyser politisk handlekraft – sagen er jo oplagt: Ligestillingspolitik går i al enkelhed ud på at hindre, at biologiske forskelle skaber social og økonomisk ulighed mellem kønnene.

Pia Fris Laneth er forfatter og foredragsholder
",2.0,3. september 2013,"	Kommunale kontorelever har samme problemer. 25-årige Signe Ulrich begyndte som kontorelev i Ballerup kommune i 2011, blev gravid og gik på barsel, da hun manglede fem måneder af sin elevtid. Hun fik ikke forlænget sin uddannelsesaftale."
10655,/debat/2012/01/laeserbreve-1,Læserbreve,Simon Ellehammer og MA i freds-," Skidt udenrigspolitik
Johan Keller, Lyngby
Det eneste udenrigspolitiske emne i regeringsgrundlaget var en undersøgelse af Irak-krigen. Den ser vi frem til, men viljen til at få alle detaljer på bordet, er bestemt ikke overbevisende.
Der var store forventninger til en ny udenrigspolitik fra regeringen. Vi blev lovet anerkendelse af Palæstina som stat og håbede ligeledes, at SF kunne afkorte den danske deltagelse i Afghanistan. Men hvad er der sket?
Ingenting i Palæstina-sagen, mens Israel stille og roligt, med USA’s opbakning, fjerner de fysiske muligheder for en palæstinensisk stat. SF går nu ind for krigsførelse i Afghanistan.
Når ministrene rejser til USA og Kina, snakker de værterne efter munden, hvorimod vores udenrigsminister leger stærk mand omkring handelsboykot af Iran.
Danmark står fuldt og helt bag en handelsboykot, skønt der ikke foreligger beviser for kernevåbenproduktion. Med de skarpe udtalelser er Villy Søvndal med til at legitimere USA’s krig mod Mellemøsten. Hvad skulle vi egentlig med den nye regering, når vi ikke får en ny udenrigspolitik?
VK’s skatter
Erik Stubtoft, Snekkersten
Forældre til børn i kommunale børnehaver, folkeskoler og fritidsklubber skal leve med, at deres børn ikke er dækket af en kommunal ulykkesforsikring, hvis de kommer til skade, mens de er i kommunens varetægt. Det har den tidligere regering sørget for.
I en kommune af Helsingørs størrelse med ca. 62.000 indbyggere, heraf ca. 7.000 skolebørn og ca. 2.000 i dagtilbud, skal forældrene tegne private forsikringer for samlet mellem fem og ni millioner kroner i forsikringspræmie.
Hidtil har det været kommunen, som har tegnet forsikringen for børnene, til en pris på 130.000 kroner om året.
Det forekommer logisk, at en kommune bør tegne en ulykkesforsikring for børn og unge, og sikrer dem, hvis de kommer galt af sted ved leg eller andre aktiviteter, mens de er i kommunens varetægt.
I stedet har VK-regeringen sørget for en kæmpe udgift til forældrene og en enorm indtægt til forsikringsselskaberne. Kan man kalde det for andet end en form for skat?
Euroen skal begrænses
Benny Normind, Farum
Hvis Europa skal ud af den nuværende økonomiske krise, er det nødvendigt, at de sydeuropæiske lande forlader eurosamarbejdet og genoptager deres tidligere valutaer.
Der er tale om Grækenland, Italien, Spanien, Portugal, Cypern og Malta. De nævnte lande skal have muligheden for individuelt at devaluere deres valutaer til et niveau, som er internationalt konkurrencedygtigt.
Det er den bedste løsning, hvis Europa skal undgå at ende i et økonomisk kaos.
Den ny aktivisme
Beslutningen om køb af nye kampfly skal træffes i 2014, og et forsigtig skøn angiver beløbet til 120 milliarder kroner over en 30-årig periode.
Næsten alle partier er klar til at fortsætte den aktivistiske udenrigspolitik. Det er newspeak for militaristisk. Argumentet i forsvarsforliget er at støtte krige som dem i Afghanistan, Irak og Libyen. 10 års krig og tabet af omkring 50 unge danskere får ikke Folketinget til at genoverveje beslutningen.
Der er ellers en egentlig aktivistisk strategi, der ikke sender unge danskere i døden eller giver os civilbefolkningers blod på hænderne.
120 milliarder kroner svarer for eksempel til 24.000 mine-wolves. De kunne bruges til at fjerne de 110 mio. landminer, der hvert år lemlæster 5.000 mennesker.
Vi kunne nok købe lidt færre og have råd til driften også. Eller vi kunne slukke tørsten hos de 800 millioner mennesker, der lever uden rent drikkevand. En brønd koster gennemsnitligt 50.000 kroner, så lav selv regnestykket.
Kan det tænkes, at en sådan aktivistisk udenrigspolitik vil give os større indflydelse i verden end 30 bombefly? Hvad bekæmper bedst terrorisme — bomber eller hjælp til nødlidende? Kan det tænkes, at kampfly slet ikke er så god en ide, som politikere og forsvarskommandoen giver udtryk for?
Plads til alle på jobmarkedet
Holger Lindgreen, Esrum
Skam få Information, der nu inden for få måneder har bragt to kronikker, som beskriver førtidspensionister og mennesker på anden offentlig forsørgelse som arbejdssky livsnydere. Indstillingen er ikke ny: I 30’erne betegnede de velbjergede de arbejdsløse som arbejdssky.
Tildeling af førtidspension hviler på en vurdering af, om den pågældende kan fungere i det eksisterende arbejdsmarked. Sagt på en anden måde: Strukturen på et arbejdsmarked under globalisering og EU-harmonisering udelukker et stort antal danske arbejdssøgende.
Og det burde en professor fra CBS — den ene kronikør — vide. Mange førtidspensionister har fået pensionen pga. psykiatriske diagnoser, noget som en bachelor i psykologi — den anden kronikør — ikke har kompetence til at udtale sig om.
Det er rosværdigt og burde ikke kritiseres, hvis man som kasseret af samfundet alligevel forsøger at få tilværelsen til at hænge sammen. Man kan ikke forlange, at mennesker dømt til offentlig forsørgelse skal leve i ensomhed og elendighed, selv om alt for mange faktisk gør det.
Man burde rette kritikken mod det elitære arbejdsmarked og ikke køre en kampagne, hvis egentlige formål er at legitimere besparelser, som kan komme de velbjergede borgere til gode.
Politikerne har bestemt, at folkeskolen skal være inkluderende og rummelig. Det burde man overføre til arbejdsmarkedet.
Børns musik før opera
Martin Gerup, Roskilde
Jeg mener Det Kongelige Teaters operakultur er et modefænomen, der opstod i kølvandet på den økonomiske optur, da det hele bare gik opad. Dyrt og fint skulle det hele være.
Uh, vi havde råd til at købe hele verden. Så manglede det bare, at vi ikke også fik opera på Holmen og Koncerthus i den nye Ørestad, til de mange operaelskere. Kom det nedefra? Det synes jeg ikke.
Det var kommercielt og selvrefererende efter devisen: »Vi er mange der mener,« alt imens Bertel Haarder og Tina Nedergård og Troels talte folkeskolen ned under bæltestedet, og sendte forældre med børn, der gerne ville have musisk-praktiske fag over i privatskolerne.
Jeg har ikke tillid til begrebet verdensklasse i Danmark. Jeg kan nøjes med godt. Men det skal fandme være godt.
Jeg er musiklærer, så jeg er engageret i, at børnene vokser op i musisk-praktiske omgivelser. Jeg tro , at vores opgave er at få sendt de kommende generationer godt i vej kulturelt. Og her synes jeg, vi svigter fælt. Rigtig fælt.
Mit udgangspunkt er, at hvert eneste barn i skolen er vigtigere end verdensklasse. Inklusive stjerner som pianisten Lang Lang. Han har jo lært det, han kan godt, og vi kan høre ham hvor som helst.
Det er børnene, der mangler. Fremtidens publikum. Og så mener jeg, at noget der koster 1.500 kroner pr. siddeplads er en uhørt luksus, som man godt kan stille sig kritisk overfor.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",3.0,30. januar 2012,Jeg har ikke tillid til begrebet verdensklasse i Danmark. Jeg kan nøjes med godt. Men det skal fandme være godt.
4317,/debat/leder/2014/08/vestagers-verden,Vestagers verden,Christian Jensen," Margrethe Vestager var på mange måder mere statsminister end statsministeren. Det var hendes vilje, dygtighed og stædighed, der definerede den reformpolitik, som i eftertiden vil blive definerende for Helle Thorning- Schmidts skiftende regeringer.
Mange socialdemokrater havde forud for weekenden næret håb om, at en EU-toppost til Helle Thorning- Schmidt kunne give regeringen og partiet en ny begyndelse med Mette Frederiksen som ny formand og statsminister. Nu skal hun i stedet danne sin fjerde regering, efter at Margrethe Vestager i den kommende uge ventes udpeget til EU-kommissær på et endnu ikke offentliggjort økonomisk ressortområde.
Dermed har regeringen mistet hende, de fleste – uagtet politisk anskuelse – er enige om, at det for SR-regeringen bliver vanskelig at undvære frem mod det kommende folketingsvalg. Margrethe Vestager efterlader en regering og en nation, hvis økonomiske politik hun sammen med finansminister Bjarne Corydon (S) har udtænkt og gennemført, men som vælgerne aldrig får lejlighed til at stille hende til ansvar for.
I regeringsgrundlagets kardinalformulering om at videreføre »VK-regeringens økonomiske politik i bredeste forstand« er der tale om tanker tænkt af Margrethe Vestager og gennemført med hendes vilje og stædighed.
Utrætteligt og helt ned i fagtekniske termer har økonomi- og indenrigsministeren argumenteret for rationaliteten i regeringens upopulære velfærdsreformer af blandt andet kontanthjælp og dagpenge.
Men hvis radikal politik handler om at afsøge balancepunktet mellem økonomisk ansvarlighed og social ordentlighed, har Margrethe Vestager for den sidste del svigtet sit partis politiske idealer.
Over for de flere end 40.000 danskere, der står til at miste retten til dagpenge, har Margrethe Vestager indtaget en arrogancens attitude, hun ofte har vanskeligt ved at holde tilbage: »Sådan er det jo. På et tidspunkt mister man dagpengene,« har den lakoniske melding fra Margrethe Vestager lydt. Netop den replik er blevet omkvæd for dem, der mener, at de radikales velkendte socialliberalisme i Margrethe Vestagers udgave er endt med at blive mere liberal end social.
Regeringen har selv kaldt sin økonomiske politik borgerlig, og den er borgerlig politik. Derfor kan det forekomme paradoksalt, at det netop er ophavskvinden til den politiske linje, en socialdemokratisk ledet regering vælger at sende, når chancen byder sig for at yde indflydelse på Europas økonomiske politik. Det er i hvert fald ikke et signal til Europa om, at vi i Danmark har en socialdemokratisk regering.
Hvordan partiets nye leder, forhenværende uddannelsesminister og nuværende skatteminister Morten Østergaard, stiller sig til den økonomiske politik, har vi endnu til gode at høre. Men som kronprins har Morten Østergaard aldrig sagt andet end det, formanden allerede forinden havde formuleret. Han har vist sig som en administrativt kapabel minister, der har gennemført reformer på uddannelsesområdet og slået hårdt ned på svigt og svig internt i SKAT.
Men trods tre år på to forskellige ministerposter har han endnu ikke defineret et markant radikalt politisk projekt. Derfor er det alt andet end politisk fornyelse, partiet vælger med valget af Morten Østergaard som ny formand.
Til gengæld mister de radikale den autoritet og respekt, der på både Christiansborg og i befolkningen står om Margrethe Vestager. Det er muligt, at hun er arrogant og bedrevidende, men sagen er den, at Margrethe Vestager i den forestående valgkamp reelt er en af de eneste, der kan forklare og forsvare regeringens reformpolitik.
Det er hende, der kan udstille Kristian Thulesen Dahl, når han stedse slipper af sted med at løse samfundsproblemer ved at bruge de samme penge igen og igen. Det er hende, der kan udfordre Lars Løkke Rasmussen, når han forsøger at reducere enhver politisk løsning til et spørgsmål om nulvækst i den offentlige sektor. Den rolle er det vanskeligt at se Morten Østergaard træde ind i.
For Margrethe Vestager selv er det uden tvivl godt, hvis hun får en magtfuld kommissærpost på det økonomiske område. Men for den danske regering er der tale om et tilbageslag.
",70.0,1. september 2014,"Dermed har regeringen mistet hende, de fleste – uagtet politisk anskuelse – er enige om, at det for SR-regeringen bliver vanskelig at undvære frem mod det kommende folketingsvalg. Margrethe Vestager efterlader en regering og en nation, hvis økonomiske politik hun sammen med finansminister Bjarne Corydon (S) har udtænkt og gennemført, men som vælgerne aldrig får lejlighed til at stille hende til ansvar for."
11916,/debat/2011/07/nekrolog-forfejlet-krig,Nekrolog over  en forfejlet krig,Jonathan Power," Til dato er ikke en eneste Taleban-bombe eksploderet i Vesten. Talebans dagsorden er rent indenlandsk. Ganske vist var der en tid, hvor den islamistiske bevægelse gav ly til Osama bin Laden og hans al-Qaeda, men de sørgede med fuldt overlæg for aldrig at få deres egne hænder sølet til i udlandet. Og der var også en tid før den 11. september, da Taleban havde en rent forretningsmæssig tilgang til Vesten. I december 1997 godkendte Washington et besøg af en Taleban-delegation i Texas-hovedkvarteret for det store olieselskab Unicol med henblik på at føre drøftelser om opførelse af en trans-af-ghansk naturgasrørledning.
Taleban opstod i det sydlige Afghanistan så sent som i slutningen af 1994. Bevægelsens fremgang må forstås som en reaktion på det dødbringende kaos, der fulgte efter tilbagetrækningen af den sovjetiske besættelseshær, da mujahideen  som bestod af mange rivaliserende enkeltfraktioner  i fem år kappedes om at overtage herredømmet efter besættelsesmagten og dræbte over hundredetusinde i processen.
Taleban havde fire hovedmål: Stop volden, stabiliser landet og indfør islamisk lov  sidstnævnte unægtelig i den mindre tolerante ende af spektret  og udryd handlen med opium. De havde dengang ingen problemer med at samarbejde med både indenlandske og udenlandske ngo'er.
Ikke støtte til al-Qaeda
Men Talebans leder, Mullah Omar, begik en frygtelig fejltagelse: Han gav asyl til bin Laden, da denne flygtede fra Sudan. Intet som helst tyder på, at det var en populær beslutning. De fleste pashtunstammer  den etniske gruppe, hvorfra Taleban hverver de fleste af sine proselytter  havde før den 11. september 2001 ingen som helst anelse om denne beslutning. De blev ikke radikaliserede i deres anti-amerikanisme, før præsident George W. Bush godkendte et massivt angreb på Afghanistan. Først da blev Taleban for alvor i stand til at konsolidere sit spinkle greb om landet. Først da begyndte almindelige pashtunere i større tal at bakke op om Talebans ledelse.
Var Taleban blevet overladt til sig selv, som tilfældet var 11. september, ville bevægelsen naturligvis også have bestræbt sig på med at konsolidere sin indflydelse i det af-ghanske samfund. Dens primære fokus ville dog næppe være at insistere på burka-tilsløring af kvinder og på, at piger ikke blev sendt i skole. I stedet ville udviklingen af landet have været højeste prioritet. Da jeg var gæst hos en gruppe pashtunere i slutningen af 1990'erne, drejede vores samtaler sig primært om den økonomiske udvikling af landsbyerne. Ophavsmændene til en fantastisk idé  den såkaldte 'Motorcykel-bank', hvor uddannede landbrugskonsulenter skulle køre rundt i landsbyerne og uddele kreditter og gode råd, fortalte mig, at de også ønskede kvindelige motorcyklister, således at også de af-ghanske kvinder kunne blive hjulpet.
Nej, Afghanistan lignede og ligner ikke vores ønskeforestilling om, hvordan et socialt system bør være. Ej heller blev der praktiseret de fortolkninger af islam, som dominerer i de seks lande, der indeholder det overvældende flertal af verdens muslimer  Tyrkiet, Indonesien, Pakistan, Nigeria, Malaysia og Indien. Afghanistan var en tilbagestående tidslomme, et islamisk tornerosesamfund. Og hvad så? Det var afghanernes problem. Var Taleban blevet overladt til sig selv, kunne bevægelsen måske være blevet mere liberal med tiden.
Hvis Vesten havde været klogere, ville vi have koncentreret os om at bruge vores efterretningstjeneste til at opspore Osama bin Laden og derefter indsat specialstyrker til at få fat i ham. Det ville kun have affødt sparsomme reaktioner fra de almindelige afghanere. Der ville ikke være opstået nogen markant anti-amerikanisme i et samfund, der om noget var proamerikansk. Det var trods alt amerikanerne, der havde givet dem våben, finansiering og rådgivere til at drive Den Røde Hær ud.
Ironisk nok  efter at vi i årevis kun var ganske få til at argumentere for dette synspunkt  var det netop, hvad præsident Barack Obamas regering omsider valgte at gøre otte år senere.
Opium tolereres
Nu da 11. septemberkapitlet er lukket, må amerikanerne og deres allierede i NATO se at komme ud af Afghanistan så hurtigt som muligt. Faktisk ser det ud til, at også den amerikanske offentlige opinion er kommet til samme konklusion, selv om den er blevet dårligt oplyst om Afghanistans postsovjetiske historie. Selv to af de mere fremtrædende bud til at blive nomineret til republikansk præsidentkandidat er fortalere for en mere omfattende tilbagetrækning end den, Obama indledte 1. juli.
Dermed bliver Afghanistan ikke nødvendigvis ladt i stikken. Trods krigen har programmerne fra vestlige og udenlandske islamiske ngo'er, FN, islamiske landes regeringer og vestlige landes regeringer ført til fantastiske resultater: Børnedødeligheden er sænket markant, der er opført mange nye skoler og sundhedsklinikker, og landbrugsproduktionen er øget.
Hvad den afghanske regering ikke har gjort  og end ikke har forsøgt at gøre, bl.a. også fordi USA og dets allierede ikke ønsker det   er at knuse dyrkningen og udsmuglingen af opium. Med sin 'fingrene væk'-politik har USA  sandsynligvis det mest militante anti-narkotika land i verden  i realiteten opmuntret til mere valmuedyrkning. Afghanistan producerer 90 procent af verdens heroin. USA ved, at denne produktion skaffer hårdt tiltrængte midler til de forarmede afghanske landsbyer, som ikke har andre cash crops  salgsafgrøder. (Da Taleban var ved magten forbød de valmuedyrkning.)
Taleban har tiden
Men indtil videre fortsætter krigen. Obama trækker nogle tusind soldater ud, men det går ekstremt langsomt, selv om der ifølge CIA højst er 50 al-Qaeda-krigere tilbage i Afghanistan. Og Taleban fortsætter. Tony Blair, den tidligere britiske premierminister og krigskammerat med George W. Bush udtalte for ikke så længe siden: »Jeg tror, at de [Taleban] har tålmodighed til at vente længere end os. At deres vilje er stærkere end vores. Og det har de formentlig ret i.«
Eller som spøgefuglene siger »amerikanerne har urene, men Taleban har tiden.«

© Jonathan Power og Information. Oversat af Niels Ivar Larsen
",33.0,5. juli 2011,"Var Taleban blevet overladt til sig selv, som tilfældet var 11. september, ville bevægelsen naturligvis også have bestræbt sig på med at konsolidere sin indflydelse i det af-ghanske samfund. Dens primære fokus ville dog næppe være at insistere på burka-tilsløring af kvinder og på, at piger ikke blev sendt i skole. I stedet ville udviklingen af landet have været højeste prioritet. Da jeg var gæst hos en gruppe pashtunere i slutningen af 1990'erne, drejede vores samtaler sig primært om den økonomiske udvikling af landsbyerne. Ophavsmændene til en fantastisk idé  den såkaldte 'Motorcykel-bank', hvor uddannede landbrugskonsulenter skulle køre rundt i landsbyerne og uddele kreditter og gode råd, fortalte mig, at de også ønskede kvindelige motorcyklister, således at også de af-ghanske kvinder kunne blive hjulpet."
3272,/debat/2015/01/lige-samfund-ingen-fredet-paa-forhaand,I et lige samfund er ingen fredet på forhånd,Thomas Wiben Jensen," KRONIK – For nylig påpegede ekstern lektor Dennis Meyhoff Brink i Information, at den identitetsdyrkende del af venstrefløjen går helt galt i byen, når den beskylder Charlie Hebdos tegninger for at være båret af både racisme, islamofobi og homofobi. Men hvordan kan det være, at et velkendt venstreorienteret og magtkritisk magasin som Charlie Hebdo overhovedet bliver skydeskive for sådanne anklager? Hvis man skal svare på det, er det nødvendigt at forstå identitetspolitikkens fejlslutninger.
På modkraft.dk slår Bue Rübner Hansen kategorisk fast, at det hverken er »sjovt eller sofistikeret, når hvide mænd gør grin med muslimske autoritetspersoner; det gøres langt bedre af eksempelvis muslimske kvinder«, og i forlængelse heraf supplerer Michael Nebeling Petersen i Information: »Når heteroseksuelle tegnere gør grin med homoseksualitet, bliver det aldrig satire for mig.«
En nærlæsning af sådanne passager afslører kernen i den identitetspolitiske tankegang: Det er selve det faktum, at Charlie Hebdos redaktion bestod af hvide, sekulære – eller i hvert fald ikkemuslimske – og, så vidt vides, heteroseksuelle mænd, der gør, at deres satiretegninger af f.eks. profeten Muhammed er racistiske, islamofobiske og homofobiske. Det er med andre ord ikke tegningerne i sig selv, der udløser disse diskvalificerende betegnelser, men derimod tegnernes hudfarve, køn, seksualitet og (manglende) religiøse tilhørsforhold.
Med andre ord en omvendt racistisk og sexistisk argumentation, der i sin logik ligner den måde, hvorpå kvinder i den offentlige debat bliver udskammet på grund af deres køn, som f.eks. DR2-dokumentarserien Ti stille kvinde for nylig viste. En sådan identitetsreduktionistisk logik siger, at dit køn, din hudfarve og din seksuelle orientering afgør, hvad du må sige hvornår. Og hvis du alligevel siger noget, må du indstille dig på, at du bliver bedømt – ikke på, hvad du har tegnet eller skrevet som sådan – men først og fremmest på, hvilken identitetskategori du som afsender kan presses ind i. I lighedens navn bliver alle på paradoksal vis tvunget ind i adskilte identitetsgrupperinger.
Identitetsmæssigt tunnelsyn
Det triste ved denne tankegang er, at den i udgangspunktet fornuftige idé om, at enhver udtalelse/holdning skal ses i sin kontekst (hvem taler, hvor og hvornår) er blevet til et identitetsmæssigt tunnelsyn stift rettet mod hudfarve, køn og seksualitet som enerådende parametre for, hvordan man forstår, taler og tænker om verden.
Ifølge den doktrinære identitetslogik er vi alle fanget i hver vores etniske, kønsmæssige eller seksuelle kategori, og resten af verden skal derfor indordne sig på en måde, så man undgår at blive krænket ud fra disse parametre. Det er et verdensbillede, der har inddelt virkeligheden i på forhånd fastlagte kasser, hvor nogle pr. definition er undertrykte og udsatte ofre, mens andre alene qua deres hudfarve, køn og seksualitet (først og fremmest hvide heteroseksuelle mænd, men muligvis også andre i såkaldt privilegerede positioner) er rubriceret som privilegerede undertrykkere.
Det er selvfølgelig indlysende rigtigt, at ens køn, kulturelle tilhørsforhold, seksuelle orientering osv. influerer på, hvordan man tænker og udtrykker sig. Men vores verdensforståelser er altid formet af et dialektisk samspil mellem individuelle erfaringer og fælles socialt skabte betingelser. Identitetspolitikken gør imidlertid de sociale betingelser til en enerådende instans, der menes at determinere, hvem du er, og hvordan resten af verden vil se på dig.
Dette snævre ideologiske fokus overser for det første, at disse betingelser ikke er enerådende – de indvirker på min horisont på linje med andre og måske lige så vigtige aspekter af det at være mig: mine personlige erfaringer og interesser, indflydelse fra venner, familie, rejser, uddannelse, job … (fortsæt selv listen).
For det andet er identiteter og spørgsmålet om minoritet/majoritet, magt/afmagt variable i forhold til kontekster. Som Rune Lykkeberg for nylig fremhævede i Politiken (den 17. januar), kan man som f.eks. imam være en marginaliseret minoritet i det danske samfund, men en magtfuld autoritet i lokalsamfundet. Eller som etnisk dansk mand ansat i børnehave kan man være en kønsmæssig minoritet i arbejdssammenhæng, men en del af en national majoritet på samfundsplan osv. Identiteter er fleksible og indlejret i mange forskellige strukturer.
Privilegeret sprogpoliti
For det tredje fortaber identitetspolitikken sig i et ideal om en form for renhed i sprog- og symbolverdenen, der vil bortradere alle former for race- og kønsmæssige stereotyper og potentielt krænkende sproglige og billedlige udtryk ud fra en idé om, at virkeligheden skabes gennem sprog og symboler. Risikoen er her, at det venstreorienterede projekt reduceres til et privilegeret sprogpoliti, hvis sprogfiksering risikerer at overse mere konkrete former for undertrykkelse, f.eks. i form af social og økonomisk ulighed. For det fjerde gør identitetspolitikken vores sociale vilkår til en ideologi og opgiver dermed lighedstanken.
Som mennesker kan vi reflektere over både vores egen og andres situation og derigennem også bestræbe os på at forstå andre, der ser anderledes ud, lever på en helt anden måde og har haft helt andre betingelser i livet. Og vi kan vel at mærke indrette en stat, der som princip har at bestræbe sig på at se og behandle alle som ligeværdige borgere – frem for først og fremmest at se dem som identitetsgrupper (hvide, sorte, kristne, muslimer, mænd, kvinder, heteroseksuelle, homoseksuelle osv.). Det er selvfølgelig et ideal. Alle bliver ikke behandlet lige. Der findes racisme, sexisme og forskelsbehandling, men ikke desto mindre har vi stadig som samfund det ideal, at alle bør behandles lige.
Ingen er fredet på forhånd
Denne lighedstanke indbefatter også, at alle kan blive udsat for ytringer eller tegninger, der kan virke krænkende. Ingen er i princippet fredet på forhånd, men derfor kan man godt medtænke magtrelationer og konteksten – især hvis man husker at tage de identitetspolitiske briller af først. Satiren er historisk set en kritik af magten, og den tradition fører Charlie Heb-do videre. Her er konteksten vigtig, da Charlie Hebdo en del af en fransk tradition for uhæmmet satire med udgangspunkt i 1960’erne, der gør grin med alt og alle, og 70’ernes antiautoritære tradition.
Gennem tiden har det især været Front National (og i særdeleshed Le Pen-familien) og den katolske kirke, der er kommet under satirisk behandling (bladet har fået 20 sagsanlæg fra den katolske kirke og kun ét fra muslimske organisationer). Når Charlie Hebdos satiriske tegninger alligevel bliver udråbt som racistiske og islamofobiske overses denne kontekst fuldstændig. Kritik af religionen gøres lig med en forhånelse af bestemte befolkningsgrupper, der hermed tvinges ind i den grovkornede og krænkbare identitetsgruppe: muslimer.
Derudover blandes islamisme som ideologisk bevægelse sammen med det store flertal af moderate muslimer. Billedet er dog langt mere komplekst. Det er rigtigt, at mange muslimer er del af en udsat gruppe i det franske (og danske) samfund, men samtidig er islam også en global magtfaktor. Som en verdensreligion udøver islam magt, og islamisme som en forvrænget fundamentalistisk fortolkning af islam forvolder død, ødelæggelse og terror i store dele af verden. Alt dette reducerer identitetspolitikken til forhånelse af et mindretal i en snæver national kontekst.
Thomas Wiben Jensen er lektor ved Syddansk Universitet
",276.0,28. januar 2015,"Ifølge den doktrinære identitetslogik er vi alle fanget i hver vores etniske, kønsmæssige eller seksuelle kategori, og resten af verden skal derfor indordne sig på en måde, så man undgår at blive krænket ud fra disse parametre. Det er et verdensbillede, der har inddelt virkeligheden i på forhånd fastlagte kasser, hvor nogle pr. definition er undertrykte og udsatte ofre, mens andre alene qua deres hudfarve, køn og seksualitet (først og fremmest hvide heteroseksuelle mænd, men muligvis også andre i såkaldt privilegerede positioner) er rubriceret som privilegerede undertrykkere."
11949,/debat/2011/06/derfor-hoester-df-indvandrerstemmer,Derfor høster  DF indvandrerstemmer,Simon Haugaard Corydon," For nylig kom jeg og en ven gående på Nørrebro. Efter den ugentlige træning i vores provinsielle diasporaklub, havde vi indtaget en velfortjent kebab og var nu på vej hjem. Klokken var mange, vi havde ikke havde lygter med, så vi blev enige om at trække vores cykler.
Der gik vi så i vores egen verden og snakkede om fodbold og piger. Da solen var gået ned, var det så som så med mennesker på gaden, og hvis der skulle være andre, var de i hvert fald svære at se. Men synlige skulle de blive.
Stadig optaget af vores samtale, mærkede jeg noget hårdt ramme siden af mit hoved. Det viste sig blot at være et æg, og smerten fortog sig  hurtigt, men farten og retningen hvormed det var blevet kastet, gav indtryk af en vis intentionalitet.
I samme øjeblik hørte jeg et latterbrøl og konstaterede, at det kom fra en større gruppe teenagedrenge, der grinte i kor. Jeg var ikke længere i tvivl  ægget ramte ikke tilfældigt. Gruppen gav endda kasteren komplimenter for at have ramt mig i ansigtet.
Jeg prøvede at holde hovedet koldt velvidende, at det formentlig var min reaktion, de efterspurgte. Jeg formåede at undertrykke den i første omgang. Det lykkedes ikke for min ven, der råbte »hvad de mon bilder sig ind?«. Det affødte blot endnu et par flyvende æg, hvorfor jeg sluttede mig til og spurgte »hvad de er for nogle uopdragne møgunger?«
Det skulle vi aldrig have gjort, for snart løb de mod os med hævede næver. Vi glemte hurtigt alt om vores manglende cykellys og tænkte kun på komme væk  og det i en allerhelvedes fart.
Raseri og omsorg
Æggekasteriet kan virke uskyldigt. Som drengestreger. Det er imidlertid meget mere til det.
Det hønsefoster, hvis potentielle liv skulle knuses mod min skal, overlever vi nok  jeg tager gerne et æg i ny og næ, hvis det kan underholde. Men jeg tager ikke ansvar for disse drenges ikkeeksisterende etiske kodeks, og vores måske manglende ditto.
Min forargelse over, at drengene kastede æg efter sagesløse forbipasserende, blev hurtigt afløst af en begyndende omsorg for dem. Hvorfor mon de i deres alder var alene på gaden ved aftentide uden skyggen af voksne i nærheden?
Begge tankemønstre gav mig dårlig smag i munden. Jeg ønsker ikke at se dem som ofre og mig selv som bedrevidende  hvilket det oven i købet viste sig, at jeg heller ikke var.
Samtidig kunne jeg nok se splinten i deres øje, men det forsmåede raseri som det ituslåede æg mod mit øre havde forårsaget hos mig selv, var ikke meget mere helteværdigt.
Min smag i munden blev dog ikke bedre, da jeg efter et par dages granskning forstod, at det jeg mestendels havde fået ud af episoden, var en større forståelse for dem, der stemmer højreorienteret.
Jeg har aldrig sympatiseret særligt med den ene eller anden politiske fløj, men nu begyndte jeg at få en fornemmelse af, hvad der får folk til at bakke op om højredrejede partier.
Indvandrestemme til DF
Min ven, som selv er af anden etnisk afstamning, overvejer nu at stemme på Dansk Folkeparti. Selvom jeg aldrig selv kunne finde på det, forstår jeg ham efterhånden godt. Det er nemlig langt fra første gang, han har været i en situation, hvor hans blotte tilstedeværelse det forkerte sted på det forkerte tidspunkt i de forkerte kvarterer har givet problemer for ham.
For nylig blev han antastet af to drenge med golfkøller ved stien gennem Mjølnerparken. For ikke særlig lang tid siden blev ham og hans storebror og deres etnisk danske fodboldvenner tilbageholdt i et indvandrerkvarter, fordi de ved et uheld havde ramt et 4-årigt barn med bolden.
Da både han og storebroren læser medicin, havde de hurtigt kunnet konstatere, at barnet ikke havde lidt fysisk skade, men var i chok og behøvede trøst og tryghed hos sin familie. Imidlertid var eneste nærværende slægtning en 7-årig storesøster. Først efter at have snakket med adskillige voksne mødte de endelig nogen, som kunne tage sig af det rystede barn. Forældrene fandt de aldrig.
På trods af, at brøderne på denne måde havde taget ansvar for egen handling og handlet overmåde menneskeligt og medborgerligt, blev de alligevel omringet af et dusin mennesker næste gang de kom forbi kvarteret for at spille bold. De andres vrede skyldtes en påstand om, at de skulle have slået et barn.
Da de forsøgte at forklare sig og forlade stedet, blev tilnærmelserne og truslerne kun værre. I sidste ende kom de dog væk derfra, og jeg tror ikke de kommer tilbage  selvom de begge bor lige i nærheden.
Kultur  ingen forklaring
Det er muligt, at nogle nu vil skyde mig i skoene, at jeg skriver ud fra en vestlig værdiforståelse uden sans for de kulturelle forskelle, der kan eksistere såvel grupper som kvarterer imellem.
Det kan der sikkert være noget om. Men så længe undskyldningen for ikke at opføre sig ordentligt, bliver et kulturelt hensyn, mener jeg, at vi som samfund har spillet fallit. Samtidig har vi mistet troen på, at de omtalte mennesker (herunder mig selv) nogensinde har muligheden for at forbedre sig.
Flere af de idealer vi bygger vores forståelse af det ordentlige menneske på, er at finde i langt de fleste civilisationer og verdensreligioner. Derfor er den kulturelle forklaring på problemerne absurd. Derfor er hverken venstrefløjens multikulturelle halalhippieisme eller højrefløjens monokulturelle patent på danskhed en særlig frugtbar løsning på problemerne. Vi skal længere ind i sindet.
Min ven er født og opvokset i Danmark. Han er under uddannelse, har altid fået gode karakterer, hans familie har oplevet en social opstigen, siden de kom til Danmark i 1980'erne, og på vejen op har de altid betalt enhver sit  om det så gjaldt samfundet eller banken.
Han er med andre ord integreret i ordets allermest positive betydning, og nu udøver han sin ypperste borgerpligt ved at stemme ved frie demokratiske valg på det parti, han mener repræsenterer hans interesser bedst. Hvad mere forlanger vi som samfund af ham? Forhåbentligt, at han har lov til at reagere som et menneske, der bliver vred, når han bliver uretfærdigt behandlet. Det må da være det mindste.
DF skaber problemet
Det man imidlertid skal huske på er, at hans mulighed for at få afløb for sine frustrationer er væsentligt mere indskrænket end mit som dansker. Stemmer han på Dansk Folkeparti, stemmer han samtidig på de mennesker, der ser rødt ligegyldigt om de ser en pakistaner, en araber eller en somalier. Men hvad skal han ellers gøre, når der ikke findes politiske alternativer, der tør adressere sådanne problemer på konkret vis?
De få ødelægger det altid for de mange, og ligeså vel som æggekasterne ødelagde vores aften, har Dansk Folkeparti ødelagt meget for dem ved at italesætte dem som en bestemt gruppe, der er i opposition til 'danske værdier'. Det er dog for intet at regne mod den skade, som partiet har forvoldt Danmark.
Således har Dansk Folkeparti skabt et problem, som de selv er blevet løsningen på. Drengestreger er blevet til sociokulturelle problematikker, indvandrere er blevet fremmedfjendske, og danskerne ignorante og ligeglade med denne udvikling. Problemet reproducerer sig selv. Det må da siges at være intelligent politisk design.
Simon Haugaard Corydon er statskundskabsstuderende




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",40.0,29. juni 2011,DF skaber problemet
2739,/debat/2015/04/middagssamtalen-0,Middagssamtalen,Redaktionen," Dronningens fødselsdag
Torsdag fyldte Dronning Margrethe 75. Hun har i ugen optrådt offentligt, spist middage med de fine og, som den første regent nogensinde, inviteret det samlede danske pressekorps til fri spørgetime på slottet.
Det røde synspunkt: Vi siger, at muslimerne skal opgive deres middelalderlige traditioner og blive en del af det danske samfund. Imens lader vi inkarnationen af enevælden være spydspids i integrationsdebatten, bider os selv i tungen, når vi glemmer et »De« og bakker ud af riddersalen. Hvem sagde dobbeltmoral? 
Det blå synspunkt: Hvad skal alt det postyr gøre godt for? Så er der bal på slottet, Helle Thorning klæder sig ud som diskokugle, og Dronningen udtaler sig om politik. Det næste bliver vel, at Yahya Hassan skriver majestætens nytårstale. Integrationspolitik og enderim kombineret med brokade og blomster. Vi mangler kun en idealistisk tysk læge for at gentage historien.
Bomben: Dronningens interesse for integrationspolitik er reel nok. Hun må siges at have en vis praktisk erfaring. Først Henrik og så asiaten Alex. Derfor bør vi også lytte, når majestæten siger, at integration »absolut ikke drejer sig om frikadeller!«. Lad os prøve med Cotes du Rhone og nudelsuppe.

Naziislamisme
Konservative Folkeparti er på gaden med en ny kampagne, som skal styrke partiets profil op til det kommende folketingsvalg. Blandt de nye slogans er: Stop skattehetzen, stop iværksætterbenspænd og stopnaziislamisme.
Det røde synspunkt: Hvordan kan et parti, som klappede hælene sammen, da tyskerne gik over grænsen, tillade sig at kalde andre nazister? Enten har de glemt de sorte marchstøvler i bunden af skabet, eller også er kampagnen en konsekvens af de konservatives nyvundne madsholgerske historiebevidsthed.
Det blå synspunkt: Jeg forstår ikke, hvorfor alle er sådan efter Søren Pape og Naser, de prøver jo bare at redde de helt almindelige muslimer fra de farligenaziislamister. Vi må skille fårene fra bukkene. Dem, der ikke opfører sig som ariske danskere, skal ud!
Bomben: Gad vide, om Der Führer ville have givet Naser Khader ret i hans analyse af lighederne mellem islam og nationalsocialisme. Om ikke andet kunne han måske være behjælpelig med et par retoriske kneb og fif til, hvordan man rejser sig år efter et fejlslagent politisk kup. 

Hillary Clinton
Efter to år med rygter om et eventuelt kandidatur offentliggjorde den tidligere præsidentfrue, at hun stiller op til det amerikanske præsidentvalg i 2016.
Det røde synspunkt: Jeg elsker hendes valgvideo! En uselvisk melting pot af mænd, kvinder, sorte, hvide, bøsser, lesbiske, asiater, spaniere, indianere, børn, forældre, gamle, unge, rige, fattige, pensionister, arbejdere, katteejere, hundeejere og virksomhedsejere. Men helt ærlig, hvor pokker er de transseksuelle?
Det blå synspunkt: Helt ærligt, en kvinde, der prøver at hævne sin mands seksuelle udskejelser ved at gøre ham til førstedame. Kvindefrigørelsen har nået nye patetiske højder. Med det amerikanske regeltyranni må der da være en lov, der forbyder den slags.
Bomben: Først en sort mand, nu en bedstemor. Er der snart flere underkuede samfundsgrupper, Demokraterne kan køre i stilling? Næste gang der er valg, opstiller de vel en hund. Resultatet vil i øvrigt være det samme. Bortset fra at de slipper for at bortforklare endnu en fejlslagen udenrigspolitik, fordi den demokratiske strategi for en gangs skyld vil være til at forstå: Puds dem!
Vi ses i næste uge!
",10.0,18. april 2015, Dronningens fødselsdag
9025,/debat/2012/10/tillykke-eu,"Tillykke EU, men hvad nu?",Søren Winther Lundby," For 40 år siden stemte danskerne ja til EF. Det var det rigtige valg, men 40 år efter er der stadig en kæmpemæssig udfordring med EU’s uformelle demokrati. Vi mangler slet og ret et levende europæisk demokrati. Vi har endnu ikke skabt en union, hvor vi udnytter den enorme kraft, der ligger i, at en halv milliard borgere skaber løsninger sammen på tværs af landegrænser. Lykkes vi ikke med det, er det slut med EU.
Fakta er, at de fælles problemer i Europa og verden tårner sig op. Heldigvis er der endnu flere muligheder, men de er intet bevendt, hvis vi i handlingslammelse segner under vægten af de fælles økonomiske, sociale og miljømæssige problemer i en verden, som for et år siden rundede syv milliarder mennesker. Det er ufatteligt vigtigt, at vi som EU-borgere forstår at videreudvikle det europæiske samarbejde de næste 40 år frem mod 2052, hvor vi vil have rundet ni milliarder mennesker i verden. Langt over en fordobling af de under fire milliarder mennesker vi var i 1972.
Vi skal lykkes med at indfri den kraft, der ligger i borger-til-borgerdeltagelse og engagement. På tværs af landegrænser. Den fornemmeste politiske opgave i EU er at sætte de rammer, som gør det muligt at indfri de potentialer, der ligger i borger-til-borgersamarbejde og innovation. Verden har før set store, koordinerede projekter mennesker imellem. Egypterne havde pyramiderne, amerikanerne månelandingen. Morgendagens megaprojekt – realiseringen af en bæredygtig verden – er den mission, vi bør være fælles om i EU.
Demokratiet på vej
Hvorvidt vi i EU formår at løfte denne opgave, står og falder med vores evne til at facilitere millioner af borgeres systematiske samarbejde.
Det handler om demokrati, formelt og uformelt, og i den bredest mulige udgave af ordet. Vi er tæt på at få den formelle del af demokratiet til at fungere. Allerede næste gang vi stemmer ved valget til Europa-Parlamentet, vil parlamentets partier (i hvert fald de største) stille med hver deres kandidat til posten som præsident for Europa-Kommissionen, inden vi som borgere i EU afgiver vores stemme. Det kunne passende ske i kølvandet på en udvikling, hvor alle partier åbner for individuelt partimedlemskab.
Efter 2014 bør vi ændre traktatgrundlaget for EU og bl.a. gøre det muligt at sammensmelte de eksisterende to præsidentroller for henholdsvis Europa-Kommissionen og Det Europæiske Råd. Præsidenten for Europa-Kommissionen bør sidde for bordenden i begge institutioner. Alt i alt vil denne udvikling gøre den partipolitiske opdeling af EU tydeligere. Vi vil alle få lettere ved at se, at EU netop ikke er en landskamp, men en politisk union, som bevæger sig i den ene eller anden retning, afhængigt af de partipolitiske styrkeforhold. Problemet er, at alle disse formelle fremskridt kommer til at svæve frit i luften, hvis de ikke underbygges af et mere uformelt og levende europæisk demokrati. Fritsvævende konstruktioner falder før eller siden til jorden. Ikke nødvendigvis med et brag, men snigende, og på en måde hvor historikere om 25 år vil diskutere, hvornår opløsningen af EU egentlig fandt sted. Stillet over for opgaven med at sikre et levende europæisk demokrati, opdager vi, at demokrati på underlig vis er det, mange i verden vil dø for, hvis det ikke er der, men samtidig det, ingen vil betale for, når det først er der.
Indrømmet, jeg sætter her tingene på spidsen, for dag efter dag postes der enorme summer i at få det formelle europæiske demokrati til at fungere. Tesen har dog sin berettigelse, al den stund vi i EU praktisk talt ikke investerer penge i at få det uformelle demokrati til at fungere. Sansen for proportioner er det første offer i debatten om europæisk demokrati. Vi taler igen og igen som om, det er en smal sag at skabe et demokrati for en halv milliard mennesker. År efter år tror vi på, at det levende europæiske demokrati dumper ned fra himlen. Det er en vildfarelse, vi hurtigst muligt må komme ud af.
Samarbejde på tværs
Sagen er, at vi aldrig får et EU tættere på borgerne, med mindre det lykkes at skabe et EU, hvor borgerne er tættere på borgerne. Jeg er overbevist om, at vi nu (en anelse paradoksalt) skal se i en anden retning end ’demokrati’ for at sikre et levende demokrati. Vi skal se i retning af borger-til-borgerdeltagelse i mere bred forstand, under overskriften ’bæredygtighed, innovation og entreprenørskab’. Vi skal skabe en union, hvor vi som borgere i et uformelt, men dog struktureret, rum, arbejder sammen om at løse de økonomiske, sociale og miljømæssige udfordringer, vi står over for i EU og verden som helhed.
Det handler også om morgendagens videregående uddannelser. I stedet for at spørge studerende i EU hvad de studerer, bør vi i højere grad spørge ind til, hvilket samfundsproblem de er optaget af at løse. I 2025 vil flere end 260 millioner i verden være i gang med en videregående uddannelse. Lad os i EU vise, hvordan denne enorme ressource, dette ’grønne guld’, kan bruges langt mere aktivt i udviklingen af morgendagens bæredygtige løsninger. De studerende kunne på uformel vis kobles til det grå guld. De tusindvis af pensionerede ingeniører, direktører, eksperter og andet godtfolk, som ud over at passe deres børnebørn også gerne vil investere gratis timer i at sikre, at børnebørnene har en verden at vokse op i.
På kanten mellem det formelle og det uformelle – mellem det private og det offentlige, mellem arbejdsliv på den ene side og arbejdsløshed og pension på den anden – ligger der enorme ressourcer, som med fordel kan bruges til at skabe de grænseoverskridende borger-til-borgerrelationer, som vi har så hårdt brug for i EU. Jeg tror, det er her, vi skal lede, hvis vi skal finde den kraft, der skal til for at skabe et mere levende EU, som kan begejstre befolkningen såvel i morgen som om fyrre år.
Invester i fremtiden
Det er klart, at hele dette arbejde skal systematiseres. Vi kommer ikke uden om at investere, og det i en udstrækning som står mål med det faktum, at vi lever i en union med en halv milliard borgere. EU’s forsknings- og innovationsprogram, Horizon, som lanceres i 2014, er et eksempel på den vej, vi skal. I modsætning til de demokratiskabende, folkelige programmer, som trods alt findes i EU, har Horizon-programmet den volumen, der skal til. Der er afsat 600 milliarder frem til og med 2020. Det er investeringer af denne type, vi skal have gang i, hvis vi mener det alvorligt med det europæiske projekt. Det er den type EU, jeg drømmer om i 2052.
Sagen er, at tidligere tiders kilder til finansiering af det progressive er ved at tørre ud. Fagbevægelsen har selv enorme problemer. Den traditionelle medlemsorganisation afmonteres i de kommende år til fordel for ’like’ på Facebook. Og regeringer i EU og resten af verden er nu så fokuseret på kerneopgaver, at de får stadigt vanskeligere ved at udbetale penge til selv de mest sympatiske projekter. Det tætteste vi i morgendagens verden kommer på støtte fra regeringerne og/eller fra EU vil være investeringer af den type, Horizon-programmet rummer.
Her tror jeg, vi har meget at byde ind med i Danmark, hvor vi med vores eget eksempel har vist, at der ikke behøver at være nogen modsætning mellem demokrati, økonomi og gode sociale og miljømæssige forhold. Hertil kommer, at vi i tillids-Danmark kan en hel del, når det handler om at samle vidt forskellige aktører om det samme bord. Det er i dette farvand, vi skal finde vejen til at styrke borger-til-borgerrelationer i EU. Vi må skabe en ny alliance mellem business, academia & civil society og sammen udvikle morgendagens virksomheder, som kan tilbyde produkter og serviceydelser under overskriften profit, people, planet.
 
Søren Winther Lundby er administrerende leder i Nyt Europa
",7.0,2. oktober 2012,"Sagen er, at vi aldrig får et EU tættere på borgerne, med mindre det lykkes at skabe et EU, hvor borgerne er tættere på borgerne. Jeg er overbevist om, at vi nu (en anelse paradoksalt) skal se i en anden retning end ’demokrati’ for at sikre et levende demokrati. Vi skal se i retning af borger-til-borgerdeltagelse i mere bred forstand, under overskriften ’bæredygtighed, innovation og entreprenørskab’. Vi skal skabe en union, hvor vi som borgere i et uformelt, men dog struktureret, rum, arbejder sammen om at løse de økonomiske, sociale og miljømæssige udfordringer, vi står over for i EU og verden som helhed."
5677,/debat/2014/02/dong-salg-rammer-danmark-haardt,DONG-salg rammer Danmark    hårdt,Jørgen Ørstrøm Møller," 
	Siden Margaret Thatcher og Ronald Reagan viste vejen i 1980’erne, har lande verden over haft travlt med at privatisere offentlige virksomheder. Det afspejler en mytisk og kraftfuld tro på, at markedet kan finde frem til, hvordan man leverer de bedst tænkelige ydelser til den lavest mulige pris – omkostningseffektivitet, med andre ord. Konkurrencen sikrer den udvikling gennem sit evige udskilningsløb.

	Imidlertid afslørede finanskrisen, at konkurrence på et frit marked med mange spillere ikke længere findes. 147 virksomheder og fonde kontrollerer gennem krydsejerskab og finansielle finurligheder 40 procent af den globale forretningsaktivitet.

	Ejerskabet af fondene er ofte uklart, og det er også mere end svært at finde ud af, hvor de hører hjemme. Mange af dem er finansielle fonde, der fokuserer på at puste aktivmassen op for derefter at sælge hele eller dele af de indkøbte virksomheder til højestbydende. Driftsresultater henføres – ganske lovligt – til lande, der ikke stiller særlig strenge krav til skattebetaling eller gennemsigtighed. BBC refererede den 31. august 2011 en analyse, som viste, at 25 af de højest betalte virksomhedsledere i USA tjener mere, end deres selskaber betaler i skat til USA.

	For et lille land som Danmark bør udviklingen i det internationale erhvervsliv og de globale pengestrømme give anledning til tre fundamentale spørgsmål i debatten om privatisering: Hvordan påvirker salget af offentligt ejede danske virksomheder Danmarks stilling i globaliseringen? Hvordan påvirker den privatøkonomiske drift af disse virksomheder samfundsøkonomien? Og hvordan påvirker salgene bestræbelser på at få bugt med finansverdenens brodne kar?

	Nøglen til globaliseringen

	Et lands adgang til den økonomiske globalisering bestemmes af dets lufthavn, luftfartsselskab, telekommunikation og energiforsyning.

	Danmark har allerede afhændet lufthavnen og vores teleselskab til udenlandske investorer. Luftfartsselskabet SAS skranter. Nu står DONG for tur. I første omgang er en andel af selskabet solgt til Goldman Sachs, som oven i hatten får indflydelse, der langt overstiger, hvad andelen berettiger til. I anden omgang skal selskabet børsnoteres.

	Problemet ved den slags udsalg af offentlige infrastrukturvirksomheder er, at Danmark fraskriver sig nøglen til globaliseringen. Det sker især, fordi Danmark får formindsket mulighed for brande sig ved at bruge selskaberne til at fremhæve vores styrkepositioner. Et sammenspil mellem lufthavnen og SAS ville have åbenlyse fordele for Danmark. Den model ser jeg bære frugt i Singapore, hvor jeg bor. Her har man et af verdens bedste luftfartsselskaber og en af verdens bedste lufthavne. Det benyttes offensivt til at markedsføre Singapore. Gevinsten er kolossal.

	Siden Teledanmark i 1997 blev solgt til Ameritech, der videresolgte til kapitalfonde, er der gennemført fire omfattende transaktioner med skift i kredsen af ejere. Interessen for kortsigtede finansielle gevinster viste sig for eksempel i 2006 ved et ekstraordinært udbytte med en dramatisk reduktion af egenkapitalen til følge. Den slags skaber ikke tillid til at langsigtede mål kan forfølges, så Danmark kan opnå en gunstig placering i den globale økonomi.

	Skrantende vedligehold

	Opkøberne er alene interesserede i et højt driftsøkonomisk resultat – profit med andre ord. Erfaringer fra blandt andet Storbritannien peger på, at det øger risikoen for lav vedligeholdelsesstandard og ringe interesse for reinvesteringer. Ejerne får kortsigtet profit. Byrden væltes over på fremtidige ejere, som lokkes til at købe ved hjælp af et tilsyneladende gunstigt, men kortsigtet og uigennemsigtigt driftsøkonomisk resultat. Og lykkes det ikke at lokke nye ejere i fælden, kan samfundet blive tvunget til at overtage en del af de forsømte aktiviteter.

	Danmark har over de seneste tiår har opbygget et energipolitisk kompleks (olie og gasudvinding, vedvarende energi, energibesparelser) med håndgribelige fordele i form af beskæftigelse, innovation og eksport. Omkostningerne ved høj vedligeholdelse, god dækning, sikkerhed og samfundshensyn viser sig i DONG’s regnskaber, men fordele og gevinster opnås mange andre steder i samfundet.

	Desværre kan det ikke tages for givet, at den privatøkonomiske drift med fokus på markedsøkonomisk profit, som Goldman Sachs stræber efter, vil kunne rumme de samfundsmæssige hensyn, som Danmark tillægger vægt. Det er relevant, eftersom der i Danmark er stort flertal for en energipolitisk linje, der sigter på at fremme vedvarende energi og miljøbeskyttelse. Goldman Sachs indtræden på scenen indebærer håndgribelige risici for, at Danmarks manøvrerum på det energipolitiske område indsnævres.

	Samme konflikt finder vi på teleområdet. TDC har ganske vist vedligeholdt telenettet i Danmark. Men det afgørende er hvordan. En kapitalfond vil sikre, at der er forbindelse mellem A og B, men ikke nødvendigvis, at der er alternativer, hvis forbindelsen rammes af nedbrud, uheld eller ulykker – lad os, som verden ser ud, også medtage sabotage. Det er i den nationale interesse at sikre muligheder for omdirigering af kommunikation eller energiforsyning, således at forbindelsen mellem A og B kan opretholdes næsten uanset, hvad der sker. Men en sådan dobbeltdækning er ikke driftsøkonomisk rentabel – slet ikke for kapitalfondene, som kan klare sig et godt stykke ad vejen ved at henvise til, at den slags jo sker.

	Vi undergraver indsatsen

	Samtidig forventer danskerne, at infrastruktur dækker hele landet. Det er imidlertid ikke rentabelt for kapitalfondene, som i øvrigt ikke er særlig forhippede på at værne om Udkantsdanmark. I dag har lokale elselskabers oprettet Nianet – professionelle datakommunikationsløsninger baseret på fiber til offentlige og private erhvervsvirksomheder. Det bør give anledning til eftertanke, for det burde vel have været TDC og ikke lokale el-selskaber, der stod for den trafik?

	Det amerikanske centralbanksystem, FED, har betænkeligheder ved, at finansielle institutioner involverer sig i råvarevirksomheder – herunder energi. Det synes Goldman Sachs at have løst ved at benytte sig af selskabskonstruktioner, som frigør DONG-investeringen fra formel tilknytning til moderselskabet, uden at det dog betyder, at Goldman Sachs mister indflydelse. Disse selskaber er som bekendt placeret i skattelylande kendt som sikre havne for investeringer, der er foretaget imod bestemmelser i moderselskabets hjemland.

	Det forekommer mildt sagt overraskende, at Danmark medvirker til at undergrave FED’s indsats for at sanere det globale finanssystem. Vi underløber det internationale samarbejde om at begrænse mulighederne for at placere kapital i lande, der ikke respekterer regler om skattebetaling, gennemsigtighed m.v. Er der en løsning på disse problemer? Efter min mening, ja.

	Mange lande har etableret såkaldte soverign wealth-fonde, det vil sige fonde under offentlig ledelse, som har til formål at varetage strategiske interesser, uanset at de på kort sigt ikke er driftsøkonomisk rentable. DONG-sagen burde give anledning til en fornyelse af formålsparagrafferne i de danske offentlige pensionsfonde, og måske også til at man opretter en dansk sovereign wealth-fond. Fondenes driftsresultat vil være ringere end under det, den nuværende konstruktion kan levere. Til gengæld vil ejerkonstruktionen være positiv for den danske samfundsøkonomi.

Jørgen Ørstrøm Møller er forhenværende departementschef i Udenrigsministeriet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",88.0,10. februar 2014,Jørgen Ørstrøm Møller er forhenværende departementschef i Udenrigsministeriet
6555,/debat/2013/09/laeserbreve,Læserbreve,," 
	Ledere udnytter naturkatastrofe

	Raúl Marroquín Rosales og Lotte Crone Roulund, København

	Orkanerne Ingrid og Manuel har forårsaget oversvømmelser og dødsfald i Mexico. Oppositionsgrupper mener, at ødelæggelsernes omfang skyldes mangel på politisk planlægning og forebyggelse, hvilket betyder, at vandkraftværker under regnen leder store mængder vand ud, som forværrer oversvømmelserne.

	Desuden har beredskab, informering og evakuering af befolkningen været yderst mangelfuldt. Kritikere mener, at naturkatastroferne i Mexico muligvis benyttes til økonomiske og politiske formål, herunder fratagelse af jord og naturressourcer.

	Af samme grund er den mexicanske indenrigs- og sikkerhedsminister, Osorio Chong, nu blevet anklaget for ikke at tage de fornødne forholdsregler for at formindske skaderne i de pågældende områder.

	Må Maersk ikke kritiseres?

	Ida Zidore, København

	DR2 bragte den 26. september et interview med Maersk Line-direktør Søren Skou.

	Her sagde intervieweren ting som: »Det er jo jer, der sørger for at sejle vores julegaver frem« og stillede spørgsmål som: »I har jo rigtig godt styr på omkostningerne. Hvad kan andre rederier lære af jer?«

	Erhvervslivets topchefer er blevet nogle af samfundets helt centrale magthavere. Derfor er det lidt nedslående, at journalistikken halter sådan efter. Danmarks samfundskanal må se at komme ind i kampen. Man må altså gerne stille kritiske spørgsmål til andre end politikere.

	Lærefyringer er unuancerede

	Anni Kjeldgård, Værløse

	Skoledebatten har alt for længe fokuseret på lærerne. Andre faktorer der påvirker undervisningen, som indeklima og lydforhold i klasselokalet har ikke fået samme opmærksomhed. Men hvis en lærer underviser dårligt i et fag, kan det også skyldes, at læreren er blevet bedt om at undervise i noget specifikt materiale af ledelsen.

	En lærer kan være fremragende til at undervise i dansk, men håbløs til musik eller formning. Alligevel bedes nogle lærere om at undervise i flere fag.

	Lærekritikken er derfor unuanceret. Skolen har et strukturproblem, der ikke løses ved bare at fyre lærere.

	Bevar offshore- industrien

	Torsten Schack Pedersen, MF, skatteordfører (V)

	Kunne denne regering ikke bare for en gangs skyld være lidt troværdig? Klimaminister Martin Lidegaard (R) sagde i 2011: »Hvis vi piller blot den mindste smule ved skattetrykket for olieselskaberne i Nordsøen, forsvinder hele incitamentet til at bore efter olien, og selskaberne vil trække sig ud.

	Det nytter ikke noget, at vi kommer op med en løsning, hvor investeringerne i udvinding begynder at falde, og dynamikken bliver brudt«. Jeg kunne ikke være mere enig. Men hvorfor løber klimaministeren nu fra sine synspunkter? Hvad har ændret sig? Er det erfaringerne fra Storbritannien, der har fået ministeren på nye tanker? Det håber jeg bestemt ikke. For i Storbritannien betød stigende skatter, at investeringerne gik i stå, og arbejdspladser forsvandt.

	Skulle vi i Danmark ikke sørge for, at de mange arbejdspladser i olie- og offshore industrien bevares og udbygges? Eller tæller disse arbejdspladser ikke som ’rigtige’ arbejdspladser for regeringen?

	Atomvåbenbør forbydes

	Aase Bak-Nielsen, Roskilde

	Hvorfor kræves der ikke den samme kontrol med Israels atomprogram som med Irans?

	Hvorfor må de faste medlemmer af FNs Sikkerhedsråd, USA, Rusland, Kina, Frankrig og Storbritannien plus Indien, Pakistan og Israel, have atomvåben, mens Iran ikke må?

	Hvorfor er atomvåben egentlig ikke bare kollektivt forbudt?

	Roadpricing gør børn til tabere

	Finn Larsen, Lyngby

	Forskellige omstændigheder gjorde, at min datter i en årrække gik i skole 40 kilometer fra min bopæl.

	Ud over en stram planlægning, mange timer i bil og koordination med en positiv arbejdsplads i den by, hvor jeg boede, havde jeg benzinudgifter på omkring 1.700 kroner om måneden. Hertil kom udgifter til en bil, som i dette tilfælde var helt afgørende for, at jeg kunne have samvær med min datter.

	Det er mange penge ud af en skolelærerløn. Havde jeg derudover skullet betale ekstra i form af roadpricing, er der stor sandsynlighed for, at samværet med min datter var blevet markant mindre. Det er en skræmmende tanke, og det er min påstand, at man samtidig med indførelse af roadpricing bør indføre en eller anden form for kørselsfradrag for samværsforældrene, da børn af skilsmisseforældre ellers risikerer at blive taberne.

	Vi skal stole på socialrådgiverne

	Henrik Appel, medlem af Borgerrepræsentationen, socialudvalget (S)

	Socialrådgiverne skal have lov til at bruge deres kompetencer, faglighed og erfaring.

	Det kan de ikke i øjeblikket, hvor en leder skal ind over de fleste beslutninger for at sikre den rette beslutning for den enkelte borger og undgå uhensigtsmæssige situationer. Men da vi samtidig skal have tillid til, at vores socialrådgivere udfører det arbejde, de har uddannelse og erfaring i, nytter det ikke at holde en hel faggruppe fastlåst.

	Hvis ikke arbejdsgiveren udviser tillid, hvordan skulle borgeren så få tilliden igen? Jeg mener, at der er sket den selvransagelse og sikring af beslutningskompetence og faglighed, der skal til blandt socialrådgiverne.

	Kontrol er godt, når det er nødvendigt. Men det er også ineffektivt og ressourcekrævende. Det binder medarbejderne til pc’en frem for at hjælpe børn, unge og voksne direkte. Vi skal have indarbejdet god socialfaglig ledelse og vidensmiljøer, hvor ledere og medarbejdere kan samarbejde.

	Vi skal have tillid til, at socialrådgiverne godt kan selv, for selvfølgelig kan de det. Tillid er både bedst for medarbejderen og for borgeren.

	Vores tillidsreform er det nye sort. Det giver mere tryghed og ansvar i fremtiden.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,1. oktober 2013,"	Forskellige omstændigheder gjorde, at min datter i en årrække gik i skole 40 kilometer fra min bopæl."
11127,/debat/2011/11/soeger-sted-findes,"De søger det sted, der ikke findes",Silas Harrebye," Vi kender alle situationen: Du har kritiseret noget eller nogen, og din modpart stiller spørgsmålet:
»Så hvad foreslår du, at vi gør i stedet?«
Hvis du ikke har et klart svar på hånden, kan dette spørgsmål effektivt tage brodden af din kritik. Det er også grunden til, at politiske rådgivere sikrer sig, at deres politikere — i al slags vejr — selvsikkert kan svare på dette spørgsmål. I et sådan kritisk ideologisk alarmberedskab, synes automatpiloten nemlig at tage over.
Under det politiske strategiske spørgsmål ligger der dog et mere fundamentalt etisk spørgsmål: Skal vi absolut altid selv have alternativer klar til det eksisterende samfund for at kunne tilladelse os at kritisere det?
Det er et kendt argument, at et solidt normativt fundament og en klar idé om, hvad der konstituerer det gode liv, er nødvendige betingelser for at kunne formulere en gyldig strukturel kritik af det eksisterende samfund. Dette er en vigtig filosofisk øvelse, men problematisk at forlange af folk i oprør.
Sådanne krav kan nemlig godt ekskludere en masse mennesker fra at ytre sig kritisk, da der er mange, der ikke kan leve op til sådanne standarder. Det kan for eksempel skyldes, at de ikke har det fornødne sprog. Børn, unge, nogle indvandrere og andre, der af den ene eller anden grund ikke taler den politiske offentligheds lingua franca, har for eksempel svært ved i fine termer at formulere, hvad det gode liv er.
Man risikerer endvidere ikke kun at ekskludere nogle, men også nogetfra den offentlige debat, da det ikke er alting, der kan formuleres rationelt. Den skæve idé, det uforklarlige engagement og den intuitive indignation er relevante politiske fornemmelser. Kunstnere og alle andre, der tør stole på deres kritiske sans og følge deres kreative potentiale, behøver derfor ikke altid vide præcis, hvad de ville gøre med magten, hvis de fik den. De fleste vil slet ikke have den.
Kritik før forandring
Men har oprørsbevægelserne brug for filosofisk assistance, når der skal bygges en semantisk bro mellem aktion og intention, afsæt og bevægelse? Måske.
Aktivister fra Anne Hazare i Indien til græsrødder i Wisconsin har i år vist, at forandring godt kan starte med kritikken og sidenhen lede til refleksion over, hvordan det retfærdige samfund ser ud. Ikke nødvendigvis den anden vej rundt.
Under Det Arabiske Forår var det i de fleste lande uklart, hvem der skulle tage over, hvis regimet faldt, og hvordan en sådan proces i øvrigt skulle se ud. I Spanien ledte frustrationen over den høje arbejdsløshed mest øjensynligt til krav om politisk rotation, ikke til forslag om hvilken arbejdsmarkedspolitik, der skulle føres.
Occupy-bevægelsen er senest blevet kritiseret for ikke at have nogle klare krav eller målsætninger. Det er på én og samme tid bevægelsens styrke og svaghed. Det slører på den ene side fokus og gør det svært at stille politikerne til regnskab og gå i dialog. På den anden side ved vi jo alle sammen godt, hvad det drejer sig om, og det manglende manifest gør det svært for oppositionen, at feje det, der alligevel står skrevet på væggen, af vejen. Åbenheden giver samtidig mulighed for, at flere af de 99 pct. vil være med, da de ikke føler sig afskrækket af for firkantede politiske, sociale eller identitetstilpassede afgrænsninger.
Det søgende demokrati
Demokrati er en usikker, men inddragende proces, hvor man i fællesskab og på tværs af politiske og sociale skel må tale sig frem til mulige løsninger. Oprørsbevægelserne bidrager til at omtænke, hvordan det kan ske på tværs af civilsamfund, erhvervsliv og det parlamentariske system. Målet er ikke skyttegravskrig, hvor fjendtlige parter på forhånd har besluttet sig for at være uenige. Vejen frem — i al slags vejr — er åben, lydhør, nysgerrig, ydmyg og søgende. Her er aldrig nogen nemme løsninger. Som de også råber:
» This is what democracy looks like.«
At vi ikke kan forestille os et bedre demokrati end vores eget, er jo ikke ensbetydende med, at det ikke findes. Det ville være en dumstolt slutning. En modig konsekvens af muligheden for at skabe et sådant, er at søge det uden at vide præcis, hvordan det ser ud, eller hvordan man når dertil. Det er det projekt, nutidens politiske opdagelsesrejsende kaster sig ud i. De søger det sted, der ikke findes — utopia.
Men er der i så fald tale om sociale bevægelser eller løsrevede oprør, der blot stjæler overskrifter i projektsamfundets midlertidige krise? Ifølge direktør i Vestas Morten Albæk skal en bevægelse for at have virkning »have en systemisk tænkning bag sig. Hvis den ikke har en filosofi og ved, hvor den vil hen, bliver den meningsløs.« (Eksistens på P1 den 23 oktober).
Men hvad kommer egentlig først: indignation, politisk bevidsthed eller artikulationen af denne? Måske stiller vi for store krav til en gryende bevægelse. Man kan jo ikke tage stilling til patientens behandlingsform, før man ved, hvad han fejler.
»På samme måde her,« siger en af de mange talsmænd i New York, Jesse Lagreca:
»Vi er nødt til at tale om, hvad vi er trætte af først. Derefter kan vi begynde at snakke om krav.« (CBS, 15. okt.).
Nye debatformer
Historisk set har sociale bevægelser som regel gået på to ben, hvad disse ting angår. På den ene side er de mobiliseret på baggrund af en til tider udefineret utilfredshed med det eksisterende system eller den herskende kultur. På den anden side har denne grundlæggende kritik ofte ledt til mere målrettede kampagner.
De bevægelser, der har præget det politiske landskab det seneste års tid skal og vil ikke (endnu) anvise løsninger, men bidrager med nye demokratiske debatformer og alternative beslutningsværktøjer. Det gælder deres innovative brug af nye sociale medier, deres konstruktive dialog med myndighederne og deres eksperimenterende organisationsformer. Generalforsamlingerne, som vi har set dem i foråret i Spanien og nu i Occupy-bevægelsen, er ét eksempel på et sådan eksperiment.
Spørgsmålet om nødvendigheden af at præsentere et alternativ til det, man kritiserer, knytter an til, hvordan vi kan måle effekten af oprørsbevægelsernes eksistens. På kort sigt kan man se, om et lovforslag er blevet gennemført, eller en politiker er blevet valgt. På længere sigt kan bevægelser påvirke vores kultur og således få afgørende om end indirekte politisk indflydelse.
I begge tilfælde spiller utallige faktorer selvfølgelig ind. Hvorfor det selv i historiske, komparative analyser er svært at sige, præcis hvilken effekt en given bevægelse har haft.
Det, man med sikkerhed ud fra sådanne undersøgelser kan sige, er, at bevægelsers mulighed for at få indflydelse på udviklingen af vores samfund, ikke nødvendigvis beror på nogen sammenhængende politisk filosofi eller fremsættelsen af krav, der skal kunne indlæses med øjeblikkelig varsel. Man kan eksempelvis ikke alene lovgive sig ud af klimaforandringerne, økonomisk ulighed eller kønsdiskriminering. Der skal holdningsændringer til. Det er dem, ethvert oprør først og fremmest kæmper for og sigter imod.
Det bliver eksempelvis ikke så farligt at springe ud som homoseksuel, når seksualitet ikke længere er så tabubelagt. Når det sker, er der pludselig flere mennesker, der kender nogen, som er homoseksuel. Dette kendskab normaliserer det, der tidligere var afvigende, og så er der ikke lang vej til at stemme på en politiker, der går ind for ægteskaber mellem mennesker af samme køn. Homobevægelsen er et eksempel på, hvordan den langsigtede forandring godt kan starte med simpelthen at få sat ting på dagsordenen.
Generationsopgøret
Det universelle oprør er det, vi alle kender til. Det har en familiær karakter. Generationsopgøret. Den unge datter eller søns brud med forældrenes måde at tænke og gøre tingene på. Men heller ikke her har kritikken noget klart mål. Ingen i familien ved, hvad det skal ende med. Det unge menneskes usikkerhed åbner op for en søgende nysgerrighed, som ikke blot kendetegner fremtidens medborgere, men også et dynamisk demokrati. Det er jo i legen med identiteter, at vi finder os selv, og først i formuleringen af kritiske spørgsmål, at vi finder svar.
Vi skal derfor ikke tie, bare fordi vi ikke har løsningen på problemet — eller fordi vi selv er en del af problemet. Vi skal have modet til at flytte grænserne for, hvad der er muligt — også selv om vi ikke med sikkerhed ved, hvad det indebærer.
Vi har tendens til at forstå vor tids oprør som klassiske historiske fænomener, som vi kan sammenligne i organisatorisk og politisk forstand. Fremfor at se dem som sociale bevægelser, skal vi måske hellere forstå dem som bevægelser af det sociale. En uro, der endnu uklart, men uden tvivl peger imod en sammentænkning af tidligere adskilte problemstillinger, såsom økologi, økonomi og social retfærdighed.
Professor Nancy Fraser, USA's stærkeste repræsentant for den kritiske teori, peger netop på, at det kritiske potentiale for fremtidens sociale bevægelser beror på muligheden for at skabe denne integration.
Den seneste tids oprør skal ikke kun forstås som demonstrationer imod repressive totalitære styrer eller det korrupte kapitalistiske system. Mange af de aktive medborgere går faktisk ind for en stærk stat og/eller et konkurrencebaseret samfund. Bevægelserne vil også demonstrere, hvordan vi på nye måder kan begynde at diskutere, hvem der bestemmer hvad. På denne måde peger aktivisterne fremad. Ikke i form af firkantede paroler (om end de findes i alle regnbuens farver), men snarere i kraft af deres eksperimenter med det demokrati, de alle er enige om at arbejde hen imod.
 
Silas Harrebye er ph.d.-studerende på Institut for Samfund og Globalisering på Roskilde Universitet. Han forsker i nye demokratiske deltagelsesformer, sociale bevægelser og kreativ aktivisme og har i foråret været gæsteforsker på New School for Social Research i New York.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",9.0,11. november 2011,"Det, man med sikkerhed ud fra sådanne undersøgelser kan sige, er, at bevægelsers mulighed for at få indflydelse på udviklingen af vores samfund, ikke nødvendigvis beror på nogen sammenhængende politisk filosofi eller fremsættelsen af krav, der skal kunne indlæses med øjeblikkelig varsel. Man kan eksempelvis ikke alene lovgive sig ud af klimaforandringerne, økonomisk ulighed eller kønsdiskriminering. Der skal holdningsændringer til. Det er dem, ethvert oprør først og fremmest kæmper for og sigter imod."
3938,/debat/2014/10/solferien-aflyst,Solferien er aflyst,Cecilia Sejer," »Du skal da bare tage med mig til Thailand til januar.«
Jeg forsøger at lokke min vinterdepressive ven. Ikke kun for sjov, for hun ville have godt af det ligesom jeg. Men hver gang jeg bringer hvidt sand, kokosnødder og solskinssamtalen op, vrider hun sig uroligt.
»Njahh, det er jo ikke så godt,« siger hun, »for så skal man jo flyve. Er der ikke også sol i Sydeuropa i januar?« spørger hun prøvende, underforstået: »For så kan vi tage toget.«
Det er ikke flyskræk, der er problemet – det er selveste hendes grundsamvittighed, der bliver pinagtigt udfordret ved tanken. For fly er i top to over de værste syndere, når det gælder udledning af CO2, og dermed er de som bekendt med til at fremme drivhuseffekten. I betydelig grad.
Ifølge en undersøgelse fra sidste år – lavet af norske Cicero i samarbejde med østrigske International Institute for Applied Systems Analysis, baseret på tyskeres transportadfærd – er biler og fly skyld i 90 procent af den samlede miljøforurening fra transport. Fly er værst, fordi de laver kondensstriber, der næsten fordobler belastningen af klimaet. Striberne fungerer som skyer, der holder varmen på jorden og vupti – øger drivhuseffekten.
Og det er noget med, at hvis vi ikke ændrer adfærd, så vil drivhusgasudledninger fra fly stige med 700 procent i perioden 2005-2050. Det tal kan jeg næsten ikke fatte. Jeg får mareridtsagtige billeder af gletschere, der smelter; isbjørne, der klynger sig til drivtømmer og Bangkok under vand.
Så nej, det er ikke så godt, det der med at flyve. Tis! For der er simpelthen så rart i Thailand, men hvis jeg nu selv er med til at smadre det ved at sætte mig ind i den jumbojet, så bliver jeg nødt til at leve med, at en dobbelt D-vitamin dosis og måske lidt kræftfremkaldende solarium bliver løsningen, når januar med sit Mordor-agtige mørke atter melder sin ankomst.
Det forekommer mig faktisk med ét, at hele spørgsmålet: At komme ud at rejse – eller ikke at komme ud at rejse – er gået hen og blevet et helt vanvittigt luksusdilemma. Har ellers vredet min hjerne for gode argumenter og undskyldninger, der kan forsvare, at tage turen. For guderne skal vide, at jeg drømmer om det hver nat. Jeg hørte på et tidspunkt nogle kloge mennesker sige, at det, at vi kan flyve så billigt nu om stunder, er sundt for vores forståelse af andre mennesker og kulturer, og at det ligefrem kan fremme fred i verden. Men så læser jeg nyheder og tænker, at verden sgutte virker særlig fredelig. Argument sparket til hjørne.
Og nej, hvad er der nu pludselig i vejen med togrejser til Harzen? Der er sikkert også pænt om vinteren.
Ifølge regeringens klimaplan fra 2013 er målet, at Danmarks energiforsyning af fossilt brændstof skal være erstattet med vedvarende energi i 2050, herunder den energi vi bruger på transport. Gælder det også fly? Og hvordan gør man det?
Well, der er selvfølgelig nogle forskere, som er i gang med at udvikle CO2-neutralt fossilt brændstof af havalger et sted i USA, men på et tidligt stadie, og udbyttet er foreløbig minimalt (go, go, forskere).
Men i mellemtiden. Før forskerne finder en effektiv udnyttelse af vandplanter. Hvad gør vi? Med de dér fly, som vi alle sammen inklusive politikerne blæser rundt i, om det så bare drejer sig om en smuttur til Nordjylland eller Berlin. Køber vi os fra det med CO2-kvoter i udlandet? Og gør det i sig selv, at gennem- snitstemperaturen ikke stiger med mere end de to kritiske grader på verdensplan? Redder det bjørne og Bangkok?
Og frygtscenariet af dem alle: Hvad hvis politikerne om små 40 år siger: Bare ærgerligt, vi havde en ædel målsætning, men vi nåede den ikke? Det var jo bare en målsætning, ikke løfter. Hvad gør vi så?
Folk holder jo ikke op med at flyve, heller ikke de korte distancer, og specielt ikke, når det er både billigere og hurtigere end at tage toget, hvilket kan forekomme en anelse absurd, når en regering laver ambitiøse målsætninger på klimaets vegne.
Vi kunne vælge det upopulære: at gøre det dyrere at flyve eller indføre fly-klippekortet på samme måde, som man får klip til SU på videregående uddannelser. Et begrænset antal flyrejser per person på et liv. Det har da noget eksklusivt over sig. Vi kunne også bare vælge at blive hjemme, og det gør jeg helt sikkert nu efter denne her snak. For det er virkelig noget skidt det dér flyvning.
P.S. Lad lige være med at fortælle til min ven, at det faktisk bare er, fordi jeg ikke har råd.
Cecilia Sejer er journalist
Klummen er udtryk for skribentens egne holdninger




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,21. oktober 2014,"Well, der er selvfølgelig nogle forskere, som er i gang med at udvikle CO2-neutralt fossilt brændstof af havalger et sted i USA, men på et tidligt stadie, og udbyttet er foreløbig minimalt (go, go, forskere)."
6077,/debat/2013/12/forskning-lighed-ofres-paa-ligestillingens-alter,Forskning og lighed ofres på ligestillingens alter,Hans Bonde," 
	På det seneste er der sket et nybrud i både dansk forsknings- og ligestillingspolitik. For første gang har knap et halvt Folketing vendt sig mod endnu en favorisering af kvindelige topforskere – denne gang i form af Det Frie Forskningsråds såkaldte YDUN-program, der skal sikre kvindelige forskere en særstøtte på 110 millioner kroner til at opbygge forskergrupper.

	Der er og har været mange favoriseringer af kvinder i det danske universitetsmiljø – lige fra Freja-programmet over Statens Humanistiske Forskningsråds kvindeprofessorater til Aarhus og Københavns Universitets nuværende økonomiske belønningspolitik ved ansættelse af kvindelige lektorer og professorer. Tilsammen danner de et billede af et vedholdende og accelererende forsøg på at indpasse den sprælske forskning i målet om et fifty-fifty-universitet, hvor Danmark og Skandinavien er helt i front.

	De borgerlige partier samlede sig i finanslovsforhandlingerne mod YDUN og fik statsstøtten forhandlet ned fra 80 til 70 millioner kroner, mens Liberal Alliance i protest trådte helt ud af forhandlingerne. I Berlingske understregede forskningsordførerne fra K, DF og V, at »kvinder ikke skal have særrettigheder i det danske forskningsmiljø. De skal bevilges penge på grund af deres kvaliteter og forskningshøjden i deres arbejde. Alt andet er et skråplan«. De tilføjede, at YDUN-programmet »sætter store spørgsmålstegn ved dømmekraften i Det Frie Forskningsråd, og vi må naturligvis overveje nøje, hvordan fremtiden skal se ud for et forskningsråd, der så eklatant har misforstået sin opgave«. Hermed er det lykkedes for Det Frie Forskningsråd at skabe en hidtil uhørt massiv parlamentarisk modstand mod favorisering af kvindelige forskere.

	Udokumenterede bevæggrunde

	Diskussionen om YDUN er ikke et spørgsmål om rød eller blå, men om at opnå den højst mulige forskningskvalitet og om at sikre oplysningens mål om, at samfundet behandler os som individer – ikke som repræsentanter for grupper med formodede fællestræk. Men kvinder skal åbenbart som kønskollektiv have ret til en højere andel af forskningsmidlerne uanset deres individuelle talenter.

	Lad os kigge nærmere på argumenterne. Det Frie Forskningsråd hævder, at »hjælp til kvinder gavner forskningen«. Det nærmeste, man kommer et bevis for denne påstand, er sætningen: »Det fører nemlig ifølge erfaringer fra Norge til mere ligestilling i forskningsmiljøerne«. Her er kvindeandelen gået op, bl.a. fordi man har indført en struktur, hvor lektorer kan søge om at blive opgraderet til professorer. Men spørgsmålet er, om forskningskvaliteten også blevet højere? Det får vi intet at vide om. Gavner det forskningen, når man sætter den almindelige konkurrence ud af kraft ved bevillinger? Eller risikerer man i virkeligheden det modsatte?

	Det Frie Forskningsråds opgave er at sikre den højst mulige forskningsmæssige kvalitet. Hvad er da begrundelsen for Rådets kvindepolitik? Her anføres det, at »en af de helt åbenlyse grunde er selvfølgelig, at det er kvinderne, der føder børn, tager mest barsel og lægger flest kræfter i familierne efterfølgende, hvorfor det kan være svært at etablere en forskerkarriere, der kræver langt mere end 37 ugentlige arbejdstimer«. Men hov, den begrundelse handler jo ikke om forskningspolitik, men om ligestillingspolitik. Kan det være et statsligt forskningsorgans opgave at arbejde for en ’ligestilling’, der ovenikøbet indebærer risici for at sænke forskningsniveauet gennem indskrænkning af konkurrencen om forskningsmidler?

	Eksklusionen af mandlige ansøgere kan ende med at forfordele de bedst egnede forskere. F.eks. fik en mandlig lektor ved Københavns Universitet i 2011 et chok. Hans institut havde slået et professorat op inden for hans felt. Han var gruppens ledende forsker med flest publikationer, studerende, samarbejdsaftaler og større internationale bevillinger. Han undrede sig over ikke at have hørt om opslaget, og da han konfronterede ledelsen, bekendte den trykket, at stillingen var øremærket en kvinde, for at instituttet kunne få en ’professorbonus’ fra dekanatet.

	Mænd ekskluderes

	Hvordan vil Det Frie Forskningsråd føre ideen om kvindefavorisering ud i livet? På en måde, der er under lavmålet i dansk forvaltningstradition.

	For det første har man allerede nu udsendt massive signaler om, at der er tale om et kvindeprogram. Mænd, der – ugalant – skulle driste sig til at søge, kan derfor risikere at føle sig i bad standing ved fremtidige ansøgninger, da de er gået imod den højeste forskningsautoritets kønspolitiske linje.

	For det andet vil vi opleve det mirakuløse, at skønt mange kvindelige forskere åbenbart normalt har svært ved at konkurrere med mænd, vil ikke én mandlig ansøger til YDUN-programmet komme gennem nåleøjet. En af de mandlige ansøgere til YDUN’s forgænger – kvindeprogrammet FREJA – var den produktive og højt estimerede filosof, lektor, dr.phil. Jan Faye, der i 2003 nøgternt kunne konstatere, at alle professoraterne var gået til kvinder. Han skrev i Politiken: »Facit var dog givet på forhånd. Der er som så ofte før i den slags sager tale om en politisk beslutning.«

	Faye fik peget på et centralt spørgsmål, da han nævnte, at »nogle læsere vil måske genkende navne som Mogens Herman Hansen, Henrik Jensen, Jens Høyrup, Carl Henrik Koch og Sten Ebbesen for blot at nævne nogle stykker, jeg kender til. I enhver anden verden, og uden for Danmark, ville de alle være blevet professorer.«

	Dette henviser til en helt skjult dimension i debatten om kvindelige bonusprofessorater og tildeling af forskningsmidler på baggrund af køn. Det hævdes, at en del kvalificerede kvinder er blevet forbigået. Men hvordan ved man, at en lige så stor del eller måske langt, langt større del af mandlige talenter ikke ligeledes er blevet overset? Og hvis man begynder at forfremme kvinder eller tildele dem midler på baggrund af køn, så bliver disse mænd jo dobbelt tilsidesat.

	Yngre mænd rammes hårdt

	Det pudsige i disse favoriseringer vises bedst, hvis man vender optikken mod Det Frie Forskningsråds ledere selv: fem mænd og en kvinde. Hov, hvor er kønsbalancen henne? Og kan vi overhovedet stole på rådsledernes anbefalinger, når der er så lidt – med deres eget plusord – diversitet? Eller er netop de simply the best? Det er typisk for kønsfavoriseringen, at den sætter konkurrencen ud af kraft på de lavere niveauer, hvor den rammer andre, ofte yngre mænd, der hindres i at indgå i åben konkurrence.

	Vi ønsker alle, at de enorme investeringer i kvinders uddannelsesniveau giver et større forskningsmæssigt afkast, og heldigvis går det også fremad. Allerede i dag udbydes der da også mentorprogrammer, forskerlederprogrammer og netværksprogrammer kun for kvindelige forskere. Men begynder vi at tildele forskningsmidler på baggrund af køn, er vi på vej ned ad en farlig sliske.

	Det er ikke helt uskyldige mekanismer, Det Frie Forskningsråd piller ved. Den kønnede forfordelingsmekanisme kan ende med at åbne sluserne for, at også andre særgrupper skal tildeles repræsentation. Sker det, vender vi skridt for skridt tilbage til et standssamfund, der vil splintre oplysningens ideal om, at mennesket først optræder som statsborger og siden med alle hånde andre særidentiteter. Samfundets sammenhængskraft står og falder med dets evne til at fastholde et fælles neutralt medborgerideal, hvor statsmagten og institutionerne tildeler alle borgere samme sociale rettigheder og pligter.

Hans Bonde er professor, dr. phil.
",13.0,9. december 2013,"	For det andet vil vi opleve det mirakuløse, at skønt mange kvindelige forskere åbenbart normalt har svært ved at konkurrere med mænd, vil ikke én mandlig ansøger til YDUN-programmet komme gennem nåleøjet. En af de mandlige ansøgere til YDUN’s forgænger – kvindeprogrammet FREJA – var den produktive og højt estimerede filosof, lektor, dr.phil. Jan Faye, der i 2003 nøgternt kunne konstatere, at alle professoraterne var gået til kvinder. Han skrev i Politiken: »Facit var dog givet på forhånd. Der er som så ofte før i den slags sager tale om en politisk beslutning.«"
4059,/debat/2014/10/blevet-plads-halv-time-paa-langs-inden-aftensmaden,80: Der er blevet plads til en halv time på langs inden aftensmaden,Bent Fabricius-Bjerre," Min svigersøn spurgte mig for nogle år siden, om jeg ikke ville tage med ham til en mindre stat i det centrale Afrika. Han skulle forhandle med den lokale præsident om en aftale vedrørende markedsføring af hans land som turistmål.
»Hvad skal du bruge mig til. Jeg har jo intet begreb om det,« sagde jeg.
»Du skal heller ikke sige noget. Bare se gammel ud,« svarede han.
»I Afrika, ligesom mange steder i østen ser man op til gamle mænd. Jo ældre, jo klogere.«
Nu tog jeg af flere grunde ikke med ham og så gammel ud, men det satte gang i mine tanker om det at blive ældre, nu da jeg snart skal runde 90.
Alder er det antal år, man har levet, og alderen har kun rela- tion til det faktum, at man hver time, hver dag og hvert år, der går, har kortere tid tilbage at virke i. Jeg har aldrig spekuleret i alder, hvor gammel min omgangskreds eller mine venner var, eller hvor gammel de måtte synes, jeg var.
Skulle jeg for en gang skyld kigge tilbage, kan jeg konstatere, at da jeg var ung, var de ældre end mig, og i dag er de yngre, og uanset aldersforskel, har jeg altid følt, at jeg talte med en ligeværdig partner.
Er jeg blevet klogere med alderen? Næ! Men jeg har selvfølgelig oplagret en del erfaring på min egen harddisk. De fleste situationer er jo gentagelser, og man husker, hvordan de tidligere er blevet løst, eller hvordan de store fejl blev begået. Men hvad kan man bruge det til, når man er ude af magtens centrum? Undtagen, selvfølgelig, hvis man bliver spurgt. Og det gør man i modsætning til i Østen og Afrika altså sjældent i Vesten. Det er noget af det, man tænker på, når man bliver ældre.
Slår mig sjældent løs
Det er vigtigt ikke at spilde sit liv med at være ligeglad. Ligeglad er aldrig glad, siger man. Men så er det så heldigt, at det er mig selv, der bestemmer, hvad der er væsentligt, og hvad der er ligegyldigt. Jeg springer det uinteressante over og koncentrerer mig om det, der sker her og nu, og prøver at gætte mig til, hvad der vil ske i morgen.
Jeg går sjældent i seng med et problem eller et spørgsmål, jeg ikke har fundet svaret på. Jeg tror ikke på den med, at man skal sove på det. Man bliver ikke klogere af en søvnløs nat, men derimod frisk i hovedet efter otte timers hvil. Det eneste, der en gang imellem kan plage mig om natten, er en skitse til en melodi, som kører rundt i hovedet på mig uden at blive forløst. Men det er jo til at leve med.
Siden jeg flyttede hjemmefra i 15-årsalderen har jeg levet et meget kontrolleret liv. Jeg satte nogle grænser, som jeg altid overholdt. Og det gør jeg stadig.
Stort set spiser jeg det samme hver dag, overholder de aftalte tennis- og ridetimer, drikker min rødvin til middagen og slår mig sjældent løs. I de senere år er der blevet plads til en halv time på langs inden aftensmaden, men ellers er dagligdagen triviel – hvis ikke det var, fordi jeg har et godt familieliv og et spændende arbejde med at skrive musik.
Men selvfølgelig har jeg alene af fysiske grunde ikke helt samme adfærdsmønster som tidligere, og jeg har med årene fået oparbejdet et vist skeptisk forhold til det, der sker omkring mig. Er det nu rigtigt eller spin. Kan man tro på det, der bliver sagt, eller er der en skjult dagsorden? I min ungdom hed det propaganda, og det var lettere at forholde sig til. Her blev det helt firkantet trukket op, hvad man skulle overbevises om.
Men i dag med de sociale medier og professionelle spindoktorer er det selv for branchens egne folk svært at finde ud af, hvad man kan stole på af nyheder og trend. Man påvirkes uden at vide det.
I virkeligheden burde det være forbudt, ligesom man i sin tid forbød film- og musikindustrien at indpode reklamer, som kun kunne opfattes af underbevidstheden, men der er der nok ingen politiker, der vil gå ind for.
Hvorfor dvæle ved i går?
Det er ikke tiden, der går hurtigere, når man kommer op i årene. Det er udviklingen, der er speedet op. Inden for musikken skiftede tonesproget siden 1600-tallet med hver ny generation, der voksede op. Men ved århundredeskiftet begyndte det at tage fart.
Partiturkomponisterne næsten faldt over hinanden med nye skalaer og spændende harmonier, og jazzmusikken blev hurtigt til rock, indtil Beatles kom og væltede det hele på hovedet og gav inspiration til de unge skabere af elektronisk musik. Det er derfor en fantastisk tid, jeg lever i og har haft mulighed for at følge. Men med den stadig større fart inden for den teknologiske udvikling kan en skeptiker frygte, at boblen en dag brister, så vi skal begynde forfra et eller andet sted. Som de store kulturer har gjort det gennem årtusinder.
Hvis vi ser bort fra sygdom, hvornår er man så gammel? Det er ret let at svare på. Det er den dag, hvor man ikke sætter sig et mål for, hvad man skal lave i morgen. Hvis man er tilfreds, er man gammel. Det er der mange, der har det godt med, og det er fint nok, men ikke hvis man gerne vil se, hvad næste dag bringer. Det, der skete i går, kender man allerede, så hvorfor dvæle ved det.
Jeg tror, min indstilling er genetisk betonet. Min mor, som blev 104 år, så altid frem til et eller andet og satte alt ind på at komme derhen. Da et af hendes store mål var at blive 100 år, lagde hun sig i sengen tre uger før fødselsdagen for ikke at blive syg. Men da jeg sagde til hende, at den sikreste måde at dø på i hendes alder var, at lægge sig, svarede hun: »Det er sikkert rigtigt« og stod op igen og fejrede dagen.
’Bent, nu dør jeg’
Min mor har selvfølgelig været til stor opmuntring for mig. Især i mine senere år. Hun var et par og 80, da min far døde, og hun flyttede ind i et lille rækkehus på Strandlund i Charlottenlund. Området havde også en afdeling med plejehjem, men dér skulle hun først over, når hun blev gammel, sagde hun.
Da hun var 92 fik hun sig en 10 år yngre kæreste, som også boede på Strandlund. Jeg opdagede det ved, at hun var begyndt at lakere sine tånegle. Det havde for så vidt været i orden, hvis det ikke var, fordi han var gift. Det afstedkom en del sladder på området. Så konsekvent, som hun var, besluttede hun sig for at flytte hen til en ældrebolig ved Tuborg Havn. Det var lige i nærheden, men væk fra snakken.
Aksel, som kæresten hed, døde efter et par år, og hans kone forbød min mor at komme til begravelsen. Det, syntes hun, var lidt urimeligt, hendes alder taget i betragtning, og jeg måtte forklare hende, at andres følelser, ligesom hendes egne, er tidløse.
Da jeg var 80 år præsenterede jeg min nuværende kone, Camilla, for hende. Da hun var en del yngre end mig, sagde min mor:
»Nu går du vel ikke hen og får flere børn.«
Når man er oppe i 90’erne, vænner man sig til, at omgangskredsen falder fra. Så min mor tog Aksels bortgang afslappet og flyttede på eget initiativ ud til Lions Park i Trørød. Det var jo ikke længere nødvendigt at være i nærheden af ham.
En dag, da jeg besøgte hende, sad hun i husets restaurant ved siden af en ældre mand i kørestol. Uden for hans hørevidde hviskede hun til mig: »Tag det roligt, jeg gifter mig ikke igen.« Da var hun 103 år.
Det var først, da hun blev 104 år, at hun ringede til mig på Mallorca og sagde »Bent, nu dør jeg.«
»Jeg synes, du skal vente, til jeg kommer hjem,« svarede jeg. »Og så skal du slutte af med din årlige familiefest i Fåborg.«
»Det er en god idé,« svarede hun og gennemførte festen, bestemte menuen, skrev bordkort og omdelte den årlige sang. Dagen efter lagde hun sig for sidste gang. Spiste ikke, drak ikke, men det tog alligevel næsten en måned før hun slap livet og sov hen med et stille, blidt smil om munden.
Bent Fabricius-Bjerre er komponist




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",10.0,4. oktober 2014,Slår mig sjældent løs
13084,/debat/2010/12/kaere-kriger-andre-rare,Den kære kriger og de andre rare,David Rehling," Foghs højdepunkt
Storsindet af NATO-generalsekretær og tidligere statsminister Anders Fogh Rasmussen, at han valgte en portrætmaler fra fjendens lejr. Som han selv sagde til sin portrættør, Simone Aaberg Kværn, ved billedafslørin-gen på Christiansborg:
»Da vi mødtes første gang, gik du direkte til sagen og meddelte, at du var vokset op i et venstreorienteret miljø, og at du var tidligere BZ’er. Og for at være helt sikker på, at budskabet var forstået, føjede du til, at det ville være højrisiko at vælge dig til at udføre portrættet. Det er det, vi i min branche kalder forventningsafstem-ning.«
Ved samme lejlighed røbede Foghs lillebror, Peter:
»Vi var da lidt spændte på, hvordan det ville tage sig ud.«
Men alle i familien – og omkring den – var begejstrede. Og det forstår man godt. For Simone Aaberg Kærn har kvitteret for tilliden ved at male Fogh i smukkeste nordkoreanske stil som den kære kriger med blikket rettet mildt mod fjerne sejrrige horisonter og med et amerikansk Hercules-militærfly svævende ind i en baggrund, der minder om det afghanske Khyberpas, der er blevet et foreløbigt højdepunkt i Foghs karriere. Gloriøst. Rent ud sagt gloriøst.
Trøst til millionærer
Utaknemmeligt at være millionær. Man er hyppigt udsat for hån, spot og beskatning. Selv den juleaktuelle Jesus Kristus er ude med riven, når han påstår, at det er nemmere for en kamel at komme igennem et nåleøje, end det er for en rig at komme ind i Guds rige.
Midt i sådanne letkøbte bemærkninger er det en trøst, at Republikanerne i USA’s Kongres vil gøre noget godt for landets millionærer og ikke lægger skjul på det. De har truet med at lamme USA’s lovgivning og afvise indgåede nedrustningsaftaler med Rusland, hvis ikke præsident Obama går med til at forlænge millionærers særlige skattelettelser, som blev midlertidigt gennemført under præsident George W. Bush. Og heldigvis. Som den venlige og samarbejdsvillige mand Obama er, har han vist sig imødekommende over for Republikanerne – og dermed over for de rigeste tre procent af befolkningen. For deres skyld lægger Obama nu ekstra milliarder og milliarder af dollar oven i USA’s statsgæld. Med den tillægsgevinst, at kineserne får flere amerikanske værdipapirer at opkøbe.
Alle er vindere.
Thor – en knag
Man bliver varm om hjertet, når politikere taler rosende om hinanden. Alt for ofte oplever man det modsatte. Ikke bare mellem partierne, men også inden for de enkelte partier er der folk, der går rundt og siger grimme ting om hinanden.
Han har i dagbladet Politiken åbnet sit indre: 
»Jeg er pissesur på de selvretfærdige meningsmaskiner.«
Thor Möger er nemlig harm over, at »selvfede« journalister ved Information og Politiken »med en radikal partibog i den ene hånd og en latte-to-go i den anden har sendt et bombardement af røverhistorier om mit parti ud i det offentlige rum«.
Som Thor Möger ser det:
»Denne selvfede gruppe påstår, at ’SF har solgt ud’, at ’Villy er populist’, og at ’SF har kopieret VKO’s politik.’
Alle disse udsagn sammenfatter Thor Möger med det nudansk træffende: »Bullshit!«
Og så er det, at Thor Möger erklærer sin kærlighed til sin partileder og formand. Han kalder det »fakta«, at:
»Villys hjerte banker for fællesskab, lighed, tryghed og velfærd – og det ved folk flest.«
Dermed afslører Thor Möger også kritikernes hulhed. For hvordan skulle deres nedrige udsagn vinde gehør, når »folk flest« er klar over, hvor god og sød Villy Søvndal er.
Det er modigt af Thor Möger, at han tør gå imod strømmen i sit parti og tale pænt om formanden. Tænk, hvis andre næstformænd havde samme dristighed og mandshjerte.
Brugbare biskopper
Her ved juletide er mange mest tilbøjelige til at tænke på sig selv og deres egne. Sådan er danskerne heldigvis ikke. Deres hjælpsomhed går så langt som til at få biskopper til at føle sig nyttige. Kristeligt Dagblad kunne forleden fortælle, at danskerne skriver til deres biskopper som aldrig før.
For at det ikke skal ende i det rene pjat, er de bispeskrivende så betænksomme, at de udformer deres breve som klager.
Livligst får det for sig i Århus Stift, hvor biskop Kjeld Holm kan berette om en firedobling af klagebrevenes antal, siden han for 17 år siden iførte sig bispekåben:
»Det er næsten sværere at komme i tanker om noget, der ikke klages over, end omvendt,« forklarer Kjeld Holm: »Det kan være over et kor, en præst eller andre af kirkens brugere.«
Biskoppen i Haderslev, Niels Henrik Arendt noterer, at henvendelserne får en stadigt hidsigere tone. Alligevel er han opmuntret over at få lov til at læse dem: »Man kan jo også vælge at se det øgede antal af henvendelser som et udtryk for et øget engagement i folke-kirken – og i så fald er det jo positivt.«
Engagementet vedrører livets store øjeblikke. Som Københavns tidligere bi-skop Erik Norman Svendsen forklarer om klagerne:
»Især drejer de sig om begravelser, hvor folk jo er meget følsomme.«
Herligt, at folk giver tilbagemelding om, hvorledes deres kære er blevet lagt i jorden. Det er til at komme i julestemning af.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,9. december 2010,Leave this field blank 
9300,/debat/2012/08/mcdonalds-ogsaa-gastronomi,McDonald’s er også  gastronomi,Ulla Holm," For nylig læste jeg to madartikler i New York Times. Begge handlede om fastfood, men der var stor forskel i bedømmelsen.
Den første – skrevet af madbloggeren Mark Bittman – gjorde McDonald’s ansvarlig for fedmeepidemien i USA og skosede burgerkæden for ikke at leve op til gældende kostråd.
Den anden beskrev i en anerkendende tone den stigende interesse for mobile fastfoodstande i Paris. Ifølge skribenten blev der absolut ikke sparet på fedtet her – faktisk nævnes det, at kokkene tilsætter ekstra fedt til burgerkødet for at få det mere saftigt og for at karamelisere løgene. Men ikke en eneste sundhedsformaning var her at spore. Til gengæld blev det nævnt som et plus, at ingredienserne var lokale, at osten var ægte og pommes fritene hjemmelavede.
Kalorieindholdet for de to typer fastfood synes altså at være det samme, men det er McDonald’s, der fremstilles som en sundhedstrussel, hvorimod den lokale og hjemmelavede fastfood lovprises. Det indikerer for mig at se, at dæmoniseringen af fastfood ikke hviler på en begrundelse, der omhandler fedtprocenter og folkesundhed, men snarere handler om det, de store multinationale fastfoodkæder repræsenterer: det forarbejdede, masseproducerede og globale.
Lader man plakaten for dette års nordiske madfestival, Copenhagen Cooking, som begynder i dag, være en ledetråd, fremgår det med tydelighed, at vores gastronomiske værdisystem har ændret sig: De gode fødevarer er i dag dem, der ikke har været i berøring med civilisation og kultur – de skal indsamles selv og indtages i deres ’naturlige’ tilstand – heraf plakatens fermt stylede stenaldermand, der kommer op af havet med fisk han har fanget med træspyd. Det er klart, at et sådant gastronomisk ideal kræver, at forarbejdet og global mad klassificeres som ussel hundeæde. Som Claus Meyer udtrykte det i sin Sankt Hans-tale i sommer: »Hvorfor lader vi 98 procent af de spiselige planter, svampe og bær, der vokser vildt i naturen rådne op for i stedet at spise flere år forinden forkogte grøntsager fra Polen?«
Det giver derfor også sig selv, at den fastfood, der serveres på de globale fastfood-kæder udgør et tabu. Således kunne man i en artikel på netmagasinet Oestrogen.dk fra oktober sidste år tilsvarende læse Meyer sige, at »det vi prøver er at lave et bolværk mod ’McDonaldiseringen’ af samfundet«. Det skal ifølge Meyer blandt andet ske ved at »give børnene en adgangsbillet til en fantastisk verden af velsmag« og »et rigere madliv«.
Bedst til prisen
Det er min antagelse, at det er dette korstog mod »McDonaldiseringen af samfundet« – anført af den danske gastro-avantgarde – der er årsagen til, at anmeldelser af fast food-restauranter af den multinationale slags er helt fraværende i den hjemlige gastronomiske offentlighed. Det er en skam, for som adskillige fastfood-anmeldelser i de internationale medier vidner om, udgør fastfood faktisk »en fantastisk verden af velsmag« og et »rigt madliv«.
Det lader til, at anmelderne herhjemme har fortrængt det, men i 2008 udtalte chefkokken Ferran Adriá fra den prisbelønnede restaurant El Bullí i den britiske avis The Independent, at ingen, inklusive ham selv, kunne lave en bedre burger til prisen end McDonald’s:
»Jeg synes ikke, at folk burde sige, at McDonald’s ikke er godt, hvis de ikke kan komme op med et alternativ; hvad er alternativet til den samme pris? Det er det samme som at sige, at alle burde køre Aston Martin eller Rolls-Royce.«
Faktisk gik Adria så langt som til at sige, at resultatet ikke ville blive bedre, selv hvis McDonald’s hyrede 10 af verdens bedste kokke. Det er udtryk for en usnobbet anerkendelse af global fastfood som et værdigt gastronomisk produkt, som man leder forgæves efter hertillands, hvor man ellers løber hinanden over ende for at demonstrere foragt for det snobbede.
Artisteri
Fastfood udmærker sig imidlertid ikke blot, hvad angår velsmag; store dele af den globale fastfood-scene er faktisk også præget af gastronomisk innovation, kreativitet og nyfortolkninger af klassikere – kriterier der ellers lægges til grund for god gastronomi. Farvet af den aktuelle afsværgelse af global fastfood studsede jeg ganske vist, da jeg for nylig faldt over en jobannonce for fastfood-kæden Subway, der søger »sandwichartister«. Artister?! Det er en terminologi, der normalt ikke anvendes i forbindelse med fastfood, men forbeholdes gourmetkokke.
Men sagen er den, at de globale fastfood-kæder bliver stadig mere opfindsomme og eksperimenterende i udviklingen af deres menuer. F.eks. bragte Time i december nyheden om burgerkæden Wendy’s introduktion af foie gras-burgeren, avocado/wasabi-hamburgeren og sandwichen med porcini og grillet kylling.
Men i den absolutte fastfood-avantgarde befinder sig amerikanske Pizza Hut. For nylig introducerede kæden i sine mellemøstlige filialer et hybridprodukt ved navn »Crown Crust Pizza«: en pizza omkranset af små cheese-burger-vedhæng toppet med en speciel sauce, der er tilpasset de lokale smagsløg. En anmelder fra Serious Eats skrev herom:
»Det virker ikke, som om der er en rationel forklaring på, hvorfor denne pizza blev skabt.«
Men det er vel netop det krav, vi stiller til den seriøse gastronomi: at den skal lege med formen og udfordre konventionen?!
Personligt er min favorit Pizza Hut’s seneste kreation med navnet ’Hot dog stuffed crust’, en hybrid mellem en hot dog og en pizza, hvor hot dog-pølsen er svøbt i pizzaskorpen. ’Hot dog stuffed crust’ er anmeldt i både The Sun, Time, LA Times og The Guardian. Følgende citat er fra sidstnævntes anmeldelse:
»Den var ganske god. Sovsen holdt en anstændig balance mellem skarp og sød, osten var glat og ikke smattet, og chili- og løgfyldet gav det en smule pift. Brødet var fusket og underligt, men blødt som en bagel. Jeg nærmede mig snart enden af mit stykke med dets dejomsvøbte brunlyserøde fallos. Jeg tog forsøgvis en bid.Det var en hot dog-pølse. Den var gummi-agtig og industriel og saltet og røget. Men hvordan kunne den på sin egen beskidte måde være andet end lækker?«
Citatet fra The Guardian viser, hvordan man uden for Danmark – med visse undtagelser – behandler global fastfood med den samme seriøsitet som al anden gastronomi.
Forskel på onion rings
Nu vil den kritiske læser muligvis indvende, at fastfood er kommet til ære og værdighed, i takt med at de toneangivende restauranter de seneste år har sat fastfood-klassikere på menukortene. Men der er forskel på onion rings. Når Noma serverer dem i den nordiske udgave, er det vovet og innovativt, hvorimod en tilsvarende lovprisning ikke kan siges at regne ned over klassikeren – onion rings fra Burger King. I det omfang vi overhovedet hører om sidstnævnte, er det i en tone af afsmag eller i sætninger med ironiserende citationstegn. Burgere lavet af lokale råvarer får tilsvarende betragtelig spalteplads, mens der ikke vies en linje til nye produktlanceringer fra McDonald’s, Burger King, Domino’s, KFC og Subway etc.
Tabuiseringen af de globale fastfood-kæder begrænser rummet for smagsoplevelser og gør vores madkultur fattigere. Den aktuelle retorik om, at vi skal ’forbedre vores madkultur’, dækker over et projekt, der på et tvivlsomt grundlag stempler det forarbejdede, globale og masseproducerede som uværdig føde. Som forfatteren til den nyligt udkomne The Locavore’s Dilemma – In Praise of the 10.000 Mile-Diet, Pierre Desrochers, sagde i et interview i Weekendavisen forrige uge:
»Lokalt producerede fødevarer er ikke automatisk produkter med bedre smag, højere næringsindhold eller mindre sygdomsrisiko. Der er ingen grund til at føle sig skyldig over at spise globalt.«
Så kære anmeldere: Kom ud af jeres stenalderhuler og vis lidt respekt for de Chili Cheese Tops, vi elsker, men ikke må kunne lide.
Ulla Holm er sociolog




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",124.0,24. august 2012,"Nu vil den kritiske læser muligvis indvende, at fastfood er kommet til ære og værdighed, i takt med at de toneangivende restauranter de seneste år har sat fastfood-klassikere på menukortene. Men der er forskel på onion rings. Når Noma serverer dem i den nordiske udgave, er det vovet og innovativt, hvorimod en tilsvarende lovprisning ikke kan siges at regne ned over klassikeren – onion rings fra Burger King. I det omfang vi overhovedet hører om sidstnævnte, er det i en tone af afsmag eller i sætninger med ironiserende citationstegn. Burgere lavet af lokale råvarer får tilsvarende betragtelig spalteplads, mens der ikke vies en linje til nye produktlanceringer fra McDonald’s, Burger King, Domino’s, KFC og Subway etc."
1594,/debat/2015/10/morteza-asylsystemets-naeste-doedsoffer,Bliver Morteza asylsystemets næste dødsoffer?,Stig Dalager," I dag skal Morteza Ateyee møde op i Sandholmlejren. Det bliver formentlig hans sidste handling inden hans endelige tvangsudrejse af Danmark til en formentlig uhyggelig skæbne i Afghanistan.
21-årige Morteza Ateyees historie viser med al tydelighed, hvordan de danske myndigheder trodser den afghanske regerings advarsler og udviser tidligere uledsagede flygtningebørn til overfald, hjemløshed og død.
I flere af de sager for afghanernes vedkommende, jeg har haft lejlighed til at studere, er det et gennemgående træk, at myndighederne fra første til sidste færd giver afslag på opholdstilladelse på baggrund af det, man kunne kalde manglende troværdighed, altså en påstand om at asylansøgerne via deres advokaters formidling ganske enkelt lyver.
I mange tilfælde drejer det sig om børn, helt unge mennesker eller kvinder, der allerede har et mangeårigt ophold bag sig i Danmark i asylcentre, har lært sproget, gået i skole, har knyttet venskabsforbindelser her i landet og af samme grund opfatter sig som hjemmehørende her og med god grund er panisk bange for tvangsmæssigt at vende tilbage til deres oprindelsesland.
Jeg frygter, at Morteza Ateyee vil komme til at dele skæbne med brødrene Vahid og Abolfazl, som før deres tvangshjemsendelse af deres psykolog blev vurderet til at være alvorligt angstprægede, skrøbelige og selvmordstruede. Vahid, der siden hjemsendelsen blandt andet har boet som hjemløs under Pol-e-Sokhta-broen, hvor især heroinafhængige mænd opholder sig blandt skrald og menneskeafføring, meddelte knap tre måneder efter ankomsten til Kabul den 29. juni, at hans 16-årige bror er død.
I måneder har de danske myndigheder forholdt sig passive i forhold til den dokumenterede fare, de to brødre svævede i.
Udsat minoritet
Morteza Ateyee taler udmærket dansk, men var ligesom krøbet ind i sig selv, da jeg mødte ham for nogle uger siden ved et tilfælde før et interview hos Radio24syv i København. Hans blik havde den samme farve af udvejsløshed, som jeg har mødt hos unge palæstinensere på Vestbredden.
Alene det, at Morteza Ateyee tilhører den etniske minoritetsgruppe Hazara, burde få enhver myndighedsperson herhjemme op af stolen under behandlingen af hans asylansøgning i forhold til udlændingelovens paragraf 7, der taler om særlige forhold – herunder forfølgelse – der berettiger til en opholdstilladelse. Mange af de afghanere, der søger asyl i Danmark, tilhører Hazara, som har været alvorligt udsatte i mange generationer, og som efter 40 års krig og borgerkrig i Afghanistan og forfølgelser fra Taleban for det meste ingen muligheder har for at klare sig i Afghanistan og derfor for at overleve må leve som internt fordrevne eller illegale flygtninge i Iran.
Men i denne tid, hvor stemningen i flertallet af befolkningen til mange politikeres forbløffelse og Dansk Folkepartis forargelse er udpræget positiv over for mennesker, der flygter fra krig, sult eller undertrykkelse, fortsætter Danmark ufortrødent med at sende afviste asylansøgere tilbage til mulig død, forfølgelse eller mangeårig fængsling i deres såkaldte hjemlande. Og altså også til Afghanistan, der efter årtiers krig og over 1,5 millioner civile drab er nedbrudt og præget af organiseret kriminalitet, fattigdom, vold mod kvinder og etnisk og religiøs forfølgelse, og hvor Taleban er på fremmarch efter bl.a. en mislykket dansk krigsdeltagelse. Den afghanske regering har på denne baggrund opfordret verdenssamfundet til at indstille hjemsendelser af afghanske flygtninge, fordi den ikke kan garantere for deres sikkerhed og rehabilitering.
Langt fra skrivebordene
Morteza Ateyee kommer som 16-årig til Danmark i 2010 som såkaldt uledsaget flygtning og bliver bosat i det kommunale flygtningecenter i Thisted. Efter dagældende lovgivning burde han straks, bl.a. pga. sin alder, have modtaget opholdstilladelse.
Røde Kors dokumenterer i 2010, at hans familie opholder sig i Iran, men det tror Udlændingestyrelsen ikke på. I Udlændingestyrelsen ved man bedre. Hvorfra man har sin bedrevidenhed, er en af den slags gåder, der aldrig bliver opklaret. Baseret på en kort samtale med NUC (Nationalt Udlændinge Center) tror man ikke på det, Morteza fortæller. I 2011 får han afslag på opholdstilladelse.
De næste fire år tilbringer Morteza Ateyee fortrinsvis i flygtningecentret i Thisted. Han nægter flere gange frivillig hjemrejse. Han lærer sig efterhånden dansk, går i skole og spiller undertiden fodbold med danske venner i Thisted og omegn.
Han aflægger sig i 2013 sin muslimske tro og erklærer sig ateist. Imens prøves hans sag i flere instanser, alle med negativt resultat – også i 2014, da Dansk Flygtningehjælp forgæves forsøger at genåbne hans sag med udgangspunkt i, at han ingen familie og intet tilhørsforhold har at vende tilbage til i Afghanistan. På baggrund af den uretfærdige afgørelse og under truslen om hjemsendelse forsvinder Morteza Ateyee. Men han bliver fundet igen og sat i Sandholmlejren.
Herefter følger den formelle beslutning i Udlændingestyrelsen om tvangshjemsendelse i en sag, der er grebet forkert an fra starten, og som der ikke – på trods af endnu en samtale i Udlændingestyrelsen med Morteza Ateyee og en advokatansøgning om opholdstilladelse grundet særlige forhold – kan rokkes ved. Det forhold, at han i den virkelige verden, som befinder sig langt fra Udlændingestyrelsens skriveborde, ikke har noget tilhørsforhold i sit oprindelsesland, at han højst sandsynligt pga. af sin etnicitet står til forfølgelse fra Taleban og derudover pga. af sin ateisme står til mindst 14 års fængsel, ja, muligvis alene af den grund vil blive dræbt, og at han som dansktalende med danske venner har slået rod i Danmark (under svære betingelser) og kunne blive et aktiv for landet – alt dette fejes af bordet. Tilbage til Afghanistan skal han, om det så skal koste ham hans liv. Who cares?
Ingen tager ansvaret
Muligvis har der blandt myndighederne indfundet sig en særpræget kynisme oven på de tusindvis af døde og druknede flygtninge i Middelhavet, og muligvis betyder et enkelt ungt menneskes liv ikke det store i det samlede regnskab? Men hver gang et menneske dør, går en hel verden under – det er en gammel jødisk erfaring, der stadig gælder i den civiliserede verden, som vi stadig her i landet bryster os af at tilhøre.
Ingen tager ansvaret i sådanne tilfælde. Hverken myndighederne eller de danske politikere, der i forhold til resten af EU har indført en særlig hård linje i flygtninge- og asylsager, der gælder afghanere og irakere.
Jeg har indtryk af, at det danske asylsystem fungerer efter dette mønster: Man prøver ikke at finde ud af, hvem der er berettiget til asyl, man prøver snarere at finde ud af, hvad man kan gøre for at undgå, at nogen er berettiget til det. Her er en opgave for den folkelige, humanistiske opposition i Danmark – den politiske er svær at få øje på.
I dag står Morteza Ateyee under alle omstændigheder til umiddelbar tvangshjemsendelse efter fem års ophold i Danmark.
Stig Dalager er forfatter




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",6.0,7. oktober 2015,"I mange tilfælde drejer det sig om børn, helt unge mennesker eller kvinder, der allerede har et mangeårigt ophold bag sig i Danmark i asylcentre, har lært sproget, gået i skole, har knyttet venskabsforbindelser her i landet og af samme grund opfatter sig som hjemmehørende her og med god grund er panisk bange for tvangsmæssigt at vende tilbage til deres oprindelsesland."
9129,/debat/leder/2012/09/sociale-loesninger-2020,Vi har sociale løsninger – i 2020,Christian Jensen," Danmark har en regering, der fortæller to forskellige historier om sig selv. Den ene bærer nederlagets maske, den anden smiler sejrens smil.
Mens økonomi- og indenrigsminister Margrethe Vestager (R) glæder sig over, at »regeringens politiske projekt lever i bedste velgående«, forsøgte statsminister Helle Thorning-Schmidt (S) i regeringens etårs jubilæumsweekend at finde forklaringer på, at det er gået den selvsamme regering så ilde.Statsministeren mener således, at vælgerne har haft vanskeligt ved at forstå, hvorfor det er så vigtigt at »få styr på økonomien i 2020«, når vælgerne oplever masser af uløste problemer i 2012?
Både Vestager og Thorning-Schmidts fortællinger kan siges at være sande. Ingen tvivler i dag på regeringens evne til at gennemføre og implementere økonomiske reformer. Tag bare skattereformen, dagpengereformen og den bebudede kontanthjælpsreform. Det er muligvis borgerlig økonomisk nedskæringspolitik, men det er nødvendig politik, har regeringen i det seneste år argumenteret.
Men tilbage står nu spørgsmålet om, hvorvidt regeringen i sit andet leveår formår at kombinere økonomiske 2020-planer med en retfærdig socialpolitik, der virker i dag?
Ethvert svigt bærer muligheden for forbedring, og derfor har regeringen på det sociale område alle muligheder for at indlede det andet regeringsår bedre, end den afsluttede sit første.
Således meddelte Margrethe Vestager lørdag i forbindelse med de radikales landsmøde i Nyborg, at tiden nu er kommet til lanceringen af regeringens nye socialpolitik.
»Nu har vi brugt det første år på at lave en række reformer, som gør, at den danske økonomi bevæger sig det rigtige sted hen. Det gør, at der også bør sættes socialpolitiske mål,« sagde hun.Regeringen vil altså ikke alene måles på økonomiske mål. Nu skal der opstilles hårde mål på de bløde sociale områder, lyder det fra Margrethe Vestager, der dog viger tilbage med alt for målbare målsætninger.
»Jeg gør et nummer ud af ikke at sige én, to, tre, fire, fem og procent a, b, c, d, e, men i stedet sige, at de socialpolitiske mål er næste fase,« sagde hun lørdag til Information.
Her kan vi minde Margrethe Vestager om, at hendes eget parti før valget ikke var ligeså så ked af at komme med håndfaste socialpolitiske standarder.Dengang lovede de radikale indførelse af en fattigdomsgrænse, en halvering af lejere, der sendes på gaden og en halvering af kriminelle, der vender tilbage til kriminalitet efter afsonet fængselsstraf.
De tre konkrete mål er et udmærket udgangspunkt for de drøftelser, der ifølge økonomi- og indenrigsministeren nu forestår internt i regeringen.
Pudsigt er det imidlertid, at de radikale var ene om at benytte regeringens etårs fødselsdag til at slå en ny og tiltrængt dagsorden an.
Tænkes kan det vel ikke, at Margrethe Vestager også i dette spørgsmål har valgt at køre solo ved at definere sin egen politiske dosmerseddel som regeringens samlede dagsorden?Ikke et ord om en social 2020-plan nævnte i hvert fald Helle Thorning-Schmidt, der i stedet tilbragte jubilæumsweekenden fladmast under vægten af endnu en ladning nedslående meningsmålinger for regeringen i almindelighed og Socialdemokraterne i særdeleshed.
Helle Thorning-Schmidt måtte blandt andet kommentere, at hver fjerde af de efterhånden få tilbageblevne socialdemokratiske vælgere mener, at hun bør forlade statsministerposten, hvis hun ikke formår at skabe fremgang i meningsmålingerne.
Det var i den forbindelse, statsministeren angav de økonomiske 2020-planer som en selvstændig årsag til, at op mod 300.000 vælgere siden valget har forladt regeringen.
God pointe! Den bør Helle Thorning-Schmidt holde godt fast i, når regeringen nu tilsyneladende har tænkt sig at formulere mål for en ny og ambitiøs socialpolitik .
For de danskere, der i dag lever under fattigdomsgrænsen, hjælper det ikke med en løsning i 2020. For de danskere, der mister både dagpenge og kontanthjælp, hjælper det ikke med en løsning i 2020. For de indsatte i fængslerne, der er på vej tilbage til kriminalitet, hjælper det ikke med en løsning i 2020.
For dem tæller kun handling. Her og nu.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,17. september 2012,"For de danskere, der i dag lever under fattigdomsgrænsen, hjælper det ikke med en løsning i 2020. For de danskere, der mister både dagpenge og kontanthjælp, hjælper det ikke med en løsning i 2020. For de indsatte i fængslerne, der er på vej tilbage til kriminalitet, hjælper det ikke med en løsning i 2020."
12996,/debat/leder/2010/12/koeb-smid-vaek,Køb-og-smid-ikke-væk,Kristen Bjørnkjær," TRE UD AF fire danskere mener, at reklamer fylder for meget i deres hverdag, lyder det overraskende resultat af en undersøgelse fra tænketanken Cevea. Overraskende, fordi det at være imod reklamer forbindes meget med gammeldags venstreorientering.
Samtidig har en anden tænketank, Concito, lavet beregninger, der overraskende viser, at det ikke er vores privatforbrug af benzin, el og gas, der gør mest skade på klimaet. Det er produktionen af forbrugsgoder. At producere et par bomuldsbukser forurener lige så meget som at køre 300 kilometer i bil, skrev Politiken forleden.
Nu skal alle mulige undersøgelse altid tages med alle mulige forbehold, for hvem  spurgte, og hvordan spurgte man? Det betyder også noget.
Men holder begge informationer stik, står vi midt i et paradoksproblem. Reklamebombardementet, som et stort flertal er imod, modarbejder de klimamål, som er i alles interesse.
HERTIL KOMMER, at sælgerne er mere og mere aggressive i metoderne. Nyeste skud på stammen er, at de af deres arbejdsgivere opfordres til systematisk at prakke kunderne en ting mere på, end den, de egentlig havde tænkt sig at købe. Det har mange oplevet, når de holder ind ved rastesteder på motorvejene.
Altså: Man står i køen ved kassen med sin bøf bearnaise eller pølse med brød for at betale. Ham eller hende ved kassen spørger:
»Skal du ikke liiiiige have en flaske vand med?«
Hver eneste person i køen spørges. Det bryder kunderne sig ikke om. Dem, der skal sige det, bryder sig heller ikke om det. Men de skal.
Man sidder midt i en øm tete-a-tete med sin elskede, eller man er lige kommet hjem fra en nær pårørendes begravelse, da telefonen ringer, og en vildt fremmed stemme spørger:
»Har du ikke lyst at abonnere på Berlingske Tidende? Vi har lige et knaldgodt tilbud til dig!«
Det er jo et overgreb mod privatlivets fred, om end lovligt, og ja, det kunne også være Information, for når konkurrenten bruger metoden, må vi også. Sådan er det, og det giver faktisk nye abonnenter. Det kan også være en markedsanalyse, og selvfølgelig kan man lade være at tage telefonen, men det kunne jo være noget vigtigt.
Antallet af reklamefilm på de mest sete danske stationer er næsten firedoblet gennem de sidste ti år. Som noget nyt er product placement blevet tilladt. Et bilfirma kan f.eks. købe sig til at få et bestemt bilmærke anbragt i en populær tv-serie. Før var det instruktøren, der bestemte, om det skulle være en 2CV eller en BMW, der skulle med. 65 procent af danskerne er imod denne nye lov.
ET STED HAR man længe kunnet aflæse, at det ikke kun er venstreorienterede, som har noget mod for mange reklamer: hos postvæsenet. Over en halv million danskere har hidtil mærket deres postkasse med et nej tak til de reklamer, der ellers ville blive proppet tykt ind gennem deres brevsprækker.
Tænketanken Concitos bud på, hvordan man bremser den samfundsskadelige effekt af for meget produktion, hjulpet frem af reklamer, er såre enkel: Hellere købe en dyr kvalitetsstol, der kan holde i mange år, end en billig Ikea-stol, der kun kan holde i få. Med andre ord et opgør med køb-og-smid-væk-filosofien, som ellers har været fremherskende. Kvalitet som nyt parameter vil ikke være så dårligt. Hellere give børnene en tur i Tivoli end nyt legetøj og elektronik, siges det også.
Det sidste er ifølge Morgenavisen Jyllands-Postens forbrugerportal en ny trend. I år lå der gavekort til oplevelser under juletræerne, hvad enten det er til faldskærmsudspring, et wellnesscenter eller et romantisk restaurantbesøg. Konceptet er belgisk, hedder Bongo, og har bredt sig til flere lande.
Motivet er dog det mindre idealistiske, at folk sådan set efterhånden har ting nok. Men hvor ville det da være poetisk, hvis man kunne give hinanden en spadseretur i Dyrehaven eller skoven som julegave.
NU ER DET ikke sådan, at danskerne slet ikke vil have reklamer. Ingen ønsker vel bybilleder, der er kedelige som en østtysk købstad før Murens fald. Reklamer er opfindsomme og underholdende, når de er bedst. Der er investeret meget kreativt talent i dem. New York med store billboards og blinkende neonlys har stadig en stor tiltrækningskraft.
Men der er for mange reklamer hos os, siger altså danskerne. Hvorfor er de der så? Svaret er indlysende: Fordi de fortsat har stor effekt. Skal man forbyde det? Nej, men man kan regulere. Det sker allerede. I Rønne på Bornholm indførte man en skiltepolitik for reklamering i det offentlige rum for at bevare skønheden i den gamle bykerne.
På TV 2 må højest 15 procent af sendefladen være reklamer. Reguleringer er her allerede, og med den nye melding om befolkningens syn er der basis for endnu flere.
For det er jo absurd og skizofrent, at én samfundsinteresse siger 'køb mindre', mens en anden siger 'køb mere'.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",3.0,28. december 2010,"For det er jo absurd og skizofrent, at én samfundsinteresse siger 'køb mindre', mens en anden siger 'køb mere'."
3576,/debat/leder/2014/12/historiens-ur,Historiens ur,Lasse Ellegaard," Mandag anerkendte de 122 medlemslande af Den Internationale Straffedomstol, ICC, formelt Palæstina som ’ikke-statslig observatør’. Reelt er det PLO, den palæstinensiske befrielsesorganisation, der har fået observatørstatus, hvilket betyder, at formanden og leder af det palæstinensiske ’selvstyre’, Mahmoud Abbas, for fremtiden har taleret ved ICC’s årlige generalforsamling.
Men heller ikke mere, selv om især arabiske medier nærmest lader forstå, at palæstinenserne i overmorgen vil indklage Israel for alle fire punkter på straffedomstolens kompetenceskala – folkemord, forbrydelser mod menneskeheden, krigsforbrydelser og væbnet aggression. Som palæstinenserne i øvrigt selv kan anklages for med terroraktioner og raketter mod civile.
Anerkendelsen er uden praktisk betydning, da Palæstina ikke er fuldgyldigt ICC-medlem, hvorfor det er FN’s Sikkerhedsråd, der i givet fald skal indklage Israel på vegne af Abbas, og det sker ikke, så længe USA har vetoret. Desuden kan straffedomstolen ikke stille indklagede personer for retten, hvis de retsforfølges i deres egen stat – hvilket der er en slags tradition for i Israel. Veteraner fra hæren er idømt straf eller disciplinære sanktioner for overgreb, og Ariel Sharon blev kendt ’indirekte skyldig’ i den grumme 1982-massakre i Beiruts Shaba-Shatila-flygtningelejre og blev påtvunget en kortvarig karantæne som politiker og minister.
Palæstinas indlemmelse i ICC-kredsen betyder dog ikke, at Israel lige om et øjeblik skal stå til regnskab for krigsforbrydelser, der ifølge den såkaldte Goldstone-rapport fra FN’s Rådet for Menneskerettigheder blev begået mod civile under Gaza-krigen i 2008-9.
Men ICC-anerkendelsen af Palæstina er endnu en advarsel til Israel om en gradvis smuldrende legitimitet, der også viser sig i andre internationale sammenhænge. Senest har parlamenter i Sverige, Storbritannien, Frankrig, Irland og Spanien stemt for anerkendelse af Palæstina, men lige så meget imod Israel. Historiens ur tikker, og israelerne kan gøre sig selv en tjeneste ved at tage højde for tiden.
",0.0,10. december 2014,"Anerkendelsen er uden praktisk betydning, da Palæstina ikke er fuldgyldigt ICC-medlem, hvorfor det er FN’s Sikkerhedsråd, der i givet fald skal indklage Israel på vegne af Abbas, og det sker ikke, så længe USA har vetoret. Desuden kan straffedomstolen ikke stille indklagede personer for retten, hvis de retsforfølges i deres egen stat – hvilket der er en slags tradition for i Israel. Veteraner fra hæren er idømt straf eller disciplinære sanktioner for overgreb, og Ariel Sharon blev kendt ’indirekte skyldig’ i den grumme 1982-massakre i Beiruts Shaba-Shatila-flygtningelejre og blev påtvunget en kortvarig karantæne som politiker og minister."
12521,/debat/2011/03/danmark-hjaelper-diktatorerne-vaaben,Danmark hjælper diktatorerne til våben,Tom Vilmer Paamand," Mens danske politikere vrider hænder over situationen i Mellemøsten, har danske fragtfirmaer og våbenleverandører haft kronede dage. Danske firmaer har bygget granatfabrikker og militærbaser for Mellemøstens diktatorer, og kampvogne og ammunition er leveret med danske skibe. Og firmaerne er stadig på jagt efter nye ordrer.
I februar var danske firmaer med på regionens største våbenmesse, The International Defence Exhibition, hvor generaler kunne se det nyeste militærgrej i flotte opvisninger. Fra Danmark udstillede Composhield, Covidence, Metrik Simulation, Seqtor Reson og Systematic med diverse former for overvågningsudstyr.
Overvågningsudstyr er i høj kurs, når befolkninger skal holdes nede og danskere er dygtige til kontrol og overvågning. Tidligere chefpolitiinspektør Kai Vittrup stod i spidsen for diverse humanitære politimissioner i Afghanistan og Kosovo. Nu arbejder han med grænsekontrol for Saudi-Arabien, ansat af et privat sikkerhedsfirma.
USA både sælger og giver våbenstøtte for milliarder til Egypten, Saudi-Arabien og andre golfstater. Tidligere fik også Saddam Hussein god våbenhjælp, før USA besluttede, at diktatoren var blevet for stærk og skulle afvæbnes. Mindre kendt er det, at også danske firmaer bevæbnede diktatoren i Bagdad for milliarder i form af krigsskibe og kemiske fabrikker. Men de havde også tid til at sørge for, at Mellemøstens øvrige diktatorer fik deres.
Danske firmaer leverer sjældent færdige våben, men gerne dele som andre kan samle til våben.
Der er en vis kontrol med eksporten. I 2009 blev der givet afslag på eksport til Egypten, Libanon, Libyen og Israel.
De få afslag har ikke dog hindret Danmark i at opbygge en stor våbenindustri, og staten yder gerne eksporthjælp til firmaer, der vil ind på det militære marked.
Dronningens nylige besøg i Bahrain kan ses i dette lys, men tidligere besøg har haft langt mere aggressiv markedsføring. Danske firmaer har så solgt pæne cementfabrikker og mejerier, men også alt fra militærstøvler over landminer til krigsskibe. Og bygget militære bunkers, havne og flyvepladser i Mellemøsten for milliarder.
Entreprenørvirksomheden Christiani & Nielsen, med en fortid i både Nazityskland og Sydafrikas apartheidstyre, var i 1979 med til at bygge en hel flådebase for Gaddafi. A.P. Møller-koncernen byggede i 80'erne støberianlæg i Irak og Libyen. Sådanne anlæg var meget velegnede til våbenproduktion og opstillet af danske teknikere de sidste forlod først Libyen i 1992.
Våbensejlads
Danmark bidrager først og fremmest med våbensejlads, både for Danmarks allierede og til f.eks. afrikanske borgerkrige, Iran-Irak krigen og contraerne i Nicaragua. Mange danske rederier er specialiseret i dette, og Søfartsstyrelsen foreslog direkte i en rapport, at rederierne skulle satse på »nukleart gods og sprængstof«.
Under Golfkrigen i 1990-91 tjente danske rederier stort på at fragte våben for de allierede. Bagefter fik A.P. Møller en stor amerikansk orden og tjente yderligere på at sælge sine våbenskibe til US Navy. Konkurrenterne i DFDS, Elite Shipping og Mercandia arbejdede for englænderne og fik i stedet en millionanklage for oppumpede fragtrater.
I mange år var der forsøg på at regulere våbensejlads, og afsløringerne af betænkelige leverancer til alle parter i diverse krige affødte i 1991 forslag om et egentligt forbud, som der så kunne dispenseres fra.
Danmarks Rederiforening var imod en sådan indskrænkning og fik ideen stoppet.
Shippingindustrien er Danmarks andenstørste eksportindustri, så deres ord vejer tungt.
Eksemplerne står i kø
Oplysningerne om de mange våbensejladser kommer kun i medierne, når der er problemer. Alligevel er der nok eksempler at tage af.
I januar kaprede somaliske pirater det danske fragtskib Leopard og bortførte besætningen skibet var lastet med våben. Heldigvis går piraterne endnu ikke efter besværlig handel med tunge våbendele, men i stedet efter vestlige gidsler, hvor løsepengene er nemme.
Et israelsk firma hjalp i 1992 Iran med at indsmugle reservedele til amerikanske panserkøretøjer, men fragtbådene fra danske Maersk og J. Poulsen Shipping blev stoppet i Portugal.
Svendborg Enterprise er ofte dukket op i disse sager, i 1986 med illegale våben og ammunition fra Israel til Iran og i 1993 med Kalashnikov-rifler, sprængstoffer og ammunition til Yemen.
Nordane Shipping fik i 1992 fragtordre på en større last russiske kampvogne til Syrien. Justitsministeriet prøvede at stoppe sejladsen, men blev underkendt i Byretten. Syrien fik kampvognene, men rederiet blev dømt for transporten ? dog uden straf på grund af forståelig forvirring om reglerne.
Som Nordane Shippings advokat forklarede, foregår der massevis af våbentransporter gennem danske farvande, og skulle skibene hver gang søge om tilladelse til våbenudførsel, ville ministeriet drukne i papirarbejde. Og hvis man samtidig skulle beslaglægge våbnene, ville Danmark også drukne i våben ...
Slutmodtager hemmelig
Yemen skulle i 1994 have leveret brugte sydafrikanske våben og ammunition via Elite Shipping. Nelson Mandela stoppede handlen, blandt andet på grund af rygter om at slutmodtageren i virkeligheden var det lige så krigshærgede Libanon. Våbenskibet var ejet af 900 danske anpartshavere, og deres rederi var sammen med J. Poulsen og A.C. Ørssleff nogle af de største specialister i våbentransport, kendte især fra Iran-Contra-skandalen.
I 1999 blev der fortsat sejlet med russiske kampvogne via Polen, denne gang af det danske rederi CEC Shipmanagement til Sudan trods en embargo.
Som direktøren forklarede, bliver »slutbrugererklæringen ikke brugt.« Dette dokument skal ellers regulere, at lasten ikke ender i slyngelstater. CEC Shipmanagement sejlede officielt til Yemen, men ifølge besætningen lossede skibet i Sudan.
CIA var indblandet i forsøget på at bremse dansk fragt af kampvogne til Sudan, men også i USA har danske shippingfolk gjort gode forretninger. En ung dansker fra rederiet Shipco Transport indrømmede i 1999 forfalskning af toldpapirer for voldsomme millionbeløb for at kunne sælge avancerede kampfly og missildele fra USA til Iran.
Flere europæiske lande måtte i 2003 opgive at stoppe en våbentransport til Eritrea og Somalia, som blev fragtet af shippingfirmaet A.C. Ørssleff, med dele til kampvogne og militært udstyr. Skibet var tilbageholdt i Holland, men stak af og leverede udstyret til Eritrea. Danske myndigheder fastholdt, at transporten ikke overtrådte dansk lov. »Der er ingen moral i det her,« forklarede A.C. Ørssleffs direktør.
Masser af smuthuller
Disse eksempler på danske våbensejladser antyder kun lidt af omfanget og Danmark er naturligvis langt fra alene på havene. Det egentlige omfang kendes ikke, for ingen myndigheder eller organisationer fører statistik over området.
Efter de mange offentlige skandaler blev der i 2004 langt om længe handlet politisk. Resultatet var en begrænset forbudsliste, der forbød danske skibe at transportere våben mellem aktuelt 18 lande de fleste i den nordafrikanske region.
Formanden for 3F's afdeling for sømænd, Henrik Berlau, giver ikke meget for de nye regler og kalder fortsat Danmark for »en verdensmester i våbentransport«. De nemme smuthuller går gennem datterselskaber i udlandet, levering til et ublokeret naboland, fejlmærkede containere eller fusk med slutbrugercertifikatet og smuthullerne bliver brugt.
Aktuelt rystes Mellemøsten af folkelige oprør, og flere af 'vore' diktatorer er allerede røget af pinden. Diverse militære løsninger overvejes for at stoppe pirateri og for at hjælpe diktaturernes mulige overgang til mindre autoritære styreformer.
Ét er klart: Danmarks rolle i området har aldrig været til befolkningernes fordel. I stedet har danske skibe og danske fabrikker udrustet diktatorerne til den kamp, der nu kræver så voldsomme ofre.
Tom Vilmer Paamand er redaktør på FRED.dk




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",36.0,18. marts 2011,"USA både sælger og giver våbenstøtte for milliarder til Egypten, Saudi-Arabien og andre golfstater. Tidligere fik også Saddam Hussein god våbenhjælp, før USA besluttede, at diktatoren var blevet for stærk og skulle afvæbnes. Mindre kendt er det, at også danske firmaer bevæbnede diktatoren i Bagdad for milliarder i form af krigsskibe og kemiske fabrikker. Men de havde også tid til at sørge for, at Mellemøstens øvrige diktatorer fik deres."
1941,/debat/leder/2015/08/alternative-veje,Alternative veje,Christian Jensen," De blev grinet ud, længe før de kom ind. Hvis de gale gøglere og utopiske idealister i Alternativet nogensinde blev valgt i Folketinget, så ville de i hvert fald aldrig få reel politisk indflydelse.
Det var den skråsikre analyse fra flere politiske kommentatorer, som alle er en del af den politiske klasse, der for sent forstod, at Alternativet blandt andet er et oprør mod dem.
Partiet er som bekendt i dag større end både Konservative og Radikale Venstre, og så sent som i går skabte partiet politisk flertal for et forslag, der kan være med til at indfri partiets luftige ambition om give noget af den politiske dagsorden tilbage til vælgerne.
Fra partiets rundkredsformede sommergruppemøde i Svaneke på Bornholm præsenterede Uffe Elbæk og hans folk ideen om, at 50.000 underskrifter skal kunne give adgang til, at borgerne kan få stillet et beslutningsforslag i Folketinget.
Forslaget blev før valget kaldt politisk utopi, men med et velkomment holdningsskift hos de radikale er der nu flertal for forslaget, der kan være med til at reducere afstanden mellem dem, der bestemmer på Christiansborg og dem, de bestemmer over.
Alternativet er netop en oprørsk replik til en demokratisk samtale, der reducerer politik til taktisk spilfægteri og brøker i økonomiske 2020-planer, som rigtig mange vælgere hverken forstår eller kan genkende sig selv og deres liv i.
Inspirationen til gårsdagens forslag er hentet i Finland, hvor parlamentarisk borgerinddragelse siden 2012 har været en del af den demokratiske praksis.
Modellen er ganske enkel: Hvis 50.000 stemmeberettigede borgere leverer deres underskrift, kan de få en given sag fremsat i Folketinget med status som et beslutningsforslag. I Finland er det ifølge Jyllands-Posten foreløbig sket seks gange med sager om alt fra forbud mod pelsdyravl over copyrightregler til lukning af fødeklinikker. I 2014 førte et borgerforslag til en ny lovgivning om ligebehandling af homoseksuelle par i forbindelse med eksempelvis adoption.
En tilsvarende dansk ordning kan være et kærkomment bidrag til at løse den tillidskrise mellem politikere og vælgere, som vælgeropbakningen til Alternativet et stykke ad vejen kan ses som et udtryk for.
Her på avisen stiller vi os gerne til rådighed med inspiration til politiske sager, som borgerne passende kan konfrontere Christiansborg-politikerne med: En ny offentlighedslov, ophævelse af skattestoppet for boligejere og et forbud mod udvinding af skifergas kunne være tre steder at begynde.
Ingen bilder sig ind, at parlamentarisk inddragelse alene kan redde medlemsdemokrati i krise, men det vil bibringe vælgerne en reel mulighed for at sætte handling bag deres holdning, og det er et godt sted at begynde.
»Borgerne kommer tættere på den politiske proces,« siger Martin Henriksen fra Dansk Folkeparti, der sammen med SF, Enhedslisten og de radikale sikrer det politiske flertal.
Gennemføres borgerinddragelse i Folketinget vil de politiske kommentatorer være tvunget til at æde endnu flere af deres gamle stråhatte. For dermed vil Alternativet have gjort dem til skamme, der kun forventede floromvunden tale om demokratiske involvering nedefra.
Akkurat som det skete, da partiet lige før sommerferien bidrog til at trække Venstre-regeringens valgløfte om genindførelse af håndværkerfradraget i en mere grøn og bæredygtig retning ved at opstille krav om klimavenlighed.
Partiet har dermed har partiet vist en politisk duelighed, mange på forhånd ikke havde regnet med at finde hos det sværmeriske parti med de mange lange tanker om det ideelle demokrati.
På den måde kan Alternativet forhåbentlig være det danske folkestyre en standende påmindelse om, at idealisme og realisme er ikke nødvendigvis behøver stilles op som hinandens modsætninger.
Det ville være et smukt opgør med den nødvendighedens politik, der har ladt rigtig mange vælgere desillusionerede tilbage.
Så, ja, det var ikke vanskeligt at grine ad dem, før de kom ind, men i dag er det Alternativet, der med føje kan trække på smilebåndet.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",25.0,15. august 2015,"Forslaget blev før valget kaldt politisk utopi, men med et velkomment holdningsskift hos de radikale er der nu flertal for forslaget, der kan være med til at reducere afstanden mellem dem, der bestemmer på Christiansborg og dem, de bestemmer over."
1216,/debat/2015/11/noerderne-sikre-klimaomstillingen,"Hvor er nørderne, der skal sikre klimaomstillingen?",Frans Ørsted Andersen," Klimatopmødet i Paris er skudt i gang. »COP21 bliver vendepunktet,« lyder det fra optimisterne, mens andre er mere skeptiske over for, om vi for alvor er i stand til at gøre noget ved klimaforandringerne.
En del af problemet med at få en klimaomstilling til at slå igennem i hverdagen har at gøre med uddannelsessystemerne. De matematiske, naturvidenskabelige og tekniske fag er under pres, for de fleste unge drages mod fag som dansk, historie og psykologi – måske fordi det er lettere at få gode karakterer i disse ’snakkefag’?
Det er problematisk i forhold til klimaomstillingen, for vi mangler netop arbejdskraft og ekspertise på det teknisk-naturvidenskabelige område.
Vi er simpelthen nødt til at gøre området relevant, interessant og prestigefyldt for børn og unge, hvis vi skal kunne tage fat i alle de udfordringer, som klimaforandringerne byder på.
Danmark vil mangle 90.000 (!) håndværkere, metalarbejdere og andre faglærte i 2030, hvis det nuværende uddannelsesmønster fortsætter, lyder det fra fagforbundet Dansk Metal. Samtidig vil der være 55.000 akademikere i overskud. Humaniora er selvfølgelig vigtig, men der skal være en balance.
Og det er slet ikke nok med ’samvittighedskampagner’ og med diverse klimaaftaler og lovmæssige tiltag. For selv om alt dette lykkes, og CO2-udledningen globalt set i 2030 er bragt ned på et acceptabelt niveau, er der faktisk ingen, der ved, om det er nok.
Tværtimod peger rigtig meget på, at løbet i et vist omfang allerede er kørt. Selv om vi kommer i mål med alle planerne, ser det ud til, at visse destruktive klimadynamikker er sat så godt i gang, at vi må indstille os på måske hundreder af år med accelererende klimaproblemer. Vi kan lige så godt begynde at vænne os til en fremtid, hvor havet og temperaturen vil stige voldsomt, og hvor vejret vil opføre sig mere kaotisk og langt mere truende. Der er behov for nye mere visionære og slagkraftige fortællinger om både det teknisk-naturvidenskabelige område og den grønne omstilling.
Udbredt skepsis
Danmark er som lavland med hav og vand overalt særligt udsat, så vi skal dræne, kloakere, lave bassiner og bygge nye og mere avancerede diger. Danmark vil blive mindre rent arealmæssigt i fremtiden, for en del land, der i dag er meget lavtliggende, vil blive for vanskeligt og dyrt at beskytte. Men også højtliggende kystområder trues, sådan som vi har set ved Lønstrup, hvor husejere har taget sagen i egen hånd for at forhindre, at deres ejendomme styrter i havet.
Samtidig ser vi udbredt skepsis blandt børn og unge over for de fag, som skal sætte dem i stand til at løse disse udfordringer. Min forskning viser, at de oplever det som sværere at opnå gode karakterer i de matematiske, naturvidenskabelige og tekniske fag, som de derfor fravælger. Strategien hos gymnasieeleverne er simpelthen at gå efter et højt karaktergennemsnit via de ’lette snakkefag’.
Som rektor Hanne Leth Andersen fra Roskilde Universitet har sagt:
»De studerende ved, at snittet er adgangsbilletten til universitetet, så de vælger en linje, hvor de kan få de høje karakterer, og så tager de derefter ud for at supplere de fag, de mangler. Det er helt absurd.«
For det er VVS-mænd, ingeniører og teknikere af enhver art, vi har brug for, hvis vi skal tilpasse os klimaforandringerne. Det teknisk-naturvidenskabelige område skal opprioriteres og gøres prestigefyldt, så de unge bliver ansporet til at give sig i kast med anstrengelserne.
Store bedrifter
Jorden og menneskeheden behøver faktisk mirakler for at klare de enorme klimamæssige udfordringer, vi står over for. Og vi har et andet ord for de mirakler, vi mennesker kan kreere, nemlig teknologi. Men teknologi er et middel, ikke et mål. Derfor behøver vi nye store samfundsvisioner, som teknologien kan spille med på. Problemet er, at store samfundsvisioner er gået af mode. Nogle vil påstå, at det skyldes Berlinmurens fald og den gamle østbloks sammenbrud i 1989. Kommunismen spillede fallit.
Men andre af det 20. århundredes visioner er måske mere gangbare. En sådan markant vision var Apollo-måneprogrammet. Fra 1961, hvor visionen blev formuleret af USA’s præsident John F. Kennedy, til 1969, hvor den blev realiseret, gik der blot otte år. Man tog på de få år et kvantespring fra et meget lavt niveau, hvor man lige akkurat kunne skyde ’blikdåser’ op over atmosfæren, til et niveau med state of the art-rumteknologi.
Det var – og er – menneskehedens suverænt største bedrift. For på trods af fortsat teknologisk udvikling, især på it-området, magter vi ikke længere projekter i Apollo-skalaen. Måske er det også derfor, at der er så forbavsende mange, der køber konspirationsteorien om, at hele måneprojektet var ét stort svindelnummer orkestreret af CIA.
Der er ingen visioner i Apollo-klassen i omløb længere, men vi har brug for, at nogen igen vil prøve. Men hvem kan og vil?
Lider under ’videnssamfundet’
Mange af de elever og studerende, der i 1960’erne fandt vej ind i de nye teknologiske områder og interesserede sig for elektronik, edb, isolering og så videre, var inspireret af auraen omkring rumprogrammerne og anden ny teknologi. Men i dagens uddannelsessystem er de samme typer marginaliserede. Min egen forskning har fokus på denne oversete gruppe, som vi er nødt til at trække på i klimaomstillingen, nemlig nørdede, skæve, nysgerrige og fandenivoldske drenge (og piger).
Forfatteren Lars Olsen såvel som økonomen Lars Andersen har påpeget, at mange af drengenes traditionelle (teknologiske og håndværksmæssige) erhverv og karriereveje har lidt voldsomt under bestræbelserne på at skabe et ’videnssamfund’ frem for et ’fremstillingssamfund’. Dertil kommer finanskrisen, den nye ulighed, nye elitedannelser såvel som det omsiggribende sikkerheds- og sundhedssamfund med regulering, overvågning og kontrol døgnet rundt. De marginaliserede kan have en mere kontant, eksperimenterende, vild og innovativ tilgang til læring og problemløsning.
Og vi skal måske have sådanne tilgange mere tilbage i uddannelses- og arbejdslivet, så vi kan formulere nye visioner for det teknisk-naturvidenskabelige område. Visioner om at bygge rumkolonier, flydende byer på vandet, stationær beboelse på havbunden og om at lave Sahara og andre ørkenområder om til grønne og frodige arealer, der kan forandre Nordafrika og Mellemøsten til vækstområder frem for at være mislykkede stater i vedvarende krig og kaos.
I 1960’erne og 1970’erne forventede alle, at dette stod lige for døren. Visionen var, at al fattigdom skulle væk, arbejdstiden ned, fritiden op og ferierejser til månen blive mulige. Men det skete ikke.
I stedet fik vi it- og videnssamfundet, der med de mange gadgets og livet online forførte os til at tro, at samfundet var i rivende udvikling. Men det er det muligvis slet ikke. Det, vi har fået, er et indadvendt, ulige, forbrugs- og underholdningsorienteret sikkerheds- og sundhedssamfund med sociale medier og endeløs, ligegyldig chat. Det hele har medført og muliggjort enorme bureaukratier og nye ledelseslag, der både i offentlige og private organisationer dræner ressourcerne og dræber innovationen.
Men det kan vi ændre på – og som med så meget andet kan vi begynde i skolen.
Frans Ørsted Andersen er lektor, ph.d. ved DPU/Aarhus Universitet og forfatter til ’Pædagogik på kanten’ (Forlaget Mindspace)




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",36.0,1. december 2015,"»De studerende ved, at snittet er adgangsbilletten til universitetet, så de vælger en linje, hvor de kan få de høje karakterer, og så tager de derefter ud for at supplere de fag, de mangler. Det er helt absurd.«"
4526,/debat/2014/07/duellen-ligestillingsdebatten-intet-rykket-aarevis,Duellen: Ligestillingsdebatten har intet rykket i årevis,Johannes Hau Nørgaard," Har de liberale svigtet ligestillingsdebatten?
»Nej. Men i de seneste år er der blevet sat lighedstegn mellem ligestilling og tvang og ufrihed. Det har gjort ligestillingsdebatten til godt debatstof, men det har også gjort, at vi ikke har rykket vores samfund. Debatten er rykket væk fra kernen. Ligestilling er et frihedsbudskab, der appellerer bredt. Og som handler om, at den enkelte skal kunne udnytte sit potentiale, og at samfundet skal udnytte det samlede potentiale.«
– Hvad mener du, de liberale kan byde ind med i ligestillingsdebatten?
»Tanken om frihed og den enkeltes mulighed for at udfolde sit potentiale og sit fulde talent. Det handler om livsmuligheder for den enkelte, men også om muligheder for valg af arbejde og karriere, så samfundet bruger sin fulde talentmasse. Men frihedsbegrebet er egentlig ikke særlig liberalt, men noget som står alle nær, så det samler politisk.«
– Bør liberale være med til at tage en kulturkamp om ligestilling?
»Jeg synes, alle bør være med til at tage kulturkampen. Ligestilling handler om at sætte den enkelte fri og give mulighed for at være den, man er. Og det er noget, der samler politiske progressive kræfter og altid har gjort det.«
– Hvad ville det betyde for ligestillingsdebatten, hvis de liberale deltog i at ændre normer og kulturer for at skabe reel lighed mellem kønnene?
»Der er brug for alle kræfter. Vi har haft den her skingre debat i de seneste år med mere eller mindre outrerede eksempler og argumenter baseret på følelser. Vi skal tilbage på sporet og ind til kernen af, hvad ligestilling handler om. Og det kan de liberale hjælpe med. Vi har haft meget debat de seneste år, men vi har ikke bevæget os nogen steder hen, og vi har store behov, der skal opfyldes.«
",0.0,1. august 2014,"»Der er brug for alle kræfter. Vi har haft den her skingre debat i de seneste år med mere eller mindre outrerede eksempler og argumenter baseret på følelser. Vi skal tilbage på sporet og ind til kernen af, hvad ligestilling handler om. Og det kan de liberale hjælpe med. Vi har haft meget debat de seneste år, men vi har ikke bevæget os nogen steder hen, og vi har store behov, der skal opfyldes.«"
4713,/debat/2014/07/demokratisering-kan-vaere-yderligere-benzin-paa-baalet-ukraine,Demokratisering kan være yderligere benzin på bålet i Ukraine,Anne Sofie Bang Lindegaard," Frihandels- og associeringsaftalen mellem EU og Ukraine, som blev underskrevet i fredags, er startskuddet på et økonomisk samarbejde mellem parterne. Samtidig blev den politiske del af aftalen, der blev underskrevet i marts, stadfæstet, hvorfor der er demokratiseringsindsatser på vej til Ukraine.
Det er helt i tråd med anbefalingerne i Center for Militære Studiers nyligt udkomne rapport om Ukrainekrisen. Den anbefaler nemlig støtte til demokratisering i Ukraine. Anbefalingen lyder, at Danmark bør støtte »demokratifremmende aktiviteter« og »udviklingen af et demokratisk sindelag«, i Rusland, i stater med russiske mindretal samt i tidligere sovjetstater i det hele taget. Det vil altså bl.a. sige Ukraine. Imidlertid kan anbefalingen unuanceret gøre mere skade end gavn for stabiliteten i Ukraine, selv om den umiddelbart kan virke ligetil, neutral og harmløs.
Rapporten fra Center for Militære Studier forklarer eller uddyber ikke, hvad der menes med demokrati og dermed demokratifremmende aktiviteter. Men implicit ligger der en ret specifik opfattelse af demokrati bag, nemlig den form for demokrati, der praktiseres i vestlige lande. Og den demokratiform sættes i rapporten i skarp kontrast til Rusland. Vesten beskrives som liberalt demokratisk med åbent marked, grundlovssikrede rettigheder og udfoldelsesmuligheder, tolerance og pluralisme samt en inkluderende og anerkendende udenrigspolitik. I modsætning til dette beskrives den russiske model som ’en anden’; som autoritær og ringeagtende over for individets selvbestemmelse, som ensrettende og med en antiamerikansk og antivestlig udenrigspolitik. Rusland og Vesten beskrives som »to forskellige former for regeringsførelse, hvor den russiske stat og de vestlige stater befinder sig i hver sin lejr«.
Der er nok nogen sandhed i den udlægning af forskellen, men det er bestemt ikke hele sandheden. Og i den aktuelle situation i Ukraine gør en sådan forståelse af demokrati demokratiseringsanbefalingen alt andet end harmløs.
Frygter Vestens indtog
Selv om der er et væld af forskellige demokratiske modeller, er det helt i tråd med de seneste årtiers demokratiseringsdebat at have en ret lukket forestilling om, hvad demokrati er. Demokrati reduceres til det liberale demokrati, vestlige lande har. Så det er ikke enestående, at rapporten ikke behandler demokratiets mangfoldighed.
Og jeg betragter såmænd heller ikke en liberal demokratisk model som specielt uegnet i Ukraine og vil ikke plædere for en anden model, men det er problematisk, at der sættes lighedstegn mellem demokrati og Vesten, og at dette stilles op som en modsætning til Rusland – og at der på den baggrund anbefales demokratifremmende tiltag i Ukraine.
Denne definition af demokrati gør nemlig, at en demokratiseringsdagsorden kan opfattes som et forsøg på en vestliggørelse af Ukraine. I løbet af de seneste måneder er den mistanke blevet bestyrket, fordi vestlige medier og politikere konsekvent har omtalt frihandels- og associeringsaftalen med EU som et skridt i retning af demokrati og toldunionen med Rusland som det modsatte. At indskrive demokrati i Ukraine i denne modsætning mellem Rusland på den ene side og USA og EU på den anden kan gøre demokratisering skadelig for stabiliteten i Ukraine. Når demokratisering underforstået betyder vestliggørelse, kan demokratiseringsdagsordenen nemlig skubbe yderligere til den polarisering, der i øjeblikket skaber borgerkrigslignende tilstande i Ukraine. I en undersøgelse foretaget af International Republican Institute i april udtalte 53 procent af ukrainerne i Østukraine og 32 pct. i Syd- ukraine, at de er afvisende over for et tættere samarbejde med EU. Blandt disse Syd- og Østukrainere er der mange, der ytrer modstand mod »vestlige værdier« og frygter, at vestlige lande vil lave om på ukrainsk kultur og ikke vil respektere det russiske sprog.
Derfor er der i Øst- og Sydukraine en skepsis over for vestlige landes tiltag i Ukraine. Og formuleres demokrati som en specifik vestlig værdi, der står i modsætning til en tilknytning til Rusland, vil demokratiseringstiltag nok ikke blive mødt med åbne arme i Øst og Syd. Tværtimod vil det sandsynligvis blive betragtet som en provokation og som en dagsorden, der ekskluderer russisk sprog og kultur.
Respekter Ukraines identitet
Der er ikke råd til at hælde benzin på bålet i Ukraine. Nu må det handle om at gøre en oprigtig indsats for et helt, selvstændigt og sammenhængende Ukraine. En demokratiseringsdagsorden i Ukraine må derfor tage udgangspunkt i en diskussion af og åbenhed over for de mange forskellige demokratiske modeller, der er, og at denne mangfoldighed betyder, at demokrati ikke automatisk kan defineres som »vestlige samfund«. Det kræver en åbenhed over for, at demokratifremmende aktiviteter, der skal inkludere hele Ukraine i demokratiet, ikke er en vestliggørelse, men en ukraine-gørelse af Ukraine.
Putin kalder ofte Ukraine for et »territorium« for dermed ikke at anerkende det som en egentlig selvstændig stat. Denne manglende respekt for Ukraines selvstændighed skal Danmark ikke imitere i en demokratiseringsdagsorden, der egentlig bare handler om en vestliggørelse og helt overser Ukraines unikke identitet.
Anne Sofie Bang Lindegaard er videnskabelig assistent hos Dansk Institut for Internationale Studier
",186.0,4. juli 2014,"Denne definition af demokrati gør nemlig, at en demokratiseringsdagsorden kan opfattes som et forsøg på en vestliggørelse af Ukraine. I løbet af de seneste måneder er den mistanke blevet bestyrket, fordi vestlige medier og politikere konsekvent har omtalt frihandels- og associeringsaftalen med EU som et skridt i retning af demokrati og toldunionen med Rusland som det modsatte. At indskrive demokrati i Ukraine i denne modsætning mellem Rusland på den ene side og USA og EU på den anden kan gøre demokratisering skadelig for stabiliteten i Ukraine. Når demokratisering underforstået betyder vestliggørelse, kan demokratiseringsdagsordenen nemlig skubbe yderligere til den polarisering, der i øjeblikket skaber borgerkrigslignende tilstande i Ukraine. I en undersøgelse foretaget af International Republican Institute i april udtalte 53 procent af ukrainerne i Østukraine og 32 pct. i Syd- ukraine, at de er afvisende over for et tættere samarbejde med EU. Blandt disse Syd- og Østukrainere er der mange, der ytrer modstand mod »vestlige værdier« og frygter, at vestlige lande vil lave om på ukrainsk kultur og ikke vil respektere det russiske sprog."
3260,/debat/2015/01/atomkraft-dyrt-usikkert,Atomkraft er dyrt og usikkert,Bodil Cermak E. Nielsen," Tak til Ruben Schulze-Berge for debatindlægget i Information den 26. januar, hvor han foreslår at erstatte kul- med atomkraft. Men atomkraft er en dyr og usikker energikilde.
Ruben Schulze-Berge kalder i indlægget biomasse for CO2-neutralt. Men biomasse er ikke CO2-neutralt. Han skriver selv i sit debatindlæg, at »skal biobrændsel indføres som den dominerende energiforsyning, bliver vi nødt til at brænde både Østeuropas og den tredje verdens føde«. Alt liv udsender CO2 og metan ved forbrænding eller forrådnelse og er derfor ingen løsning på vores eskalerende klimaproblemer.
Et atomkraftværk er enormt dyrt at opføre, og det tager ca. 10 år, før det er færdigt. Det kan vi konstatere angående atomkraftværkers opførelser gennem tiden og p.t. i Finland.
Desuden kan vi stadig ikke deponere atomaffald sikkert. Se bare deponeringsproblemerne med Risøs atomaffald. Tre alvorlige atomkraftulykker i Tjernobyl, Japan og USA må være nok.
Mange nutidige kræftsygdomme menes at stamme fra atomulykker og tidligere atomsprængninger.
Men hvordan undgår vi så yderlige temperaturstigninger på grund af det stigende udslip af CO2 og andre farlige gasarter? Måske kunne man som en foreløbig nødløsning få Tyskland til at starte deres lukkede atomkraftværker, indtil de kan erstattes med CO2-neutrale energikraftværker? Men det må ikke blive en sovepude for ikke at omstille til ren energi.
Omstilling bliver kun dyrere
Sammen kan vi kræve af politikerne, at de skal forbyde at bygge nye fossilafhængige kraftværker og snarest muligt standse dem, der allerede er i gang med at blive bygget.
I stedet kan vi sætte al vores energitilførsel på en art rationeringsmærker. Vi bør omgående forhøje priser på al olie og benzin for blandt andet at bruge de indkomne penge til CO2-neutral offentlig trafik, herunder elektrificering af tognettet. Måske kan der laves internationale konkurrencer om CO2-neutrale energiomstillinger?
Én ting er de fleste klimadebattører enige om; nemlig, at de nødvendige radikale omstillinger bliver meget dyrere at gennemføre, jo længere tid det tager os at omstille vores nuværende energiformer til vedvarende CO2-fri energi.
Bodil Cermak E. Nielsen, Tåstrup
",4.0,30. januar 2015," Tak til Ruben Schulze-Berge for debatindlægget i Information den 26. januar, hvor han foreslår at erstatte kul- med atomkraft. Men atomkraft er en dyr og usikker energikilde."
3276,/debat/2015/01/laeserbreve-2,Læserbreve,Redaktionen," Danmark er ikke et aktieselskab
Niels Møller, Brønshøj
Christoffer Kaspersen, der er næstformand i Liberal Alliances Ungdom, havde den 24. januar et læserbrev i Information under overskriften »Udemokratisk topskat«, hvor han sammenligner skattebetaling med investeringer i et aktieselskab.
Ud fra denne logik skal de, der investerer mest, have mere tilbage end de, der betaler mindre. Derved vil de, der betaler mest, føle, at de skal have mere politisk indflydelse, hvad de ikke har. Og derfor er topskatten udemokratisk.
Hvis det er vor tids ungdoms visioner lover det for en dårlig fremtid for landet. Hvad får jeg ud af min skattebetaling, eller rettere investering? Hvad får jeg tilbage, når jeg investerer i et kærlighedsforhold? Hvad er der i det for mig? Gud fader bevare os.
Kvind jer op, kvinder
Nana Højlund Skjødt, social- og sundhedsassistentelev
Jeg har i mere end to år gået på social- og sundhedsuddannelsen. Først som hjælper og nu som assistent. Jeg er faglig og elevdemokratisk aktiv, men jeg ser en tendens til, at mænd selv i vores såkaldte ‘kvindefag’ har en kønslig fordel.
Jeg kalder det et ‘såkaldt kvindefag’, fordi det ikke er et kvindefag, når vi åbenbart stadigvæk har større tillid til mændene og dermed lader dem tale vores sag og lede os.
Jeg har intet imod mænd. Jeg har intet imod, at de gerne vil sætte sig på diverse tillidsposter, men jeg kan ikke forstå, at vi kvinder ikke har mere tillid til hinanden.
At mænd er stærkere, når det gælder ledelsesværdier, er en forkert indstilling at have. Nok har de anlæg for større muskelmasse, men at mene, at de er stærkere, når det gælder om at repræsentere en faggruppe eller at lede, er en grundlæggende forkert antagelse. De skal jo ikke banke ledelsen med fysisk vold. Den tankegang hører stenalderen til.
En tillidsvalgt, som møder op og videreformidler sit og kollegernes budskab til fagforeningen, er mere værd på en tillidspost end en, som er tillidsvalgt af usaglige grunde.
Hvorfor var det først i denne valgperiode, at vi i Danmark fik en kvindelig statsminister? Mit bud er, at det blandt andet er fordi, at selv i de faggrupper, som har et overtal af kvinder, sætter vi alligevel mænd op på en piedestal.
Jeg vil have, at kvinderne kvinder sig op. Tag jer nu sammen kvinder.
Hebdo handler ikke om jura
Bent Nordheim, Vejle
Den 22. januar bragte Information et læserbrev af advokaten Asger Thylstrup, der kom med en juridisk vurdering af Charlie Hebdo attentatet. Det postulerede, at det var ikke-racistisk. Udsagnet holder ikke, er ganske uinteressant og er uden forbindelse til kernen af problematikken.
Lad satiren om vores politikere og deres gerninger eller mangel på samme blomstre uhindret. Den juridiske vurdering af attentatet er uinteressant, fordi det i essensen handler om menneskers holdninger og ikke om finurlige juridiske paragraffer.
Kernen af problematikken omkring Charlie Hebdo-attentatet er menneskelig. Det er tro, det er overbevisninger, og det er holdninger til det at være og leve som menneske på vores fælles jord. Det er det, det handler om.
Den nye krigsfilm American Sniper rejser det relevante spørgsmål, om en snigskytte er en helt eller en kujon. Juridisk set er han nok en helt; han udfører sit job som forventet, men, menneskeligt set er han en fej kujon. Det samme kan man sige om den aktuelle debat. Det drejer sig nemlig om, hvorvidt det er menneskeligt forsvarligt at håne andres tro og holdninger i tekst, tale og tegninger eller ej. Og det er ikke jura, der afgører det.
Langsommelig statsforvaltning
Sarah Christensen, Humlebæk
Statsforvaltningens sagsbehandlingstid er lang, og det ser desværre ikke ud til, at den blive kortere foreløbig. Tværtimod.
Jeg har, i forbindelse med en samværssag i Statsforvaltningen, haft en udtalelse fra min datters skole liggende passivt i Statsforvaltningen i halvanden måned, på trods af at jeg har rykket dem flere gange. Hvor meget længere skal den ligge der? Åbenbart længe endnu.
Statsforvaltningen varslede efter nytår længere sagsbehandlingstider i anledning af indførelsen af et nyt it- og sagsbehandlingssystem.
På deres hjemmeside den 15. januar oplyses der om flere problemer med journaliseringen og fordelingen af post i både digital- og papirform. Hvilket både har betydning for, hvor hurtigt man i Statsforvaltningen kan reagere på henvendelser og den samlede sagsbehandlingstid. Videre står der, at man på nuværende tidspunkt ikke kan sige noget om, hvornår det nye system er helt på plads.
Når jeg på et tidspunkt får udtalelsen fra min datters skole tilbage, har jeg 10 dage til at komme med eventuelle kommentarer til udtalelsen, min modpart ligeså, og så skal den tilbage i et vakkelvornt it-system med ophobede forsinkelser og lang sagsbehandlingstid.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,28. januar 2015,"Sarah Christensen, Humlebæk"
3235,/debat/2015/02/hvorfor-soege-martyrdoed-frem-praktikplads,Hvorfor søge martyrdød frem for praktikplads?,"Özlem Cekic, Khaterah Parwani, Natasha Al-Hariri, Haifaa Awad"," KRONIK – Vi kan alle fire huske, hvordan vi reagerede, da Anders Breivik slog 77 mennesker ihjel i Norge. Vi kan huske præcis, hvor vi stod, hvad vi lavede, og hvor chokerede vi blev. De samme følelser genoplevede vi den 7. januar, da tre terrorister slog 17 mennesker ihjel i Paris.
Jeg, Özlem, er folketingsmedlem. Jeg sad på La Glace sammen med overrabbineren Bent Melchior og spiste lagkage, mens vi snakkede om, hvordan vi i fællesskab kunne sætte mere fokus på forsoning og dialog. Telefonen blev ved med at ringe. Da vi skiltes, og jeg aflyttede telefonsvareren, lå der den tragiske besked: Paris var blevet angrebet.
Jeg, Natasha, er jurastuderende. Om eftermiddagen skulle jeg hygge med min søn – Gabriel på 15 måneder – på legepladsen. Men i stedet endte jeg med at tilbringe hele eftermiddagen foran tv’et med et tomt ansigtsudtryk og stor vrede.
Jeg, Khaterah, er jurastuderende og arbejder som mentor på gadeplan med afradikalisering. Jeg havde netop en ung fyr i røret, som falder ind og ud af det radikaliserede miljø, da min forlovede viste mig sin skærm og læste den tragiske nyhed højt. Det ramte mig som et lyn, og et øjeblik gik alt i sort.
Jeg, Haifaa, er læge. Jeg har studeret og arbejdet i Mellemøsten i flere år. Jeg var handlingslammet, da jeg på mit arbejde så massakren i Paris tikke ind på min nyhedsapp. Ekstreme fanatikere og Assad har allerede dræbt flere af mine familiemedlemmer i Syrien, nu rykkede fanatikerne endnu tættere på os i Europa!
Denne gang vidste vi alle fire, at konsekvenserne af terroristernes handlinger i Paris ville blive langt større end angrebet i Norge. Mange spørgsmål dukkede op. Hvad vil det betyde for Frankrig, for Danmark og for vores demokrati?
Vi må rykke sammen
Vi har hver især taget offentligt afstand fra terroren og den krænkelse af ytringsfriheden, som angrebet på Charlie Hebdo var. Vi har taget afstand, ikke fordi vi er blevet afkrævet et svar, men fordi vi gerne tager vores del af ansvaret for at forhindre, at det absurde terrorangreb fører til en kamp mellem religioner. For efter vores mening består kampen mellem dem, der vil forsvare demokratiet, og dem, der vil bekæmpe det.
Ingen må være i tvivl. Som muslimer afskyr vi det, der skete i Paris, ligeså meget som alle andre. Og lige så meget som kristne og kulturkristne afskyede Anders Breiviks terrorangreb.
Som muslimer er vi kede af, at der er mennesker, som misbruger islam, og som er med til at forpeste den tro, vi alle fire har rødder i.
De fleste kan nok huske, hvordan det den 11. september 2001 lykkedes terroristerne ikke kun at ramme de to tårne i USA fyldt med mennesker, men flere millioner af muslimer i verden. Frygten gjorde afstanden mellem befolkningsgrupperne større.
Flere års populisme og ekskluderende diskurser splittede vores samfund i et ’os’ og et ’dem’. Det gavnede hverken vores demokrati eller samfundets sammenhængskraft.
Det var præcis det, terroristerne ønskede, og det var præcis det, de fik efter 11. september. Og det er vores frygt, at det samme sker denne gang, hvis ikke vi lærer af historien og rykker sammen om vores demokrati. Vi skal bygge broer mellem befolkningsgrupper frem for at begynde at dæmonisere hinanden. Ellers vinder terroristerne.
Et første skridt er, at samfundet ikke skal begynde at dæmonisere enhver muslim som potentiel terrorist. Derfor blev vi også positivt overraskede, da selv højrefløjens ledere i partilederrunden lige efter angrebet på Charlie Hebdo talte imod religionskrig og mistænkeliggørelse og for sammenhold på tværs af befolkningsgrupperne. For når retorikken fra politisk hold bliver mere samlende end splittende, kan det forhåbentlig brede sig til andres opfattelse af situationen.
Vi synes, at der ligger et særligt ansvar på de religiøse lederes skuldre, når en terrorist begrunder sine handlinger med religion. Stort set alle muslimske organisationer i Danmark tog med det samme afstand fra terroren, og mange har også lagt kræfter i at fortælle, at terror og islam ikke kan forenes. Det er vigtigt! For imamer er uden tvivl vigtige medspillere i muslimske miljøer.
Bekæmp radikaliseringen
Lige så vigtigt det er at undgå indskrænkninger i demokratiet og ytringsfriheden, lige så vigtigt er det at bekæmpe den radikalisering, der sker i periferien af vores muslimske miljøer. Hvis ikke vi får stoppet den udvikling, kan vi lave nok så mange ekstrakontroller i lufthavne, overvågningssystemer og udrejseforbud. Det kommer ikke til at stoppe terrorismen.
For det mest tragiske ved terrorhandlingerne – og ved de mange unge danskere, der rejser til Syrien for at slås sammen med Islamisk Stat – er, at det er helt almindelige danske unge, der er født og opvokset i Danmark, der har gået i den danske folkeskole og måske arbejdet i den lokale Dagli’ Brugsen, som ender med en så radikaliseret og sort/hvid verdensopfattelse, at de uden at blinke kan slå mennesker ihjel. Eller slå sig selv ihjel.
Hvad er gået galt? Hvorfor føler de sig ikke som danskere? Hvorfor har de afsagt sig de demokratiske værdier? Hvad er grunden til, at Danmark er et af de lande, hvor flest unge tager i Syrien for at være foreign fighters? Det er nogle af de spørgsmål, det er allervigtigst at besvare, hvis vi skal forebygge, at flere går i terroristernes fodspor.
Var også børn engang
Vi tror grundlæggende på, at det må være muligt at nå mennesker, inden de bliver radikaliserede. Uanset hvor farlige terroristerne og fundamentalisterne bliver som voksne, har de alle været børn engang. De har sparket til en bold, set fjernsyn, haft en kæreste og haft drømme for fremtiden.
Men på et tidspunkt er noget gået galt. Når de ikke får sig en uddannelse, men i stedet et træningsprogram til at holde en pistol. Hvad er det, der gør, at unge mennesker, hvis største bekymring burde være at finde en praktikplads, ender med at planlægge en martyrdød? Hvor slår det klik for dem og hvorfor?
De spørgsmål skal vi have mod til at svare på. Ikke for at fritage terroristerne ansvaret for deres handlinger – det er ene og alene den, der trykker på pistolen, som har ansvaret for de grusomme terrorhandlinger, hverken andre muslimer, samfundet eller familien – men for at forebygge, at flere unge mennesker ender i ekstremismen.
Uanset om de, der bliver terrorister, formelt har taget en god uddannelse, eller om de, som det oftere og oftere er tilfældet, tilhører samfundets bund og er kriminelle eller socialt udstødte uden familie eller arbejde, så har de åbenbart det til fælles, at de lukkede grupper har kunnet give dem noget, vi som samfund ikke har kunnet. De har ofte det til fælles, at de ikke føler, de hører til, at de føler sig dæmoniserede, ekskluderede og under konstant fordømmelse – de føler ikke, de har noget at miste.
Hvis vi vil sætte en stopper for rekrutteringen til de ekstremistiske miljøer, må vi stå sammen. Og vi må i fællesskab give alle, der vokser op i Danmark, mulighed for at opnå noget, som de vil være bange for at miste. En uddannelse, et job og først og fremmest en følelse af at være en del af det demokratiske fællesskab.
Vi fire kvinder vil hver især fra vores positioner gøre, hvad vi kan for at styrke brobygningen, men der er også brug for alle jer andre. Alle skal give en hånd med for, at vi kan stå sammen og styrke fællesskabet og demokratiet – ellers risikerer vi desværre, at terroristerne vinder.
Özlem Cekic er folketingsmedlem (SF)
Khaterah Parwani er jurastuderende
Natasha Al-Hariri er jurastuderende
Haifaa Awad er læge




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",7.0,3. februar 2015,"Denne gang vidste vi alle fire, at konsekvenserne af terroristernes handlinger i Paris ville blive langt større end angrebet i Norge. Mange spørgsmål dukkede op. Hvad vil det betyde for Frankrig, for Danmark og for vores demokrati?"
1330,/debat/2015/11/svensk-flygtningepolitik-ved-vejs-ende,Svensk flygtningepolitik er ved vejs ende,Richard Swartz," Så gik den ikke længere. Nu har selv statsminister Stefan Löfven i ord gjort klart, hvad han for blot få uger siden ikke kunne tage i sin mund: Svensk flygtningepolitik er nået til vejs ende.
Akkurat sådan udtrykker den svenske statsminister det selvfølgelig ikke. Han siger i stedet, at »Sverige har påtaget sig et uforholdsmæssigt ansvar«, og kræver i lighed med andre overbebyrdede modtagerlande omfordeling af allerede ankomne flygtninge. På almindeligt sprog betyder det så meget som, at Sverige har taget imod for mange, ønsker at slippe af med et ikke nærmere defineret overskud og vil sikre sig, at færre ankommer fremover. Kovendingen er bemærkelsesværdig. Pludselig er Sverige i selskab med Grækenland og Italien, to overanstrengte (og tilsvarende desperate) frontstater. Klassens duks er med ét sat i hjælpeklasse.
Hvad værre er: Det svenske dilemma møder ingen forståelse. Modsat Grækenland og Italien kan vi ikke give geografiske omstændigheder skylden. Frivilligt har vi anbragt os selv i suppedasen og forventer nu hjælp fra andre EU-lande, der allerede med deres praksis har demonstreret deres holdning til svensk flygtningepolitik.
Vi vil så gerne
En ’omfordeling’ eller ’kvoteordning’ af flygtningene ligger ikke i kortene. Dette er holdningen i hele Europa, navnlig blandt EU’s østeuropæiske medlemmer, og det burde ikke vække forundring. Først for relativt nylig har østeuropæerne skabt sig de nationer, de altid havde drømt om. Hvem kan for alvorlig tro, at de pr. dekret ville være klar til at modtage nye minoriteter i form af flygtninge fra helt andre kulturer? Som om de ikke havde bøvl nok med romaerne – dette notorisk uopløselige mindretal, hvis integration i det større fællesskab synes umulig.
Fra svensk perspektiv er dette usolidarisk og egoistisk. For som svenskere har vi altid set os selv som bedre end alle andre, uden at gøre os klart, at svensk flygtningepolitik mere har handlet om det ønskelige end om det mulige, og at vi på unik vis har sammenblandet ægte medfølelse med utopisk grandiositet. Vi ville så gerne, men kan dog ej. Vi ignorerer ganske, at for at kunne er det ikke nok at ville. Da virkeligheden fordrer at kunne, må man til sidst opgive, hvad man vil, men ikke kan.
Virkeligheden har indhentet Sverige i form af en svulmende flygtningestrøm, der fører endnu flere af de problemer med sig, hvis eksistens vi så længe har været i stand til at fortie. Snart vil vi derfor erfare, at det fortrængte vender tilbage, og at vi vil blive nødt til at diskutere tal, omkostninger og ikke mindst, hvem der tæller og ikke tæller som flygtninge.
Samtidig vil Sverige have erfaret, at flygtningene er et europæisk og ikke bare et svensk problem. Og at omskrivninger som ’byrdefordeling’ eller ’fælles ansvar’ i grunden betyder det samme: flygtningekvoter. En fælles plan. Centralt må obligatoriske kvoter fastsættes, således at flygtninge kan fordeles blandt EU-medlemsstaterne.
Sorteper i flygtningelejren
Tyskland råber nu på en sådan ordning, og det skal Sverige også, selv om vi er opmærksomme på, at det samtidig ville blive et stort skridt i retning af den overstatslighed, vi altid har modsat os.
Også dengang handlede det om, at vi anså os selv for bedre end de andre. Hvorfor skulle andre være med til at bestemme over os, når vi nu selv vidste bedst?
Længe var vi imod EU, siden imod euroen og alle tanker om en fælles forsvars- eller udenrigspolitik. I stedet vogtede vi over vores neutralitet, selv om ingen efter Den Kolde Krig kan forklare, hvad den skal betyde i dag. Vi var for et så stort Europa som muligt i håbet om, at det så ville blive så udvandet som muligt. Vores forhold til Unionen er praktisk. Som i et arrangeret fornuftsægteskab.
Med kvoteflygtninge er overstatslighed pludselig igen tilbage på dagsordnen. For obligatoriske kvoter er Merkels og Löfvens forsøg på at løse flygtningekrisen. Uanset at prisen nødvendiggør en spirende overstatslighed, som resten af Europa ikke ønsker.
Det kan meget vel ende galt. Europa sidder med de bedste kort på hånden, da Sorteper rent fysisk befinder sig i flygtningelejre på tysk og svenske grund. Herfra bliver det ikke let at flytte nogen.
© Richard Swartz og Information. Oversat af Niels Ivar Larsen
",9.0,14. november 2015,"Længe var vi imod EU, siden imod euroen og alle tanker om en fælles forsvars- eller udenrigspolitik. I stedet vogtede vi over vores neutralitet, selv om ingen efter Den Kolde Krig kan forklare, hvad den skal betyde i dag. Vi var for et så stort Europa som muligt i håbet om, at det så ville blive så udvandet som muligt. Vores forhold til Unionen er praktisk. Som i et arrangeret fornuftsægteskab."
2635,/debat/2015/05/fejt-goere-menneskesmuglere-europas-syndebukke,Fejt at gøre menneskesmuglere til Europas syndebukke,Anna Jensen og Camilla Christensen," For nogle uger siden sank endnu en båd i Middelhavet. Nyheden ryddede landets avisers forsider, men den var ikke uventet. Det anslås, at 1.727 migranter er omkommet alene i år, og dermed er vi godt på vej til at slå rekorden for flest dødsfald i dette område nogensinde.
EU’s præsident, Donald Tusk, indkaldte til et ekstraordinært topmøde for at diskutere, hvad man i EU kunne gøre – eller måske rettere, hvad man turde gøre ved problemet.
I Danmark var emnet også øverst på dagsordenen, og den 23. april havde Clement Kjersgaard indkaldt repræsentanter fra hele det politiske spektrum i Debatten på DR2. Ligesom på EU-topmødet var der i Debatten bred enighed om, at en stor del af løsningen ligger i at gøre meget mere for at bekæmpe de »kyniske menneskesmuglere«.
Hvis vi får stoppet disse kyniske menneskesmuglere, der på tragiske vis udnytter de mennesker, der drømmer om en tilværelse i Europa, så undgår vi flere døde i Middelhavet. Sådan lød argumentet kort sagt.
Fra et hotelværelse i Tyrkiet kiggede vi opgivende på hinanden, vi havde svært ved at tro vores egne ører. Hold op, hvor er det trættende og tragisk, at toppen af poppen af dansk politik – og for den sags skyld også international – ikke ved, hvad den snakker om.
Eller måske er de bare bange for at indrømme, at det langtfra alene er menneskesmuglerne, der kan klandres for, at Middelhavet er blevet »en flydende gravplads«. EU bærer nemlig en stor del af ansvaret for denne udvikling.
Menneskesmugling kort fortalt
Ifølge de kilder, vi har talt med i Tyrkiet i forbindelse med vores speciale om syriske flygtninge i landet, driver menneskesmuglerne en efter omstændighederne forholdsvis fair forretning, selv om det selvfølgelig er både dyrt og farligt. Det koster minimum 5.000 dollar, altså lige knap 35.000 danske kroner, at krydse Middelhavet fra Tyrkiet, men flygtningene betaler ikke, før de tager af sted. Samtlige handler, vi har hørt om, har fungeret således, at man indbetaler beløbet til en mellemmand, som først betaler menneskesmugleren, når man er nået sikkert frem til Europa. Det koster altså det samme, uanset hvor mange gange det skulle mislykkes en at nå Europas kyst.
Drukner personen i Middelhavet, ja, så får menneskesmugleren aldrig sine penge. Men er der, som politikere fremstiller det, menneskesmuglere, der driver en fordækt forretning, hvor de stjæler flygtninges penge, sender dem af sted i faldefærdige både og lader dem sejle deres egen sø? Det er der helt sikkert, men det er bare ikke de historier, vi har hørt flest af i vores feltarbejde. Tværtimod er vi blevet overraskede over, i hvor ringe grad flygtningene føler sig udnyttet af de mennesker, som de lægger deres formue og liv i hænderne på. Det er værd at huske på, at menneskesmuglerne også har en forretning og et omdømme, som de skal beskytte. Ville du, hvis du skulle krydse Middelhavet, ikke også forhøre dig hos dine venner og familie og udføre en form for lavpraktisk trustpilot-check, før du hoppede ned i en båd? Det ville vi, og det gør flygtningene også.
’Die or arrive’
Det, som ingen snakker om, er, at menneskesmuglerne driver en forretning, som vi selv har skabt grundlaget for. Deres virksomhed er en naturlig konsekvens af, at Europa har bygget et fort, som langt de fleste flygtninge – også dem, der utvivlsomt har ret til asyl – ikke har en chance for at opnå adgang til, medmindre de betaler smuglere for at hjælpe dem videre. I øjeblikket er millioner af syrere på flugt. Mange af dem opholder sig i Syriens stærkt belastede naboland Tyrkiet, der på nuværende tidspunkt huser over 1,7 millioner syriske flygtninge. Opgaven er for længst vokset den tyrkiske regering over hovedet, og langt de fleste syrere får ikke anden hjælp end adgang til lægebehandling og skolegang. De har ikke mulighed for at opnå arbejdstilladelse og tager derfor typisk ulovlige, lavtlønnede og farlige job.
De hårde arbejdsvilkår gør, at flygtningene ikke kan få hverdagen til at hænge sammen. De, der kan finde pengene, ser det derfor som deres eneste mulighed at begive sig ud på det, som de udmærket ved er en farefuld færd til Europa. »Die or arrive« som de selv siger. De mange syriske flygtninge, vi har talt med, synes ikke, de løber nogen stor risiko, for i Tyrkiet lever de med deres egne ord allerede et liv som »levende døde«.
Faktum er, at næsten alle syrere har ret til beskyttelse, hvis det altså lykkes dem at sætte deres ben på europæisk jord. En mand fra Syrien fortalte os en historie om sin ven hjemmefra, der i øvrigt er en veluddannet kirurg. I håb om at komme til Europa på lovlig og sikker vis havde han søgt om visum på seks europæiske ambassader. På dem alle sammen havde han fået afslag – på en af dem havde de dog sagt det til ham, som det var:
»Vi kan ikke give dig visum, men kommer du alligevel til vores land, er du velkommen.«
Så kirurgen brugte sin opsparing på at rejse den illegale vej over Middelhavet og har nu fået asyl i Holland.
EU’s grænsekontrol er blevet så omsiggribende, at der næsten ikke er nogen legale veje ind i Europa – for slet ikke at tale om ufarlige. Strikse visumregler, højteknologisk overvågningsudstyr og seks meter høje pigtrådshegn holder flygtninge på afstand. Ved hjælp af disse foranstaltninger undgår vi i EU at behandle deres asyl- ansøgninger, til trods for at en stor del af dem ville være asylberettigede, hvis blot de var i stand til at komme hertil. Gennem internationale konventioner har vi forpligtet os til tage folks asylansøgninger alvorligt. Det er et ansvar, vi ikke umiddelbart kan løbe fra, medmindre vi helt træder ud af konventionerne. Forhindrer vi derimod migranter i nogensinde at nå hertil, ja, så kan vi undlade at behandle deres sager.
Drop hykleriet
Hvad Europa synes at lukke øjnene for, er, at vi ved at jagte de såkaldte kyniske menneskesmuglere kun forværrer situationen for mennesker, der bestemt ikke flygter for sjov. Ved at bekæmpe menneskesmuglere bekæmper vi i høj grad også flygtningene. Det er en veldokumenteret påstand inden for migrationsforskning, at flygtningestrømme ikke bremses ved striksere grænsekontrol. De finder bare nye og farligere veje. Så jo flere både vi sænker langs Libyens kyst, desto dårligere muligheder får de flygtninge, der har behov for beskyttelse for at bevæge sig over Middelhavet med livet i behold.
De flygtninge, vi har snakket med, ser ikke menneskesmuglerne som problemet. Tværtimod. For flygtningene er de nøglen til et liv uden forfølgelse og en værdig fremtid. Derfor er det misvisende, når menneskesmuglerne i den offentlige debat gøres til syndebukke for en tragedie, Europa ikke selv er villig til at tage ansvar for.
Man kan diskutere, hvorvidt det er fair, at vi gerne vil værne om vores grænser og beholde alle de goder, vi har i Europa for os selv; man kan diskutere, om vi har ret til det.
Men lad os i det mindste sige det, som det er: Hvis vi skal snakke om kynisme, så var det måske på tide, at vi kiggede os selv i spejlet. For det er jo os, der er villige til at lade mennesker dø for at undgå at komme til at dele lagkagen i flere stykker, end vi synes om. Menneskesmuglerne giver blot folk, der aldrig har haft en chance, deres eneste reelle mulighed for at få et bedre liv. Så det er på tide at droppe hykleriet. Folk flygter ikke uden grund, og der findes ingen lette løsninger. Vi kan begynde med at indse, at vi ikke hjælper nogen ved at gøre menneskesmuglerne til syndebukke for vores egen politik.
Anna Jensen og Camilla Christensen har i forbindelse med deres speciale i udvikling og internationale relationer på Aalborg Universitet været i det sydlige Tyrkiet for at lave research om de syriske flygtninge i landet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",6.0,6. maj 2015,"Hvad Europa synes at lukke øjnene for, er, at vi ved at jagte de såkaldte kyniske menneskesmuglere kun forværrer situationen for mennesker, der bestemt ikke flygter for sjov. Ved at bekæmpe menneskesmuglere bekæmper vi i høj grad også flygtningene. Det er en veldokumenteret påstand inden for migrationsforskning, at flygtningestrømme ikke bremses ved striksere grænsekontrol. De finder bare nye og farligere veje. Så jo flere både vi sænker langs Libyens kyst, desto dårligere muligheder får de flygtninge, der har behov for beskyttelse for at bevæge sig over Middelhavet med livet i behold."
9938,/debat/2012/05/madbloggere-savner-ambitioner,Madbloggere savner ambitioner,Mogens Bisgaard," »Er madbloggens tid forbi?,« spurgte den amerikanske madblogger Adam Roberts i slutningen af marts på sin blog, Amateur Gourmet.
Spørgsmålet var foranlediget af en artikel i New York Magazine med overskriften ’When Did Young People Start Spending 25 percent of Their Paychecks on Pickled Lamb’s Tongues?’.
I artiklen fulgte man en 27-årig madblogger, hvis hele liv er bygget op om jagten på kulinariske højdepunkter og dokumentationen af dem. Konklusion var enkel: Madblogs var i vækst i nullerne. I dag er de stagneret i en tom jagt på oplevelser og hits på hjemmesiden.
I Danmark er antallet af madblogs eksploderet i de sidste fem-seks år. På madblogs.dk kan man følge med i hele 500 af slagsen. På Facebook har de for tiden mest populære, danske madblogs 2-3.000 fans.
Den moderne madblog har måske især rykket ved billedet af gastronomien og den typiske gastronom. Prototypen på en gastronomiformidler er i dag ikke en ældre, overvægtig mand med pengepungen i orden og gode forbindelser. Gastronomiformidleren af i dag er mellem 20 og 30 år gammel, og udstyret med et digitalkamera og en internetopkobling – eller for den sags skyld bare en smartphone. Formidlingen af gastronomien er ikke længere forbeholdt avis- og tidsskriftlæseren med det faste abonnement eller ham eller hende med budget til dyre kogebøger.
Udviklingen skyldes til dels, at det er utroligt simpelt at blogge. Platformene er let tilgængelige og brugervenlige, og at integrere blogs med de sociale medier er som at klø sig i nakken.
Vil kindkysse med Nomakokken
Samtidig er udstyret faldet så meget i pris, at enhver med interesse for mad kan oprette en næsten professionelt udseende madblog. De findes i enhver tænkelig niche og med ethvert tænkeligt ambitionsniveau. Nogle madbloggere reproducerer ugebladenes opskrifter eller skriver om brunchmenuen på den lokale cafe. Andre investerer tusindvis af kroner i sous vide-udstyr og espumas-sæt for at være på omgangshøjde med de gastronomiske trends eller er på kindkys med René (Redzepi, fra Noma altså).
Madblogs er interessante for virksomheder, restauranter, markedsføringsafdelinger og pr-bureauer. Omtale på en madblog er guld værd. Og madbloggere er lige så begejstrede for goodie bags som deres nærmeste slægtninge, modebloggerne. Send en vareprøve eller en invitation til en event, og du er sikret maksimal omtale for en minimal investering. Du skal bare bruge et par minutter på at udvælge de rigtige blogs – der er jo ingen grund til at spilde en invitation til winemakers dinner på en cupcake-blogger.
Bare langt fra virkeligheden
Ikke alle er lige begejstrede for madblogs. Jeg besøgte forleden en veninde, som ikke lagde skjul på sin mening:
»Jeg brækker mig,« sagde hun. »Der er jo ingen, der lever på den måde.«
Min veninde ringeagter ikke et godt måltid, men har ret i sin kritik af æstetiseringen: Det velkomponerede billede af den nybagte muffin kan have perfekt dybdeskarphed og fin kontrast, og sproget være velovervejet og sensorisk stimulerende.
Men det stemmer alt for sjældent overens med en hverdag, der for manges vedkommende består af arbejde, ulvetime og opvask, kun afbrudt af besvimelseslignende søvn.
I et lidt større perspektiv er det hele endnu mere paradoksalt: Der er store befolkningsgrupper, hvis virkelighed er lysår fra madbloggernes. Grupper, hvis kulturelle eller økonomiske overskud ikke rækker til at interessere sig for mad. Måske har de ikke engang adgang til de råvarer og restauranter, madbloggerne lovpriser. På trods af påstandene om, at vi interesserer os for mad som aldrig før, er situationen ikke stort ændret i forhold til status quo: Det er kun 10 pct. af befolkningen, der interesserer sig oprigtigt for det, de putter i munden.
På globalt plan er der andre, højaktuelle problemstillinger i fødevaresystemet, som bloggerne overser.
Det er spørgsmål som forsyningssikkerhed, bæredygtighed og etik i fødevareproduktionen – hvordan skal vi alle blive mætte på en måde, der ikke udtømmer jordens ressourcer, og som sikrer, at ingen bliver udnyttet i processen? Hvordan kan vi skabe et mere bæredygtigt forbrug, baseret på gennemskuelighed, demokrati og ligeværdighed?
Da de danske madbloggere generelt har en æstetisk tilgang og nøjes med at anlægge et forbrugersynspunkt på maden, er de i realiteten med til at sløre opmærksomheden på disse problemstillinger. I værste fald er de med til at sanktionere et ukritisk forbrug, til trods for at de i virkeligheden mestrer moderne teknologier, der er i stand til at demokratisere og udbrede den nødvendige debat om, hvordan vi får skabt den bedre madkultur og det mere bæredygtige forbrug.
Forandringsagenter
Da pr-bureauet Akvamarinii Porter Novelli sidste år undersøgte blogscenen i Europa og USA, fandt de dels ud af, at madbloggerne er blevet professionaliserede, dels at madbloggerne, især i Strobritannien og USA, faktisk har været medvirkende til at skabe forandringer i den måde, folk taler om mad på. Herudover har de bidraget til innovation i fødevaresystemet.
Professionaliseringen af madbloggerne viser sig i, at flere madprofessionelle – kokke, journalister, ernæringsfolk og andre, der arbejder professionelt med madformidling – kaster sig over bloggen som kommunikationsform.
Og forandringerne kommer, når madbloggerne er drivkraften bag en række nye trends på madområdet: De amerikanske food trucks og pop up-restauranterne i Storbritannien er blogger-initierede, markedsføringen af Brooklyn som et gastronomisk center og revitaliseringen af bydelen kom fra blog-universet og endelig stammer initiativer, der støtter bæredygtighed og sundhed, som de oprindeligt engelske, men nu internationale meat free Mondays fra bloguniverset.
Hvis de danske madbloggere skal gøre sig håb at udnytte deres potentielle mulighed for at skabe reel forandring, der når op på siden af deres amerikanske kollegaers formåen, skal de undergå mindst lige så radikale forandringer.
De kunne passende begynde med at supplere kogebogslæsningen med bøger om fødevareproduktion, og hvor maden kommer fra, om madkultur og om ernæring. Den nye viden kan de passende bruges til at stille spørgsmålstegn ved den mad, de spiser, den måde, den påvirker menneskekroppen og omverdenen – der kan som bekendt også komme dårlig mad op af en goodie bag.
Herudover bør madbloggere skrive mindre om fænomener og mere om systemet – eller med andre ord: Hvorfor ikke stille spørgsmål som, hvordan får alle adgang til gode råvarer? Endelig bør de lave projekter og være mere aktivistiske. I stedet for at skrive om pop up-restauranterne, kunne de passende gå sammen og tag initiativ til en, eller bedrive kritisk journalistik og bruge svarene i blogindlæggene. Endelig er det afgørende at deltage i debatten, følge med på nyhedssites og andre blogs og bruge den nyfundne bevidsthed som samfundsdebattører og madaktivister til kommentere og til at rykke andres holdning.
Det er sådan, man plejer større ting end billedet af ens egen smag. Formidlingen på de sociale medier er demokratisk. Lad os udvikle budskabet til at blive demokrati.
 
Mogens Bisgaard er freelancejournalist, næstformand i Slow Food København Nordsjælland og blogger på madkultur.dk




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",9.0,21. maj 2012,"I et lidt større perspektiv er det hele endnu mere paradoksalt: Der er store befolkningsgrupper, hvis virkelighed er lysår fra madbloggernes. Grupper, hvis kulturelle eller økonomiske overskud ikke rækker til at interessere sig for mad. Måske har de ikke engang adgang til de råvarer og restauranter, madbloggerne lovpriser. På trods af påstandene om, at vi interesserer os for mad som aldrig før, er situationen ikke stort ændret i forhold til status quo: Det er kun 10 pct. af befolkningen, der interesserer sig oprigtigt for det, de putter i munden."
4438,/debat/2014/08/paa-tvaers-sociale-skel,På tværs af sociale skel,ELSEBETH HAGEN," Skolevalg er i årevis blevet italesat som en lakmusprøve på det gode forældreskab. Debatten varierer selvfølgelig efter, hvor i landet man bor. Jeg er selv københavner, med cykeldæk der slides på stenbroen, og så er jeg mor. Jeg har en glad dreng, Bastian, der lige er startet i 2. klasse. I ferien har han glædet sig både til at se alle sine venner og sine lærere igen, ligesom han har glædet sig til alt det nye, han skal lære. Der er nok at tage fat på: Ud over at lære at læse, skrive og regne, så har hans skole været tidligt i startblokkene, så han har netop afsluttet sit første år med engelsk, og vi taler tit om engelske ord. Jeg er imponeret over, hvad en dygtig lærer og en masse remser og sange allerede har resulteret i af ordforråd og sprogforståelse. Og det har gjort Bastian nysgerrig efter mere.
Han er med andre ord en glad skoledreng. Jeg er en glad mor. Men fordi skoledebatten i så mange år har været mineret område, så bliver ansigterne ved sociale sammenkomster rutinemæssigt lagt i alvorstunge folder, når talen falder på skolevalg.
Det er klart, at det er et område, hvor det er andet og mere end bare holdninger og synspunkter, der brydes. Der er følelser i klemme. Det er i skolen, vores børn får fundamentet til deres videre færd, det er her, der grundlægges venskaber, men også her der er risiko for, at det går skævt. At læringen ikke lykkes, at barnet føler sig dumt og bange, eller at den vilkårlige og ødelæggende mobning rammer. Det er noget, der er mere dyrebart end vores eget liv, vi i timevis hver uge overlader til skolernes fagprofessionelle. Det er vores børn. Derfor er tilliden til både skolen og alle dens medarbejdere helt grundlæggende.
Når det ved den slags sammenkomster kommer frem, at vi oven i købet bor på Nørrebro, så ser folk for alvor skræmte ud. For her er folkeskolerne jo helt til rotterne (med Guldberg Skole som det lysende eksempel på en undtagelse). I vores kvarter ved Blågårds Plads bliver folk ligefrem skudt, og gangsterne hænger ud på gadehjørnerne. Det har stået i aviserne de sidste mange år – og så er det jo ganske vist. Men så er det, jeg siger det, som det er: Vi har valgt folkeskolen. For mange er det så kontroversielt, at jeg ligefrem har en standardformulering, som jeg bruger: »Han går på Blågård Skole. Vi er superglade for det!«
Jeg har sagt det mange gange. Og de to sætninger hænger altid sammen. Der er mellemrum nok til, at det kan nå at synke ind, men ikke pause nok til, at folk kan nå at bryde ind eller løfte meget mere end et øjenbryn. På sin vis er der et mål af trodsighed i udsagnet. For nej, vi har ikke drukket af natpotten. Vi elsker vores søn. Vi gør, hvad vi kan for at give ham en god start. Og for os er Blågård Skole det rigtige sted at starte.
Dygtige ledere, glade børn
Jeg ville ønske, at folk i stedet for skræmmebillederne kunne se min virkelighed. Der er godt en kilometer fra vores lejlighed til de klassiske rødstensbygninger på stillevejen ved siden af Hans Tavsens Park med Assistens Kirkegård i baghaven. Der er roligt. Legende børn. En god legeplads ved siden af. Og så er der dét, som er afgørende for, at en hvilken som helst skole fungerer og inspirerer: fagligt kompetente og engagerede lærere. Dygtige ledere. Glade børn.
Skolen er løbende blevet istandsat, så lokalerne er gode. Det er dejlige og trygge omgivelser. Lærke og Gert, der er klassens to primære lærere, bliver forgudet af Bastian og klassekammeraterne. De er engagerede og begejstrede og har et godt greb om såvel det enkelte barn som om udfordringen i at videreformidle deres faglighed i børnehøjde. Det er rart. Det er trygt. Det er, som det skal være.
I min venneflok er der mange, der har haft lignende erfaringer. Man havde hørt og forventet, at den lokale folkeskole ikke var én, man frivilligt lagde barn til. Men når der blev gået mere i dybden, viste det sig, at skolerne i de forskellige områder var gode, de var blevet løftet og istandsat og havde en engageret stab. Så nu er det dér, deres børn går.
Empati og demokrati
For vores vedkommende var privatskolen aldrig for alvor inde i billedet. Vi var ikke blandt dem, der på fødegangen printede ansøgningsskemaer til de populære privatskoler. Det var først, da den officielle opskrivningsdato nærmede sig, at vi for alvor gik i gang. Det blev til en halvhjertet afsøgning af privatskolerne i byen med lidt hjemmesidesurfing og et tilsendt, men aldrig udfyldt, ansøgningsskema. Folkeskolen trak – på trods af, at vi bor på indre Nørrebro, hvor virkelig, virkelig mange vælger privatskolen til deres børn.
Jeg har mange venner, der har frekventeret landets privatskoler. Familiemedlemmer, venners børn. De har fået gode og solide grundskole- og gymnasieuddannelser. Men der er noget, der stritter i mig. Først og fremmest fordi jeg har set meget få ressourcesvage forældre sende deres børn den vej, og jeg bryder mig ikke om, at hverken eliten eller middelklassen lukker sig om sig selv. For mig er folkeskolerne en grundsten i det danske samfund. For folkeskolen er ét af de få steder, hvor vi i Danmark mødes på tværs af sociale skel. Når børn tidligt møder andre måder at leve på, lærer de, at noget, der er anderledes fra deres verden, kan være en lige så gyldig måde at leve på. Det er vigtigt. For såvel empati som demokrati.
Der er også en værdi i, at legekammeraterne bor tæt på. Så ud over at det giver mulighed for at møde børn fra andre baggrunde, giver valget af den lokale skole også muligheden for at møde børn fra andre baggårde. Det gør børnelivet lettere og mere uafhængigt af voksnes indblanding, at man selv kan lave legeaftaler efter skole, uden at det sætter gang i busture gennem byen eller hente/bringe-logistik.
Vi er lokale
Da jeg for 16 år siden flyttede til København fra Næstved, vænnede jeg mig til at slå storbyblikket til, når jeg gik rundt i byen. For i en storby går man ikke og smiler til alle. Man har travlt, man passer sig selv. Når jeg så en gang imellem gik ned ad Torvestræde i Næstved, skulle jeg huske at slå storbyblikket fra. For efter 18 år i byen kendte jeg mange. Og i Næstved hilser man. Dér er Maria fra parallelklassen! Dér er bibliotekaren! Og dér er Hanne fra Ungdomsskolen!
På mange måder har det åbnet Nørrebro for mig at få børn. Siden børnehaven har Bastian hilst på alle dem, han kender. Mine lokale bekendtskaber er vokset eksplosivt, og jeg har lært at slå storbyblikket fra, når jeg færdes i kvarteret. Blågårdsgade og Korsgade er nu som min barndoms Torvestræde. Jeg hilser og hej’er. Min mand har boet på det indre Nørrebro i tæt ved 25 år og har altid brugt området meget. Men ingen af os har før haft en tilnærmelsesvis så stor berøringsflade i kvarteret. Vi er blevet lokale. Vi er blevet en del af et naturligt fællesskab, hvor vi via vores børn er forbundne.
Det siges, at det kræver en landsby at opdrage et barn til at blive et helt menneske. Her på Nørrebro, midt i storbyen, føler jeg mig nu som en del af et sådant landsbyfællesskab. Jeg tror på, at det gør bydelen bedre, at vi kommer hinanden ved og har en oprigtig interesse i hinandens børn. Det fællesskab er samtidig med til at gøre mine børns barndomskvarter til et bedre sted at vokse op.
Så om to år har vi købt endnu en skoletaske. Til den tid er det lillesøster Anna, der utålmodigt har spidset blyanter, øvet sig på at skrive sit navn og med sommerfugle i maven er startet i nulte på Blågård Skole. Jeg bliver allerede helt glad ved tanken.
Elsebeth Hagen er kommunikationskonsulent
",13.0,15. august 2014,"Jeg ville ønske, at folk i stedet for skræmmebillederne kunne se min virkelighed. Der er godt en kilometer fra vores lejlighed til de klassiske rødstensbygninger på stillevejen ved siden af Hans Tavsens Park med Assistens Kirkegård i baghaven. Der er roligt. Legende børn. En god legeplads ved siden af. Og så er der dét, som er afgørende for, at en hvilken som helst skole fungerer og inspirerer: fagligt kompetente og engagerede lærere. Dygtige ledere. Glade børn."
7225,/debat/2013/06/store-ideer-kan-godt-vaere-daarlige-ideer-taenketankenes-aera,Store ideer kan godt være dårlige ideer –  selv i tænketankenes æra,Mark Mazower," 
	Først var der Francis Fukuyamas The End of History. Siden fik vi Malcolm Gladwells The Tipping Point og Cass Sunsteins Nudge. Tilsyneladende er de store ideer i årevis kommet sejlende til os over Atlanten. Det er svært at komme på lige så fængende paroler, der har sejlet den modsatte vej i nyere tid – det skulle da lige være Anthony Giddens’ idé om ’den tredje vej’.

	Nogle mener, at det er et problem. De er bekymrede for, om Storbritannien er ude af stand til at undfange de store ideer, som politikerne kan bruge. De ønsker at forvandle akademiske tanker til realpolitik og ryste den bureaukratiske pose.

	Blandt dem er Philip Blond, som for nylig skrev en kontroversiel artikel i tænketanken Chatham Houses magasin. En anden er Francis Maude, der mener, at politikere bør kunne udpege embedsmændene direkte, så statsapparatet kan blive fyldt op med nye og friske tanker.

	Det amerikanske ’ideal’

	Britiske embedsmænd blander sig ganske rigtigt relativt lidt med tænketankenes akademikere og policygulddrenge sammenlignet med deres amerikanske kolleger. I Washington er gårsdagens professor eller analytiker ofte morgendagens præsidentielt udpegede. Tænketanke spiller en magtfuld og fremtrædende rolle i Washingtons offentlige liv. Samfundsvidenskabelige institutter på steder som Princeton og Harvard tiltrækker ikke blot studerende, som ønsker at indgå i regeringsførelse, men også professorer, hvis værdi bliver målt ud fra deres profil i den offentlige debat.

	Og fordi enhver præsident siden Harry Truman åbenbart har en ubændig trang til at blive forbundet med en doktrin, er han og hans rådgivere konstant på jagt efter det næste mantra, der kan indvarsle en æra. Skal britiske akademikere så lære at blive mere amerikanske? Spørgsmålet er snarere, om en sådan forandring overhovedet er efterstræbelsesværdig.

	Ministeriets mand er måske ikke den, der ved bedst. Men ved manden fra tænketanken bedre? Jeg tvivler. For det første er analytikeren ofte ung og uerfaren og uden hverken de evner, der skal til for at udføre reel forskning eller den institutionelle hukommelse, som muliggør en dybere forståelse af, hvad baggrund vil sige.

	Gennemslagskraft

	Tænketanke er desuden et spøjst fænomen. De fleste er finansieret af rige mænds spendertrang og i en eller anden forstand drevet af ideologi. Det er derfor, Thatcher og Reagan i tænketankenes guldalder sendte dem i struben på deres egne embedsmænd. Der er i virkeligheden kun ét aspekt, der tæller, når det skal vurderes, hvad man får for pengene i de forskellige tænketanke, og det er indflydelse og gennemslagskraft.

	Og er den slags ideer i det hele taget værd at eftertragte? Som oftest ældes de ikke ligefrem med ynde. Derudover er det svært at komme i tanke om ret mange intellektuelle, hvis bedste arbejde har været styret direkte efter målet om indflydelse og gennemslagskraft.

	Som eksempel kan nævnes Princeton-professoren Anne-Marie Slaughter, der rejste fra international politik-teoriens ophøjede verden ind Washingtons hjerte for at indtage posten som leder af udenrigsministeriets politikudviklingsenhed. Efter min mening var det, som gjorde hende berømt, en noget tynd kop te sammenlignet med hendes tidligere, temmelig teoretiske artikler i professionelle tidsskrifter. Har vi virkelig brug for flere bøger af typen The Idea that is America: Keeping Faith with our Values in a Dangerous World?

	Den modtog overdådig ros fra to tidligere udenrigsministre og en tidligere national sikkerhedsrådgiver, og den var ikke ligefrem en forhindring for, at Anne-Marie Slaugther senere skaffede sig et job i den første Obama-administration. Men intet af dette rokker ved det faktum, at bogens ideer er overfladiske og kortlivede.

	Politikere blinde for visdom

	Den seneste tids tendens til, at akademikere fra regeringens side bliver afkrævet policyrelevans eller offentlig ’gennemslagskraft’, viser rækkevidden af denne tankegang. Som måske, måske ikke kan afføde et eller andet realpolitisk produkt. Men spørgsmålet er, hvor stor skade den samtidig når at forvolde på de britiske universiteters evne til at udføre netop det, de i umindelige tider har været kendt for: forskning i verdensklasse.

	I disse tider kræver både regeringen og erhvervslivet mere værdi for pengene, når de finansierer forskningen, og det gør det sværere – og så meget desto vigtigere – at insistere på, at policyrelevans kun er én blandt mange måder, hvorpå ideer kan vise sig værdifulde.

	Misforstå mig ikke: de fleste intellektuelle anser det for deres opgave på den ene eller anden vis at bidrage til oplysningen og nogle gange den potentielle løsning på tidens problemer, bekymringer og dilemmaer. Hvilket er udmærket. Men at antage, at en idés kvalitet kan måles på, om beslutningstagere samler den op, forekommer håbløst indskrænket. Uhyggeligt mange politikere genkender ikke visdom, når de ser den. De kører i et afsindigt kortsigtsfikseret tempo, pisket frem af bondefangere med egne interesser.

	Kenneth Rogoff og Carmen Reinhart, de to amerikanske økonomer, der befandt sig i stormens øje omkring det videnskabelige bevis for nedskæringspolitikkens effekt i eurozonen, har påstået – formentlig med rette – at beslutningstagerne bag disse politikker ville have gennemført dem uanset hvad. At deres artikel med andre ord blot fungerede som intellektuelt figenblad. Men der var en gang, hvor intellektuelle stræbte efter at tilbyde mere end blot figenblade, og dem, som fortsat gør det, bør bakkes op, ikke trampes ned.

	 

Mark Mazower er historiker med speciale i det 20. århundreds Europa

© The Guardian og Information

Oversat af Nina Trige Andersen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,24. juni 2013,Mark Mazower er historiker med speciale i det 20. århundreds Europa
445,/debat/2016/04/frelsens-rolle,Frelsens rolle,Georg Metz," En mand, der ringede ind til et natteprogram i Radio24-syv betroede programværtinden, at han var Jesus. Efter et sekunds tøven spurgte værtinden: Og hvornår fandt du så ud af det?
»Det har jeg da vidst hele tiden,« svarede manden og tilføjede: »Hvis ikke Guds søn skulle vide det, hvem fanden skulle så?«
Nogle gange er den indre logik kommet for at blive.
Unægteligt en udfordring, Jesu genkomst; den længe bebudede indtræffer næppe gnidningsfrit. I fravær af forstående radioværtinde medfører påstanden snarere indlæggelse. Rollen som Guds enbårne forløst ved jomfrufødsel, lidelseshistorie og død på korset, opstandelse og final himmelfart levner kun mulighed for uimodsagt retur på dommedag. Ellers bliver en gentagelse af historien mødt med skuldertræk og gummicelle.
Rollen som nazaræeren er så overvældende, at ihændehaveren, reel eller tosse, må indstille sig på samme apokalyptiske skæbne som premieren: mistro, forkastelse, forhånelse, fornægtelse, mishandling, fortvivlelse og tilintetgørelse. Det kan ikke være anderledes, ellers dementeres passionen.
Forestillingen om Guds søn, med eller uden Fader og Helligånd, hvordan rollerne nu fordeles, med Sønnen på Faderens trone ophøjet som alverdens strengeste dommer, der som Den Store Kreative Bogfører Rasmussen tager ultimativ overhøjhed på sig og skiller får fra bukke, har immervæk altid været vanskelig at fordøje.
Næppe forenelig med det humaniserede billede af en kærlighedsforkyndende ung jødisk håndværker på vandring i det urohærgede Mellemøsten i planmæssig konflikt med det grådige erhvervsliv og en reaktionær levebrødsbevidst præstestand i templet.
Det må blive ved minderne, at vende tilbage i rollen har ingen gang på jorden.
Kun et fåtal er det ved livets afslutning forundt at fremkalde varme følelser i brede kredse.
Når døden har sat sit punktum, når oldingeårenes svaghed har udjævnet alle indvendinger, når fjenderne ikke længere ser en trussel, når spillet er ude, samles man ved båren, synger salmerne og følger ritual og kiste til dørs. Farvel og tak. Og nu til noget helt andet.
Anderledes sidste lørdag. En egen momentan renvasket konfliktfrihed og vemodsfyldt fred fra kirkedør til rustvogn, en stemning som af trøst og frelse og forsoning.
Biskop Holms fine tale ved kisten
En kortvarig katarsis indtraf således ved Ankers bisættelse. Biskop Holm holdt talen ved båren, så denne skribent ikke i sit lange liv har hørt magen til dyb forståelse for afdøde med finurlig indsigt i Ankers særlige gemyt samt fundamental fornemmelse for følelsen i forsamling og folk – dette uigenkaldelige øjeblik, hvor afskeden med den lille store mand fra Borgbjergvej skulle formuleres. Usentimentalt som Anker selv.
Med en humor som Ankers og med budskabets brod, der også var den tidligere statsministers, umisforståeligt i kernen i biskoppens tale: landet stander i kontrast til afdøde i en herskende vredladen våde i bredspektret forkastelse af barmhjertighed og humanisme, dogmet i den nye politiske korrekthed, hvor regeringen går til grundlovens grænser, fanden tager de sidste, og den barmhjertige samaritaner bedes indskrænke sine gode gerninger til familien og folk med indfødsret i fjerde led.
Med et citat fra Anker selv var det med det himmelske ikke hans område. »Men du finder nok på noget,« som sagt til Kjeld Holm, da han bad aarhusbiskoppen tale ved kisten. Sådan skulle dét være.
Holm fandt på noget.
Anker indså, at hans begravelse kunne blive et manifest, en tilkendegivelse, en markering af oplysningens og humanismens umistelige værdier under angreb. I den grad at en liberal folketingspolitiker, der ofte annoncerer sin charmeforladte umodenhed, følte sig foranlediget til at lufte den bedagede impertinens: »En god socialdemokrat er en død socialdemokrat«.
Åndfuldheden blev senere beklaget; men snarere beklagede fæet den rolle som udtalelsen havde bibragt ham, snarere end fæet beklagede udtalelsen. Atter bekræftes Uffe Ellemanns vise ord, (Ellermand, som Anker stædigt kaldte ham): fordi man har ytringsfrihed, behøver man ikke bruge den hele tiden.
Fordi man kan tegne profeten som hund, behøver man ikke gøre det; fordi man kan sige, at kvinder bør stenes, behøver man ikke sige det; fordi man er dum, behøver man ikke vise det; fordi man kan forbyde imamer at udstille dumheden, behøver man ikke gøre det.
Rollerne i stykket spiller nogen gange os, mere end vi spiller rollerne, sådannew som vi tildeles eller påtvinges. Anker fik også én: som socialdemokraten, der sejlede landet i sænk.
Det passer ikke, Danmark var uregerligt i de år, oliepriserne fes i vejret i raketfart, rollen fik han ikke desto mindre, hvilket gør det så meget desto mere bemærkelsesværdigt, at han i den grad bevarede så store kredses tillidsfulde affektion.
Der sad man og lod tåren stille trille, mens de røde faner ventede udenfor, og den gode biskop kastede jord på Anker.
Fanerne sænkedes, chaufføren svingede om hjørnet i vognen af glas med kiste og røde roser. Forbi var forestillingen. Man fandt sit køretøj, hvor man endnu sidder oprejst en stund, den lokale trafikkultur (en dansk værdi) af mopset selvhævdelse og rethaverisk aggression regulerede atter adrenalinproduktionen. Velkommen hverdag.
Kongehuset havde sendt en hel krans. De kongelige beklæder en velbetalt, selvforvaltende rolle, der i år udviser pænt underskud. I reverens fra oven og ned havde de rigeligt med kongelige kunnet spare på kransen ved selv at møde op.
Måske ikke fuldtalligt, så stor er Grundtvigskirken heller ikke, men repræsentativt have vist sig hånd i hånd med den del af folket, som Huset vist opfatter som noget, der står og vinker med små papirflag på slotspladsen.
At have kigget inden for i lørdags, indbudt eller ej, ville have været en sand majestæt værdig.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,8. april 2016,"At have kigget inden for i lørdags, indbudt eller ej, ville have været en sand majestæt værdig."
2367,/debat/leder/2015/06/brise-bornholm,En brise fra Bornholm,Christian Jensen," Midt i en valgkamp, fastkørt i trættekære skænderier om brøker i velfærdsstatens store regneark og tilsyneladende grænseløse flygtningestramninger, driver en tiltrængt brise ind over det politiske Danmark fra Bornholm.
På dette års folkemøde rejstes således en anden politisk samtale end den samtale, der føres i uforsonlig konfrontation mellem de politikere, der på torsdag er på valg. En af de markante forskelle på dette års folkemøde var netop den pletvise tilstedeværelse af folketingspolitikere – og deres partiledere – og det skabte et andet og på mange måder mere interessant folkemøde. Frem for politikernes påpegning af andres svigt, fejl og mangler blev fokus rettet mod de fælles løsninger. Blandt interesseorganisationer, virksomheder, græsrødder og almindeligt politisk interesserede – officielt flere end 100.000 – trængte spørgsmålet sig på: Hvad kan vi selv gøre? Hvad er vores eget bidrag, når vi ikke kan nøjes med at afæske politikerne handling?
På Informations scene – opbygget af lokale fiskekasser – var der masser af inspiration at hente til et økologisk og økonomisk mere bæredygtigt samfund. Samtalerne handlede om alt fra indsatsen mod madspild over de økonomiske systemers krise til trægheden i de store globale klimaforhandlinger.
Tidligere klimakommissær Connie Hedegaard bidrog til optimisme fra den internationale verden, hvor hun for en række lande, organisationer og virksomheder giver håbet ansigt.
»Der er sket store ting i de store byer og i det store erhvervsliv. Der er mange ting i de politiske processer, der går langsomt, men omstillingen er ved at komme ind i erhvervslivet og i bankerne, og business as usual er ved at blive den dårligste løsning. Markederne er gode til at handle kortsigtet, og derfor er det så vigtigt, at borgerne insisterer på at få vores politikere til at tænke langsigtet; det er jo derfor, vi har dem,« sagde hun.
Måske fornemmede de toppolitikere, der lod sig indflyve til udvalgte arrangementer, vælgernes skuffelse over valgkampens mangel på den slags visioner for fremtidens Danmark. I hvert fald sagde Helle Thorning-Schmidt (S), hvad hun i valgkampen foreløbig har forbigået i stort set tavshed: »Omstilling til et mere bæredygtigt samfund er entydigt til gavn for Danmark.«
Desværre efterlod statsministeren en fæl mistanke om med taktisk overlæg at forsøge at indfange nogle af de vælgere, der har søgt tilflugt hos Alternativet og andre yderfløjspartier som et fravalg af netop hendes og Lars Løkke Rasmussens (V) politiske programmer og angrebsretorik.
»Hvis nogen ønsker en grøn vej for Danmark, så er det den regering, vi har. Det er ikke fløjene – hverken Liberal Alliance eller den yderste venstrefløj.«
Bare det var så vel! Hvis vælgerne troede hende, ville Alternativet formentlig ikke stå til ved valget at blive større end regeringskollegerne hos de radikale.
Hvor statsministerens horisont tydeligvis lukker sig om selve valgdagen, påpegede partifællen Mogens Lykketoft et langtrækkende generationsperspektiv. På vej til FN i New York, hvor han i dag holder sin åbningstale, sagde han fra Informations scene:
»Verden skal jo nok klare klimaforandringerne her og nu, men verdens beslutningstagere skal presses til at påtage sig et ansvar på vegne af vores børnebørn.«
Torsdag kan vi alle påvirke vores nationale beslutningstagere, men vi kan ikke forvente, at de alene kan skabe forandring og omstilling. Pilen peger også på os selv. Hver især må vi bidrage.
Folkemødet er på den ene side et uigennemskueligt kræmmermarked for politikere, virksomheder, interesseorganisationer og lobbyister, der med stadig mere professionelle metoder får pakket deres særinteresser ind i almen samfundsinteresse. På den anden side efterlader årets folkemøde et tiltrængt vidnesbyrd om, at vi ikke behøver gøre politikernes begrænsninger til vores egne.
Det giver håb. Håb for det deltagende demokrati. Og håb for den politiske tilstand, der efter de seneste ugers perspektivforladte valgkamp mellem Lars Løkke Rasmussen og Helle Thorning-Schmidt står forslået tilbage.
",1.0,15. juni 2015,På Informations scene – opbygget af lokale fiskekasser – var der masser af inspiration at hente til et økologisk og økonomisk mere bæredygtigt samfund. Samtalerne handlede om alt fra indsatsen mod madspild over de økonomiske systemers krise til trægheden i de store globale klimaforhandlinger.
9793,/debat/2012/06/mens-venter-paa-handicappede-havfrue,Mens vi venter på Den Handicappede Havfrue,Ulla Holm," I anledning af åbningen af USA’s første racismemuseum i Michigan interviewede The Atlantic i slutningen af april museets stifter, som sagde følgende om museets mission:
»Vores ambition er at tage en person, som ser Aunt Jemima-mærket (amerikansk logo for morgenmadsprodukter, som viser en stereotyp afroamerikansk kvinde, red.) som noget nostalgisk, et billede, der minder om gode tider, og introducere vedkommende for en person, der ser det som et levn fra slaveriet og raceadskillelsen«.
Jeg husker, jeg tænkte, det kun er i USA, man kan slippe af sted med den slags postkoloniale guilt trip. De seneste måneder har imidlertid været ét langt vidnesbyrd om, at jeg har taget fejl. Citatet er symptomatisk, for uanset hvor man kigger hen, bliver kunsten overdynget med skyld. Også hertillands flyder offentligheden over med advarsler om, at det er særdeles farligt at nyde kunstgenstande, for hvad de er. For bag den skinnende fernis gemmer der sig altid magt! Og det er præcis denne magt, det for enhver pris drejer sig om at afsløre og stille til ansvar uanset værkernes æstetiske meritter.
I efteråret 2009 gav denne avis betragtelig spalteplads til stemmer, der harcelerede over, at omtalen af kunst handler om alt andet end kunsten selv, men den tendens har skyldsproblematikkens primat kun forstærket – ironisk nok med støtte fra avisen selv.
I marts fandt DR 2’s Danskernes Akademi det således afgørende at fortælle om kvinders oversete rolle i kunsten, som er baggrunden for, at Statens Museum for Kunst har fået temarummet Køn. Bingo! Magten er afsløret, og de kvindelige kunstnere kompenseret for den historiske undertrykkelse. Og tak til Danskernes Akademi for at minde om, at »Når man taler om kunsthistorie, er det vigtigt at holde sig for øje, at enhver udstilling altid er et resultat af en række valg og fravalg.« Det er godt at få skærpet blikket for den usynlige magt. Spørgsmålet er om de valg og fravalg, museet har foretaget i ligestillingens navn, er mindre skyldige.
Siden er det gået slag i slag for skyldens apostle. Først var der opstandelsen over fraværet af kvindelige instruktører i Cannes, og senest har den begrænsede repræsentation af ’brune’ i dansk film udløst et skyldsorgie blandt dem, der tjener til det daglige brød ved at råbe ’diskrimination’ – selv når den ikke er der.
Problemet med den allestedsnærværende skylddiggørelse af kunsten, der finder teoretisk legitimation i alskens socialkonstruktivistisk mumbo jumbo, er dens kastrationseffekt: Den suger, som det indledende citat illustrerer, al umiddelbar nydelse ud af værk-oplevelsen. Men ikke nok med det: Kunsten bliver overflødig, når det afgørende kvalitetskriterium er, hvorvidt en handicappet, ikke-heteroseksuel, brun, ældre, kvindelig (fortsæt selv listen) person har haft indflydelse på produktionen.
Derfor var jeg fuld af goodwill, da jeg for nylig gav mig i kast med Det autentiske – fortællinger om nutidens kunstgreb skrevet af Jørgen Dehs fra Arkitektskolen Aarhus. Dehs har nemlig sagt i et interview med Weekendavisen, at han med bogen ønsker at redde kunsten fra det »magthysteri«, han mener er gået i selvsving. Han vil åbne folks øjne for, »at kunst kan være noget, man elsker og ikke bare analyserer.«
Men i sit hæderlige forsøg på at rehabilitere kunstens uskyld, ender Dehs desværre med at placere kunsten i endnu en skyldsfælde – i hvert fald den del af den, der ønsker at please sit publikum. For det uskyldige kunstværk er ifølge Dehs det, der er kommet i stand uden hensyn til modtageren og andre eksterne interesser. Den kunstneriske værdi har altså igen intet med værket selv at gøre, men afhænger i dette tilfælde alene af kunstnerens motiv.
Et sådant kunstsyn finder man bl.a. hos Det Danske Filminstitut. Under konsulentordningen gives der således støtte til film med ’kunstneriske kvaliteter’, og her er det ganske sigende, at der ikke stilles nogen krav til publikumsappel. Omvendt støtter markedsordningen film, der er kommercielt bæredygtige, men her tales der ikke om ’kunstneriske kvaliteter’. Det antyder en præmis om, at de to ting er gensidigt udelukkende. At spekulation i publikumspotentiale automatisk gør en produktion skyldig og diskvalificerer den som kunst, har den samme kastrerende effekt som det aktuelle magthysteri. Rummet for æstetisk nydelse indskrænkes. Samtidig skabes en blindhed over for det ’kritiske potentiale’, som dele af den kommercielle kunst faktisk har.
Ulla Holm er sociolog
",13.0,12. juni 2012,"Men i sit hæderlige forsøg på at rehabilitere kunstens uskyld, ender Dehs desværre med at placere kunsten i endnu en skyldsfælde – i hvert fald den del af den, der ønsker at please sit publikum. For det uskyldige kunstværk er ifølge Dehs det, der er kommet i stand uden hensyn til modtageren og andre eksterne interesser. Den kunstneriske værdi har altså igen intet med værket selv at gøre, men afhænger i dette tilfælde alene af kunstnerens motiv."
9744,/debat/2012/06/laeserbreve-8,Læserbreve,Informations Webredaktion," Snydes pensionister?
Hans Børsting, København
Skatteminister Thor Möger Pedersen (SF) udtaler i Information 8. juni: »Jeg er enig i, at det er urimeligt, at dem, der kunne være gået på pension, men som stadig arbejder, ikke får gavn af, at vi hæver grænsen for, hvornår man betaler topskat.«
Betyder det så, at han finder det i orden, at pensionister ikke skal have gavn af, at denne grænse hæves? I bekræftende fald kunne han sammen med Lars Barfod (K) starte en kampagne rettet mod de arbejdende, hvor de advarer imod at lægge for meget til side til pension.
De konservative gennemførte som bekendt en særlig pensionistskat på seks procent sammen med Venstre og Dansk Folkeparti for et par år siden.
Og de pensioner, der her ekstrabeskattes, stammer i væsentlig grad fra kollektive pensionsordninger i forbindelse med ansættelser.
Grundtvig og folkene
Jørgen Elbek, Odder
Georg Metz’ anmeldelse 16. juni af Martin Schwartz Larsens bog om jøder og kristne i Danmark efterlader det indtryk, at når Grundtvig frakendte forfatteren Goldschmidt »adgang til dansk ånd«, var det, fordi han var jøde og ikke kristen.
Dette er ikke rigtigt. At Goldschmidt, skønt en fremragende dansksproget skribent, dybest set stod uden for danskheden, skyldtes i Grundtvigs øjne ikke hans manglende kristendom, men at han som jøde tilhørte et andet folk end det danske – nemlig det jødiske.
Grundtvig opfattede jøderne som et folk – hvilket vel svarede til de fleste dalevende jøders selvopfattelse – og at tilhøre to folk på én gang var i hans øjne en umulighed.
Lad hans synsmåde være håbløst forældet, men lad os ikke bringe den ind i den nuværende højrefløjs sammenfletning af nationalitet og religion.
Jay-Z er god for Occupy
Kim Stig Andersen, København
På Nettos vinduer står der oprørssalg. På staden kan man købe oprørsryger, og nu er der nogen, der himler op om, at Jay-Z og Kanye West pornografiserer oprør i musikvideoen til »No church in the wind«.
Og så slemt er det heller ikke; selvfølgelig kan man kritisere dem for at tjene penge på bevægelsen, men man glemmer også at de laver reklame. Her vil jeg ikke komme ind på den beef, Jay-Z har med Occupy Wall Street.
Men umiddelbart skal vi ikke klage, hvis firmaer bruger Occupy i deres markedsføring. For det første fortæller det os, at der er stigende opbakning blandt befolkningen, når det er så populært at være revolutionær.
Derudover er det fokus, særligt fra musikerne, med til at integrere Occupy i populærkulturen, som man på en måde kan kalde rygraden af samfundet. I og med at fans af musik er langt mere tilbøjelige til at følge de eksempler, kunstnerne viser dem.
1960’ernes ungdomsoprør og punken blev jo også populært igennem musikken. Eneste forbehold, vi bør have, er, at de ikke skal love ting, de ikke holder.
Drop EM i Israel
Irene Clausen, København
Det er urimeligt at tildele Israel værtsskabet for U21 Europamesterskaberne i herrefodbold i 2013, når Israel i øjeblikket holder tre palæstinensiske fodboldspillere fængslet uden retssag. Det drejer sig om Omar Abu Rois, målmand på OL-holdet, Mohammad Nimr, divisionsspiller fra Ramallah og Mahmoud Sarsak, centerforward.
Sidstnævnte har sultestrejket i Ramle-fængslet i næsten tre måneder i protest mod sin fængsling uden retssag.
Det palæstinensiske fodboldforbund, PFA, har skrevet et brev til UEFA’s præsident, Michel Platini, med opfordring til at droppe Israel som værtsland for U-21-turneringen. Det bør Platini, der ynder at fremstille sig selv som tilhænger af menneskerettigheder, lytte til.
Grundloven bliver krænket
Thure Barsøe-Carnfeldt, Dronninglund
Et rødt flertal i Folketinget er nu gået amok og forsøger at starte revolutionen: Man har bevidst krænket grundlovens beskyttelse af den private ejendomsret.
Med et snævert flertal er der vedtaget en lov, som giver det offentlige ret til i flok at trænge ind på folks enemærker uden dommerkendelse. De kan så forlange, at familie og gæster skal legitimere sig og forklare, hvorfor de er til stede.
Det minder en del om Stasi-metoder, en indtrængen som selv det danske politi ikke har ret til i henhold til Grundloven.
Det er vel også på tide, at vor revolutionære regering viser sit sande ansigt og den hidtil skjulte dagsorden, de har for os alle. Forhåbentlig vil Advokatrådet og Højesteret kunne sætte en stopper for disse grundlovskrænkere, som blæser danskernes retssikkerhed langt over mod øst.
Opfordringen til at stikke sin nabo, hvis de hjælper en anden nabo med at opføre plankeværket, passer helt fint i det nye socialistiske forsøg på at kuppe danskerne væk fra en hver form for anstændighed.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,19. juni 2012,"Med et snævert flertal er der vedtaget en lov, som giver det offentlige ret til i flok at trænge ind på folks enemærker uden dommerkendelse. De kan så forlange, at familie og gæster skal legitimere sig og forklare, hvorfor de er til stede."
3485,/debat/2014/12/fandt-egentlig-loesning-paa,Fandt vi egentlig en løsning på...,Lærke Cramon," Har selvhjælpsbølgen taget over?
Spørgsmålet 'hvem er jeg' optager os i højere grad end nogensinde før. Vi går til coach, dyrker mindfulness og læser selvhjælpsbøger for at blive klogere på os selv og for at optimere vores individuelle potentialer. Vi tror, at vi ved at mærke ekstra godt efter og lytte til vores inderste følelser, kan blive en bedre udgave af os selv.
Kan vi det, og hvad er det for et samfund, der opstår, når tanken om evig udvikling gennemsyrer tilværelsen? Har selvhjælpsbølgen taget over, eller har den noget at sige os i en tid, hvor man alt er foranderligt, og hvor det eneste, vi kan grounde, er os selv?
Læs gerne forud for diskussionen årets femte mest læste artikel

Skal forældre skamme sig?
De fleste forældre kan sikkert godt finde på at stikke børnene en iPad, mens der laves aftensmad, eller hvis køen i supermarkedet bliver for lang. Og det er sikkert de færreste forældre, der sætter sig ned og lærer ungerne at spille trompet, eller tager sig tid til at danse en historie fra Biblen. Men vidste du, at du dermed kandiderer til kategorien lorteforælder?
Tidens krav til forældrene er, at de både formår at udvikle og stimulere deres børn, og Gud bedre det, hvis du gør noget forkert, for så kan børnene tage livsvarig skade. Er vi blevet dårligere til at være forældre, er kravene til forældrerollen rimelige, og har børn i virkeligheden de forældre, de fortjener?
Læs gerne forud for diskussionen årets anden mest læste artikel

Hvor blev lykken af?
Spørgsmålet om det lykkelige liv er en evergreen og et oplagt diskussionsemne til de mørke juleaftener, hvor der er røget lidt gløgg eller portvin indenbords. Det er nemlig et emne, der kræver store armbevægelser og ord med svung. Er det gode liv et velbetalt job, et livslangt ægteskab og to-tre velskabte børn, eller er det at cruise ned gennem Europa på en motorcykel?
Og hvis ikke du ikke allerede er lykkelige, hvad er det så, der står i vejen for din lykke? Er det noget, du kan ændre ved. Kan du gøre noget allerede i dag for at blive et lykkeligere menneske, eller er hele snakken om lykke utopisk?
Læs gerne forud for diskussionen årets sjette mest læste artikel, som vandt årets kronikkonkurrence


Reimar Juul



Presser karakterræset de unge?
Skal alle have 12 og læse statskundskab? Det virker let sådan, når man tænker på én af årets helt store debatter om 12-talspiger, selvdisciplinering og præstationskrav. Universitetet fremhæves som den eneste mulige vej til uddannelse, og det skaber en konkurrencementalitet på ungdomsuddannelserne, som presser karaktererne op. Mange unge genkender sikkert udtrykket 'Hvorfor blive lærer, når du har snittet til at blive psykolog'.
Vidner det om, at unges uddannelsesprioritering bliver direkte proportional med deres gennemsnit? Unge er i dag mindre glade for livet og mere stressede end tidligere generationer, selvom deres valgfrihed aldrig har været større. De er opdraget til selvansvarlighed, men er det også med til at gøre dem uansvarlige og ude af stand til at håndtere modgang? Eller skal de simpelthen bare tage sig sammen og acceptere, at præstationskrav er et af konkurrencestatens vilkår?
Læs gerne forud for diskussionen årets niende mest læste artikel


Mia Mottelson



Har vi mistet familiebalancen?
Vi lever længere og længere, men presser tilsyneladende alt det, vi drømmer om at opnå sammen i et enkelt årti. Vi vælger selv at gøre alt på én gang – købe hus, få børn og gøre karriere – men vi kommer til at gøre det hele halvt, fordi vi mangler tid. Work-life-balancen har været et af årets største debatemner, og muligheden for en kortere arbejdsuge er blevet luftet.
Har vi skabet et samfund, hvor forældre bruger det meste af tiden på arbejde, mens børneopdragelsen er overladt til institutionerne? Og er familiebalancen overhovedet et strukturelt problem, eller er det op til de enkelte familier at indrette sig på en måde, hvor der også er tid til nærvær?
Læs gerne forud for diskussionen årets tredje mest læste artikel


Sofie Amalie Klougart



Overlader mændene de sure pligter til kvinderne?
En af årets mest læste artikler på Information.dk er skrevet af en kvinde, der mener, drengerøven hærger familielivet. Mens fædrene drikker, fester og knalder, som de vil, kan kvinderne ikke gøre det samme. Drengerøven har taget, hvad han ville, i ligestillingsbuffetten – han kan lide, at han ikke længere skal betale for hende, eller holde døren – men lige barsel, lige antal børnesygedage og lige madlavning lod han ligge på tagselvbordet. Er der noget om snakken? har mænd større frihed i familielivet end kvinder, eller er kvinden bag artiklen 'Hold nu kæft, hvor er jeg træt af drengerøve' et enkelttilfælde?
Læs gerne forud for diskussionen årets sekstende mest læste artikel:


Katrine Marie Nielsen



Årets tyve mest læste artikler på Information.dk
1. Kvinde, hold din kæft!
2. Forældre skal skamme sig
3. Vi har mistet familiebalancen
4. Et liv er forbi
5. Hold op med at mærke efter i dig selv
6. Hvor fanden blev lykken af?
7. Det er ikke mig, hun mener
8. De voksne har erobret barndommen
9. Mor, er det okay, at jeg dropper universitetet
10. Lillesøster blev født som dreng
11. En ringmuskel i udu
12. Tak for lån af mine børn
13. Kun hvis jeg får 12, er jeg god nok
14. Hundekød på vej til danske supermarkeder
15. Pia Kjærsgaard, du er indkaldt til møde med virkeligheden
16. Hold nu kæft, hvor er jeg træt af drengerøve
17. Voldtaget af eliten
18. Min generation er ikke forberedt på livets knubs
19. En udearbejdende husmor siger stop
20. I kampen for at blive til noget, har vi glemt at blive til nogen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",10.0,26. december 2014,Katrine Marie Nielsen
12235,/debat/2011/05/nat-sommer,En nat bliver  det sommer,Klaus Lynggaard," Åh forår ja. Man mærker vitterligt, hvordan hver en velsignet solstråle varmer og vederkvæger ens mølædte korpus, der er ikke noget som lidt varme i luften i april og maj, der får én til at rette sig op og ligesom ryste vinterens indædte frostterror af sig.
Pludselig fungerer lugtesansen igen og halløjsuppe, hvor er der mange dufte at bearbejde. For ikke at tale om det orgie af farver, der lige overraskende og lige velkomment hver år afløser de nuancer af brunt, gråt og mørkegrønt, der ellers har præget landskabet.
Og man opdager (med antydning af chok), at man har et eller andet kørende fra halsen og nedefter, en krop, vinterfed og bleg, jovist, men alligevel atter fuld af gåpåmod og livslyst, det er jo rystende, som man hopper på den samme grusomme vittighed år ud og år ind. For det spæde forårs løfter indfries jo ikke altid, selv om der selvfølgelig har været somre, som ...
Misforstå mig ret  jeg holder umådelig meget af såvel de fire årstider som af snart sagt ethvert vejrlig, men nok er nok, ikke sandt?
Og vinteren var virkelig hård i år, om ikke andet kan jeg på min varmeregning se, at der nok ligger en økonomisk lussing og venter forude. Jo, det er rigtig romantisk at bo i noget idyllisk gammelt lort, sådan som vi gør, men sådan up to date, hvad angår isolering, vinduer og kloakering er det ikke just.
Forsømt og eksamen
Også derfor har foråret i denne ombæring en så positiv effekt på min baghjerne, der bader sig i en overflod af lys og sanseindtryk, jo tak, det kører, og jeg kan tilmed med stor glæde konstatere, at vores venner, de iltre svaler, naturens jetjagere, er vendt tilbage og har påbegyndt konstruktionen af en røvfuld reder i vores port. Det er SÅ stort!
Men jeg husker også med gru en række forsømte forår fra min skoletid. Ikke sådan at forstå, at de forsømtes på grund af terperi eller på forhånd dødsdømte forsøg på at læse flere års pensum op på en uge eller to, det har jeg ikke i mig. Man er vel realist.
Men forsømte, fordi jeg, selvfølgelig fra jeg vågnede til jeg gik i seng, til overflod havde den der synkende fornemmelse, som er en uundgåelig del af skulkerens skæbne, når dommedag står for døren.
Landevejsridder
Jeg vidste jo glimrende, hvilke fag jeg kunne gøre mig forhåbninger om en rimelig karakter i (dansk, engelsk, historie), og hvilke, der ville medføre at jeg blev rullet i tjære og dyppet i fjer (resten  med tryk på resten). Hold kæft, hvor var det røvsygt at gå og vente på, at dommen blev eksekveret. På den ene side var jeg 'ligeglad', på den anden side tænkte jeg, måske havde dommedagsprofeterne ret.
Med den indsats, den attitude og de karakterer ville jeg, som min faster udtrykte det, nok ende som landevejsridder. Hvilket selvfølgelig er okay om sommeren, men alligevel, det er næppe et deltidsjob.
Nå, venner derude, flittige som luddovne og alle grader indimellem, sammensunket ved eksamensborde eller hjemme, bøjet over pensum, modtag min solidariske hilsen.
Jeg har truly been there, done that. På et tidspunkt får selv det en ende. Som Love Shop så smukt synger:
»Du længes i mørket/ mod dage med håb og lys/ Du kan ikke sove/ En nat bliver det sommer/ En fjern og fin musik/ Giver dig alt du aldrig fik ...«
God sommer.
",0.0,10. maj 2011,God sommer.
7727,/debat/leder/2013/04/nationalboellebank-loekke-fogh,Nationalbøllebank til Løkke & Fogh,David Rehling," Tjuh bang! Han uddeler smæk, ham den nyudnævnte nationalbankdirektør, Lars Rohde. Han overtog 1. februar i år sit embede, og i mandagens aviser giver han en række tiltrædelsesinterview, hvor han fyndigt placerer ansvaret for den dybe økonomiske krise, Danmark befinder sig i. Her i Information påpeger Rohde, at den danske økonomi var på et skråplan, allerede før den amerikanske rutsjetur i 2008 trak verden med. Rohde siger om Danmarks egenrådige skred nedad:
»Det skete, fordi vi havde en decideret overophedning i 2005, 06 og 07, som udviklingen i de offentlige finanser bidrog til. Derfor blev den danske nedtur blandt de værste i OECD-området i den periode.«
I Politiken tilføjer Rohde om roden til Danmarks onder: »Vi havde nogle særlige konsekvenser af skattestoppet på ejerboligmarkedet samt indførelsen af afdragsfrie lån. De førte i forening til en bobleøkonomi, som gjorde, at Danmark allerede var på vej ind i nulvækst og tilbagegang, før finanskrisen brød ud.«
Ups! Hvem er det nu, der var de ansvarlige for Danmarks bobleøkonomi? Sig navnene: Danmarks Venstre-statsminister i de famøse år, Anders Fogh Rasmussen, og hans næstkommanderende og efterfølger, Lars Løkke Rasmussen.
I Politiken får nationalbankdirektør Rohde stillet dette spørgsmål om de selvpåførte ulykker: »Hvorfor så man det ikke den gang?«
Lars Rohde svarer: »Jeg tror såmænd også, der var mange, der havde kunnet se dem. Der var også nogle, som ikke så det. De mente, at vi levede i en ny verden.«
Aha, hvem var det mon, der søgte at narre sig selv og andre til at tro, at vi »levede i en ny verden«?
Vi spoler båndet tilbage til november 2007. De økonomiske vismænd havde – igen – opfordret VK-regeringen til at stramme finanspolitikken.
Det afviste statsminister Anders Fogh Rasmussen hånligt med ordene:
»Alt i alt deler jeg ikke den pessimisme, som visse økonomer giver udtryk for. Jeg glæder mig faktisk over, at dansk økonomi er så stærk, at vi nu igen har set et fald i ledigheden.«
Denne økonomiske lalleglæde – eller måske snarere kynisme – lægger Fogh mæle til på et tidspunkt, hvor det amerikanske boligmarked og dets långivning allerede var begyndt at slå revner.
Arrogancen slog saltomortale, da Fogh i samme udtalelser understregede, at han selv er økonom af uddannelse.
Derfor mente han at kunne give sine fagfæller dette råd:
»Jeg tror, der er økonomer, som må begynde at overveje at skrive lærebøgerne på universiteterne om.«
Jovist så: En særlig Fogh-økonomisk effekt – som speedede Danmark i grøften. Nøjagtigt som det var forudset af rigtige økonomers lærebøger.
Advarslerne til Venstre-regimet om afgrundskursen har det ikke skortet på. Den økonomiske overvismand i perioden 2004-09, økonomiprofessor Peter Birch Sørensen, udarbejdede i 2012 til 50-års jubilæet for vismændene, også kaldet Det Økonomiske Råd, en analyse om dansk økonomi i 00’erne. I den hedder det:
»Vismændene kritiserede skattestoppet for ejendomsværdiskatten fra dag ét, og vi anbefalede gentagne gange en markant forhøjelse af boligbeskatningen kombineret med en sænkning af skatten på arbejdsindkomst.«
Men Anders Fogh Rasmussen og hans ministre lyttede ikke. Tværtimod. »Vismændenes råd blev tilsyneladende opfattet som helt irrelevante af regeringen i denne periode,« skriver Birch Sørensen.
Og værre endnu: Fra midten af 00’erne lagde VK-regeringens økonomiske ministre vismændene på is og holdt op med at invitere dem til møder om den økonomiske situation, sådan som det ellers er dansk tradition. I medierne kaldte Venstres statsminister vismændene og andre advarende økonomer for »grædekoner« og »mørkemænd«.
Man kan ærgre sig over, at SRSF-regeringen af skræk for vælgervrede ikke tør tage et opgør med Fogh-Løkke tidens skævvridning af dansk økonomi: skattestoppene og de syge lånetyper.
Samtidig kan man undre sig over, at meningsmålinger viser, at et betragteligt befolkningsflertal ønsker uansvarlighedens mænd tilbage i styringen af dansk økonomi. Måske bør politologer skrive deres lærebøger om.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",30.0,10. april 2013,"I Politiken tilføjer Rohde om roden til Danmarks onder: »Vi havde nogle særlige konsekvenser af skattestoppet på ejerboligmarkedet samt indførelsen af afdragsfrie lån. De førte i forening til en bobleøkonomi, som gjorde, at Danmark allerede var på vej ind i nulvækst og tilbagegang, før finanskrisen brød ud.«"
12068,/debat/2011/06/laeserbreve-19,Læserbreve,Informations Webredaktion," Rødt kabinet truer kirken
Knud Held-Hansen, Aalborg
Folkekirkens brugere, som er den største del af befolkningen, kan næppe være tilfredse med udmeldingerne om, at rød blok vil adskille stat og kirke. Op til valget er det et giftigt skræmmebillede, som må få nogle til at tænke sig godt om, inden de sætter deres kryds på valgdagen.
Rød blok argumenterer for at stille alle trossamfund lige. Det betyder i praksis, at Folkekirken vil få sit eget regelsæt; en forfatning bliver det første skridt på vejen til en total adskillelse af kirke og stat.
Man behøver ikke at iværksætte en undersøgelse af, hvad det kommer til at betyde. Kristendom vil simpelthen blive fortolket og sidestillet med andre religioner, altså opium for folket.
Kære vælgere: 'Den gule fare' har skiftet farve. Den røde fare afskaffer simpelthen med et pennestrøg Dronningens vigtigste budskab til Danmarks befolkning: »Gud bevare Danmark!« Ordlyden herefter må blive: »Må Din Gud være med dig!«
Nærdemokratiet er tilbage
Carsten Abild, Otterup (V)
Siden kommunalreformen i 2007, hvor vi fik 98 storkommuner, har nærdemokratiet haft det svært.
Danmark har i mere end hundrede år haft et decentralt samfund med mange folkelige og politiske foreninger. Der har ikke været langt mellem borger og politiker, de kommunale enheder har været overskuelige, og ganske almindelige borgere har deltaget i debatten.
Men med storkommunerne er den kommunale verden blevet mindre overskuelig. Kommunalpolitikerne er blevet usynlige, og kun borgmesteren og få udvalgsformænd er fremme i lyset. Storkommunen opfattes af mange borgere som en administrativ enhed uden folkelig identitet, det kommunale selvstyre sygner hen, og staten tager mere og mere over.
Men mange borgere og politikere vil det anderledes. De vil genskabe kontakten mellem borger og politiker og have det politiske og kommunale engagement tilbage, og her er det landsbysamfundene, der viser vejen.
Mange landsbysamfund har oprettet lokalråd, som varetager deres interesser, og de kæmper for at bevare den lokale skole, forsamlingshuset, foreningslivet, frivillighedskulturen og den lokale medbestemmelse.
I flere storkommuner holdes der nu møder mellem landsbysamfundenes repræsentanter og kommunalpolitikerne om vækst og udvikling i storkommunens landsbysamfund. Det er glædeligt, at borgere og kommunalpolitikere igen kan arbejde sammen. Nærdemokratiet er vendt tilbage.
Lomborg er  ikke uskyldig
Niels I. Meyer, professor emeritus, Hørsholm
John Holten-Andersens eftertænksomme kronik 6. juni peger på en genfødsel af Hal Kochs demokratibegreb med fokus på den åbne samtale. Kronikken advarer mod en kulturkamp fra oven, som diskriminerer mod anderledes tænkende.
Desværre vælger Holten-Andersen Bjørn Lomborg, som et eksempel på en af de politisk forfulgte personer, fordi oppositionen har forudskikket, at Lomborg ikke fortsat kommer på finansloven, hvis den får flertal efter det kommende valg.
Det har imidlertid ikke noget med politisk forfølgelse at gøre, men bunder i rationel erkendelse af, at Lomborg nu har spildt mere end nok af skatteborgernes penge til ingen verdens nytte.
Lomborg har gennem de seneste ti år modtaget mere end 100 millioner kroner direkte over finansloven. En betydelig del af disse penge er gået til hans Copenhagen Consensus projekt, som prioriterer usammenlignelige størrelser som malaria, sult, global opvarmning osv.
I tilgift benytter projektet en cost-benefit metode, som er ubrugelig i denne sammenhæng. Derfor er hele øvelsen rent spild af skatteborgernes penge. Da han tilsyneladende lægger op til at fortsætte ad denne bane, er det yderst fornuftigt at ville stoppe dette pengespild.
For at slutte på Holten-Andersens forsonlige tone vil jeg tilføje, at det naturligvis står Lomborg frit at ansøge om projektbevillinger fra danske forskningsråd på lige for med alle andre.
Hans problem i den forbindelse vil dog nok være at kunne henvise til nogle  originale forskningsartikler fra egen hånd.
Staten krænker friheden
Laura Lindahl, København (LA)
Der er noget galt i Danmark. Denne besked gav Eva Smith i sin dokumentarfilm om den manglende retssikkerhed i Danmark søndag på DR2, og jeg kunne ikke være mere enig.
Siden 2001 har den siddende regering igennem såkaldte lømmel-, rocker- og terrorpakker givet markant udvidede beføjelser til politi og efterforskningsenheder.
Mulighederne for at foretage præventive anholdelser på baggrund af mistanke er øget, overvågningsmulighederne er øget, og magtforholdet mellem staten og individet er generelt tippet.
Endvidere kunne en nylig CEPOS-undersøgelse afsløre, at der nu findes 235 love eller bestemmelser, hvor staten uden forudgående dommerkendelse kan kræve ransagelse af virksomheder eller privatpersoners hjem.
Dagene, hvor staten viste mådehold i forhold til at krænke de personlige frihedsrettigheder, er måske ovre. En ting er i hvert fald sikker:
Den siddende regering forsøger at overbevise os om, at det kun er lømmelen, rockeren og terroristen, som bliver ramt af de vidtgående indskrænkninger af retssikkerheden.
Jeg lader mig ikke tryllebinde af retorikken: Du og jeg bliver også ramt. Men uanset om du er lømmel, rocker, terrorist eller bare en almindelig borger som jeg, skal vi til enhver tid stå vagt om vores retssikkerhed.
Det er  ikke vores fly
Claus Bryld, Frederiksberg
I en i øvrigt udmærket artikel om luftkrigen mod Libyen (6. juni) anvender de to sikkerhedspolitiske eksperter, der udtaler sig, en retorik, som ikke harmonerer med videnskabelig sprogbrug eller med almindelige regler om tilstræbt uvildighed, men som desværre bliver mere og mere almindelig blandt især såkaldte sikkerhedseksperter.
Når det gælder krigens aktører på NATO-siden, bruger både den udenlandske ekspert og den danske Peter Viggo Jakobsen konsekvent termerne 'vi' og 'vores'. F.eks. 'vores fly'. Det er ikke alene NATO eller nogle stater, der bomber i Libyen, det er os alle sammen.
I min tid på universitetet, ja allerede i gymnasiet blev det indskærpet, at man skulle tale i enten tredje persons ental – han, hun, den og de  om aktører, i stedet for i første person. Om ikke andet så for at understrege, at den partiskhed, som naturligvis ikke kan undgås, er noget, man åbenlyst søger at distancere sig fra.
Det mest korrekte var at anføre den agerende stats, organisations eller persons navn i dette tilfælde altså 'vestens fly' eller endnu mere præcist 'NATO's fly'.
Vore dages politologer og udenrigspolitiske eksperter identificerer sig tilsyneladende med den ene part, og det viser sig i sprogbrugen. Ikke kun i forbindelse med Libyen men også Afghanistan-krigen.
Peter Viggo Jakobsen står langt fra alene med dette retoriske skred. Når politik og påstået videnskabelighed på den måde bliver blandet sammen, kan følgen kun blive en mindsket tiltro til eksperternes tilstræbte uvildighed.
Sproget er afslørende.
Hold snitterne fra mine lyde
Niels Peter Agger, Frederiksberg
Silvans nyeste tv-reklame er smart bygget op og inviterer dygtigt seeren til at blive del af en hyggelig familieklan. Underlægningsmusikken er tilsyneladende valgt ud fra en analyse af de mest populære ringetoner på folks mobiltelefoner.
De har valgt den melodi, jeg har haft i tre år. Reklamen virker. Den fanger hver gang min opmærksomhed, og jeg begynder nervøst at fumle efter mobilen for at besvare opkaldet.
Selv om jeg efterhånden ved, at melodien stammer fra reklamen, så stiger mit fysiologiske stessniveau alligevel. 'Tag nu den telefon!' Jeg har ændret ringetone, men min hjerne reagerer og fungerer stadig som en af Pavlovs savlende, betingede hunde.
Efterhånden hader jeg Silvan. Holder mig langt væk fra deres butikker og slukker eller skruer helt ned for tv'et, når reklamen kommer  hvis jeg da kan nå det. Det er vel ikke meningen?
I tingsælgere: Hold jer fra mit indre sjæleliv!
Vismænd har politisk sigte
Otto Jarl, Bagsværd
Forhenværende overvismand Christen Sørensen har med rette kritiseret de nuværende vismænd for at komme med tvivlsomme bortforklaringer på, hvorfor de ikke foreslog finanspolitiske stramninger i 2006 og 2007, da boligboblen var værst.
Sagen er, at de nuværende vismænd er fuldkommen klar over, at der burde have været finanspolitiske stramninger på boliger for derved at dæmpe priserne på boligmarkedet og for at inddrage de enorme friværdier.
Boligværdistigningerne var ufinansierede, idet de ikke afspejlede en produktionsstigning i samfundet, men vismændene ønskede at behage regeringen, som ikke ønskede stramninger.
Det er meget kritisabelt, at vismændene ikke giver de rigtige råd, og det er vigtigt, at vismændene giver råd og prognoser uden skelen til, hvem der har magten. At der ikke kom finanspolitiske stramninger i 2006 og  2007 er en væsentlig årsag til den økonomiske suppedas, vi er havnet i nu.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,8. juni 2011,"De har valgt den melodi, jeg har haft i tre år. Reklamen virker. Den fanger hver gang min opmærksomhed, og jeg begynder nervøst at fumle efter mobilen for at besvare opkaldet."
2854,/debat/2015/03/lovmedholdeligheden-ligger-oekonomien,Lovmedholdeligheden ligger under for økonomien,Peter Høilund," I ly af ministeriernes tykke mure er der de seneste mange år foregået en kamp om værdierne i den offentlige sektor. En kamp, der antagelig er en af hovedårsagerne til de mange problemer i ministerierne. Kampen kulminerede i 1980’erne med planer om modernisering af den offentlige sektor. Stridens genstand er, hvem der skal definere værdierne i samfundets institutioner. Skal det være juristernes værdier om lovlighed, retssikkerhed og individuel sagsbehandling eller økonomernes værdisæt om effektivitet, vækst og masseregulering?
Kimen til striden går tilbage til 1930’erne, hvor nye uddannelser dukkede op. De nyuddannede var økonomer og politiloger, som uden tvivl var tiltrængte i den ensidige juridiske forvaltning. Den nye faggruppe medvirkede i høj grad til velfærdssamfundets opblomstring i 1960’erne.
Økonomernes guldalder
Navnlig op gennem 1980’erne fik den økonomiske fløj blod på tanden. Parolen var ofte modernisering og regelsanering. Sidstnævnte handlede dog ikke så meget om regelsanering, men mere om at erstatte individuel juridisk sagsbehandling med regulering af menneskemasser, altså større grupper af mennesker.
I 1980’erne blev det første store projekt søsat; Modernisering af den offentlige sektor. Man indførte omfattende dokumentationskrav og systematisk brug af resultatkontrakter. Reelt var der tale om en form for mistillid til embedsmændenes faglighed og gode vilje. Institutionel stabilitet og mulighederne for på hensigtsmæssig måde at løse komplekse sagsområder fremover blev svækket. Rigide krav om dokumentation og resultatkontrakter kan virke som håndjern på kreative medarbejdere. Klassiske embedsmandsdyder sættes under pres: Faglighed, sandhed, lovlighed og partipolitisk neutralitet.
Alle New Public Managements ideer blev bragt i spil. Antagelsen var, at den offentlige sektor var forvokset, dårligt ledet og for retliggjort og ineffektiv.
Fra begyndelsen pegede kritikere på, at der var tale om et teknokratisk system, der skaber stress og bidrager til en global neoliberal tendens. Effektivitet var nu vigtigere end grundlæggende juridiske værdier som retssikkerhed og menneskerettigheder. Værdien af individuel sagsbehandling blev for alvor presset til fordel for styring af masser af mennesker understøttet af den stadig fremstormende it-teknologi.
Fortrydelse
I en opsigtsvækkende kronik i Politiken fra 2007 gjorde nogle ledende embedsmænd bag det tidligere moderniseringsprojekt status (Jes Gjørup, Henrik Hjortdal, Tommy Jensen, Leon Lerborg, Claus Nielsen, Niels Refslund, Jakob Suppli og Jasper Steen Winkel). De gav en sønderlemmende kritik af det daværende moderniseringsprojekt. De skrev bl.a.: »Mange af de ting, der er blevet indført de sidste 10-15 år for at fremme produktivitet og kvalitet, er nu begyndt at hæmme den offentlige sektors udvikling. Nogle steder er der ligefrem tale om direkte destruktiv styring … Ting gælder kun, hvis der er papir på det, og forskellen mellem god og dårlig ledelse fortoner sig i det uvisse. Lederens (og medarbejderens) personlige ansvar fortaber sig i papirstrømmen.«
Til sidst beder kronikørerne om tilgivelse:
»Tilgiv os, vi vidste ikke, hvad vi gjorde – eller rettere, var med til at sætte i gang.«
Men tendensen fortsætter. Sidste skud på stammen er finansminister Bjarne Corydons forslag om god arbejdsgiveradfærd. Skønt de smukke ord og den fine betegnelse (god arbejdsgiveradfærd), er der grund til bekymring, når man henser til erfaringer med Moderniseringsstyrelsen. Der skal f.eks. udvikles det, man kalder ’målbilleder’ bl.a. af offentligt ansattes strategier, effektivitet, og benchmarking. Det vil sige en systematisk undersøgelse og vurdering af produktionsmetoder og effektivitet. Konsulentfirmaet Mckinsey er hyret til at forestå det praktiske arbejde. De er eksperter i økonomisk styring.
Loven trænges i baggrunden
Justitsministeriets fald fra tinderne og Finansministeriets ledende position har medvirket til at omdanne juridiske værdier til økonomiske. Et hårdt knæk indtraf med Tamil-sagen, hvor den daværende justitsminister Ninn-Hansen i 1987 ulovligt gav ordre til at indstille behandlingen af sager om familiesammenføring af tamilske flygtninge. Senere er den ene skandalesag efter den anden kommet til, ikke mindst sagen om nødløgnen. Det er nu ganske vist, at ministeriet for lov og ret, retfærdighed og retssikkerhed må lyve for Folketinget.
En undersøgelse fra 2013 fra Ankestyrelsen viser, at der er fejl i to ud af tre sager blandt 143 anbringelsessager fra 11 kommuner. Fejlene vedrører overholdelse af lovpligtige skridt i sagsbehandlingen. Her er tale om et af de voldsomste sociale indgreb, man kan forestille sig, og altid med store konsekvenser for forældrene. Også her ses en svækket evne til at anvende retsregler korrekt.
Ministeriernes manglende evne til at leve op til de klassiske dyder for embedsmænd (faglighed, sandhed, lovlighed og partipolitisk neutral), er i de fleste tilfælde en kombination af særligt fire forhold:
Først det sejrende økonomiske paradigme, hvor faglighed er reduceret til økonomi, og retssikkerhed ikke længere er afgørende. Dette skift fra individuel kontakt med borgerne til masserådgivning kommer let til at udviske den individuelle identitet og erstatter den med nogle gennemsnitlige betragtninger.
For det andet de vilkårlige sparekrav, som politikerne pålægger institutionerne uden nærmere at vurdere, hvor der kan spares, og hvor der ikke kan. Parolen er: Alle skal spare.
It-teknologi som det tredje. Anvendelsen heraf er kommet for at blive og er i mange tilfælde til glæde for de fleste. Dog igangsættes projekter ofte for tidligt, f.eks. den elektroniske tinglysning og eksemplerne fra Skatteministeriet, hvor der i en lang periode herskede kaos. Hertil kommer alt for komplicerede hjemmesider, der ofte ikke virker tilfredsstillende. Politikerne har en tendens til at ville høste besparelser for tidligt.
Endelig, for det fjerde, den nye embedsmandsrolle; embedsmanden som politisk sparringspartner og medansvarlig for at markedsføre regeringen. Meget tyder på, at navnlig ministeriernes øverste embedsmænd, har en tilbøjelighed til at gå for langt, på bekostning af de klassiske embedsmandsdyder. Thorning-sagen, sagen om nødløgnen og Eritrea-sagen peger i den retning.
Markedet som ideal
Flere anerkender det økonomiske paradigmes statsopfattelse; konkurrencestaten. Denne statsopfattelse sammenfatter de erhvervsøkonomiske idealer. Menneskeopfattelsen er den konstant handlende forbruger, der køber og sælger. Denne statstype adskiller sig fra velfærdsstaten ved at prioritere værdier som lovmedholdelighed, retssikkerhed og menneskerettigheder lavt. Hermed ændres velfærdsstaten til primært at sikre virksomhedernes konkurrenceevne.
Værdiskiftet rejser imidlertid en række principielle spørgsmål. F.eks. om den vekselvirkning, der altid bør være mellem institutioner og mennesker. Mennesker skaber institutioner, og institutioner skaber mennesker. Institutionerne står for mønstre for sociale aktiviteter, der forplanter sig til borgerne, f.eks. ideerne om omstillingsparathed og resultatløn. Samspillet med borgernes sociale betingelser, der kan betragtes som en slags kollektiv handlen, er nu et abstrakt ideal om vækst og effektivitet. Tidligere var det f.eks. fagbevægelsen, der op gennem 1940’erne, 1950’erne og 1960’erne medvirkede til at skabe velfærdssamfundet. Dette samspil er nu på væsentlige områder udskiftet med New Public Management-teorier med markedet og erhvervslivet som ideal.
Peter Høilund er professor emeritus, ph.d. og dr.scient.soc. ved Roskilde Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",6.0,31. marts 2015,"I en opsigtsvækkende kronik i Politiken fra 2007 gjorde nogle ledende embedsmænd bag det tidligere moderniseringsprojekt status (Jes Gjørup, Henrik Hjortdal, Tommy Jensen, Leon Lerborg, Claus Nielsen, Niels Refslund, Jakob Suppli og Jasper Steen Winkel). De gav en sønderlemmende kritik af det daværende moderniseringsprojekt. De skrev bl.a.: »Mange af de ting, der er blevet indført de sidste 10-15 år for at fremme produktivitet og kvalitet, er nu begyndt at hæmme den offentlige sektors udvikling. Nogle steder er der ligefrem tale om direkte destruktiv styring … Ting gælder kun, hvis der er papir på det, og forskellen mellem god og dårlig ledelse fortoner sig i det uvisse. Lederens (og medarbejderens) personlige ansvar fortaber sig i papirstrømmen.«"
9902,/debat/2012/05/fagbevaegelsen-goer-unge-tabere,Fagbevægelsen gør de unge til tabere,Charlotte Kjærholm Pedersen og Eskil Halberg," Det virker ærlig talt ikke til, at fagforeningerne er interesserede i at løse problemet med den høje ungdomsarbejdsløshed. Det er derfor ikke uden grund, at unge i dag melder sig ud af fagforeningerne. De varetager ganske enkelt ikke de unges interesser. Fagforeningerne gør sig til medansvarlig for lønpres, usikre arbejdsforhold og tilspidser generationskonflikten på arbejdsmarkedet.
Senest har Dansk Lærerforening (DLF) meddelt, at de til trepartsforhandlingerne vil medbringe et forslag om, at unge nyuddannede lærere skal arbejde gratis. Det skal angiveligt hjælpe dem med at få arbejde. Men denne model vil kun bidrage til at holde de ledige aktiveret – den vil ikke få dem i arbejde.
Forslaget går på, at nyuddannede lærere skal arbejde 20 timer om ugen for at få ret til dagpenge. Arbejdet skal være som lærer, men skal ikke fortrænge ordinært arbejde. Hvordan det skal kunne lade sig gøre, er i sig selv en gåde.
Forslaget vil i realiteten føre til skjult konkurrence lærerne imellem, pres på løn og forringede arbejdsvilkår. P.t. er det rystende uklart, om DLF vil være med til at fjerne dagpengeretten fra nyuddannede lærere, hvis de nægter at konkurrere med deres kolleger.
Ordningen minder i høj grad om den allerede flittigt brugte løntilskudsordning, der i den grad er med til at fortrænge ordinært arbejde. Kommunerne skærer ned i ordinære ansættelser, mens løntilskudsjob bliver slået op.
Det nye forslag fra DLF tager dog gratis arbejde et skridt videre. Ikke alene kommer det yderst overraskende fra en fagforening. Det er også blevet præsenteret som en løsning, der særligt er forbeholdt nyuddannede. Fra politisk hold bliver der tæsket løs på unge dagpengemodtagere, og fagforeningernes forslag medvirker kun til at fastholde dem i arbejdsløshed.
Ingen fremtid
De velfærdsydelser, som Danmark lige nu kan bryste sig af, er ved at forsvinde. Vi unge går i dag en uvis fremtid i møde. Vores alderdom bliver uden den sociale og økonomiske sikkerhed og de velfærdstilbud, som gør sig gældende for vores forældres generation. Der er ingen af os, der kan gå på efterløn. Der er sandsynligvis heller ikke folkepension, når den tid kommer, ligesom man nemt kan forestille sig, at en række af de velfærdsgoder, som i dag er betalt af fællesskabet, i fremtiden vil være private.
Det er i sig selv en uheldig udvikling. Men det, der gør fagforeningernes forslag om gratis arbejde endnu mere uheldigt, er, at det er med til at igangsætte en nedadgående spiral for deres egne medlemmer. Det vil føre til stigende ulighed, da gratis arbejde bliver obligatorisk for at komme ind på arbejdsmarkedet. Man kan frygte, at dette fører til en generel ulighed eller generationskonflikt, som man bl.a. ser i Spanien. På langt sigt vil det ikke bare skævvride arbejdsmarkedet, men hele samfundet.
Da vi startede på vores videregående uddannelser i 00’erne, blev vi lovet en betydelig bedre fremtid end generationen før os. Det har dog vist sig at være løgn. Der er ingen tegn på, at unge kan vælge på alle hylder, som vi blev fortalt. Tværtimod har vores forældre brugt pengene på sig selv, mens vi står med regningen.
Det er derfor aldeles uforståeligt, hvorfor det er de nyuddannede, der skal betale for en krise, som er forårsaget af husejere, millionærer, bankdirektørerne og andre i den investeringslystne generation før os. Det er heller ikke til at forstå, hvorfor fagforeningerne negligerer deres medlemmers kunnen og sætter et gratisskilt på ryggen af dem, så arbejdsgivere kan udnytte dem efter forgodtbefindende.
A- og B-hold
Det er desværre ikke kun DLF, der finder ideen god. Både Dansk Sygeplejeråd og Jordemoderforeningen bifaldt løsningen, ligesom beskæftigelsesminister Mette Frederiksen (S) har udvist stor interesse for forslaget.
DLF forklarede, at forslaget kunne holde de unge i gang. Det skal vi da lige love for. Fagforeningerne ønsker åbenbart at skabe et arbejdsmarked med et A-hold og et B-hold – et arbejdsmarked hvor rettigheder og pligter er forskellige, alt efter om man hører til den veletablerede del af arbejdsmarkedet eller den nyudklækkede.
Nogle fagforeninger ytrede sig ganske vist kritisk.
»Det er måske ikke verdens bedste idé,« sagde Ingrid Stage, formand for Dansk Magisterforening.
Det vil give en skævvridning af arbejdsmarkedet, forklarede hun. Det kender hun alt til som formand for magistrene. Desværre er forslagets kritikere ikke kommet med alternativer.
Man kunne ellers med fordel forsøge sig med nedsat arbejdstid i offentligt regi. Regeringens såkaldte kickstart omfatter ikke offentlige institutioner, selv om det immervæk er dér, faggrupper som folkeskolelærere, gymnasielærere, sygeplejersker, universitetsansatte og jordemødre får arbejde. Fagforeningernes medlemmer må stå solidarisk sammen frem for at presse løn- og arbejdsforholdene for nyuddannede.
Den såkaldte skraldemandsmodel kunne tages i brug. Den indebærer en mere solidarisk fordeling af det arbejde, der aktuelt findes. Et groft regnestykke viser, at hvis alle lærere solidarisk sætter arbejdstiden to timer ned, vil man udrydde al arbejdsløshed. Derved vil man skabe arbejde til dem, der mangler, samtidig med, at andre vil kunne få mere tid til familie, fritid og venner. Det betyder ligeledes, at alle nyuddannede – og man skal ikke glemme, at de faktisk gerne vil arbejde – har en mulighed for at komme ind på arbejdsmarkedet på lige vilkår med alle andre samt få en reel løn, som de fortjener efter endt uddannelse.
Lavere løn
Engang var nedsat arbejdstid et vigtigt krav fra fagbevægelsen. Det er netop i tider med stigende ungdomsarbejdsløshed, at kravet skal stilles og indfris. Det er sund fornuft både for dem uden for og inden for arbejdsmarkedet. I stedet for de nævnte løsninger ser det ud til, at fagbevægelsen bakker op om arbejdsgivernes og politikernes paroler om at øge arbejdstiden og arbejdsudbuddet. Problemet er imidlertid, at øget arbejdsudbud i realiteten blot betyder flere i arbejdsløshedskøen. Fagbevægelsen ville langt bedre kunne stå imod lønpres, hvis den satsede på at sænke arbejdsudbuddet gennem nedsat arbejdstid. Samtidig vil medlemmer få mere fritid.
Det er på tide, at fagbevægelsen omstiller sig og forholder sig til sagens alvor. Fagbevægelsen må ud på gaden og forsvare sine medlemmers, herunder de arbejdsløses, interesser i stedet for at lege ansvarlige med regeringen, der fører borgerlig økonomisk politik. Fagbevægelsen må igen agere som kamporganisation. Hvis den gør det, kan det være, at de unge ikke behøver at finde nye fællesskaber at organisere sig i. Måske melder de sig under fagbevægelsens faner, hvis den faktisk taler deres sag.
 
 
Eskil Halberg er cand.scient.adm. og blogger på modkraft
Charlotte Kjærholm Pedersen er cand.mag. i moderne kultur og kulturformidling




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",27.0,25. maj 2012,Eskil Halberg er cand.scient.adm. og blogger på modkraft
8757,/debat/2012/11/nyt-liv-litteraturen,Nyt liv til litteraturen,Per Kofod," I dag mødes Folketingets kulturpolitiske ordførere for at diskutere ’Bogens situation’. Bogen, nærmere bestemt papirbogen, er nemlig blevet en truet art. Og det samme er de boghandlere, der stadig lever af at sælge den, først og fremmest på grund af liberaliseringen, dernæst ved nye udfordringer fra digitaliseringsprocessen, e-bøger og netboghandlere.
Liberaliseringen på bogmarkedet startede i 2001 under pres fra Konkurrencestyrelsen. Først gav Forlæggerforeningen sig og et par år efter Boghandlerforeningen.
I 2010 konkluderede Konkurrencestyrelsen, at »Liberaliseringen er en succes«. Konkurrencestyrelsens opgave var at finde ud af, om de såkaldte ’kulturpolitiske hensyn’ havde lidt skade efter 10 års liberalisering af bogmarkedet. De kulturpolitiske hensyn havde været den egentlige baggrund for dispensationen for at opretholde en fast pris indtil 2001. Men redegørelsen kom for tidligt og dermed på et forkert grundlag, for det var først d. 1. januar 2011, at bogmarkedet blev helt liberaliseret, da de såkaldte samhandelsregler mellem boghandlere og forlagene forsvandt.
Liberalisering
For den traditionelle boghandel har den frie bogladepris betydet, at boghandlerne har mistet en vigtig del af indtjeningsmulighederne, fordi størsteparten af bestseller-salget er overgået til supermarkederne. Det har forringet boghandlernes likviditet, hvilket igen betyder, at den danske og oversatte kvalitetslitteratur har fået endnu vanskeligere ved at klare sig på et kommercielt marked. Danmark er ét af kun tre EU-lande, der har helt frie bogpriser. Kun England og Sverige holder ellers fortsat fast – trods store markedsmæssige problemer – og i hvert fald i Sverige gøres der bestræbelser på at få genindført en form for fastpris på bøger. I Frankrig ’døde’ over 700 boglader ud af ca. 3500 i årene fra 1978 til 1981 under liberaliseringen. Så genindførte kulturminister Jack Lang og præsident Francois Mitterand den faste bogladepris, og fik stoppet blødningen. I Danmark er antallet af boghandlere i løbet af de seneste mange år faldet fra ca. 650 til ca. 400. Alene i år er 17 boghandlere lukket. Hvornår stopper vi denne blødning?
Norge har en fast bogladepris og derudover en biblioteksindkøbsordning, der medfører et nationalt indkøb af minimum 1000 eksemplarer af 85 pct. af den udgivne skønlitteratur. I Sverige har man udgivelsesstøtteordninger, der ikke kan søges fra forlagsside, men tildeles efter kvalitetslitteraturens manglende salg i efterspørgsel.
I Danmark har Statens Kunstråds Litteraturudvalg samt Statens Kunstfond årligt ca. 47 millioner kroner til diverse forfatterformål, oversættelsesstøtte af kvalitetslitteratur, litteraturfestivaler m.m. Det er ikke meget. Dertil kommer at Norge har 0 pct. i moms på bøger, og Sverige har 6,5 pct. I Danmark har vi 25 pct.
De forskellige skandinaviske forhold taler deres eget sprog.
Litteraturens rolle
Ude omkring i den store verden har man altså valgt at bibeholde den faste bogladepris, hvor samme bog sælges til samme pris uafhængigt af om den købes i et supermarked, på nettet eller i en boghandel.
Hvad mon årsagen kan være? Jeg vil mene, at den væsentligste grund er kulturpolitiske og samfundsmæssige hensyn. Man stoler ikke på, at sproget nok skal klare sig af sig selv – og det bør Danmark heller ikke.
Litteraturen kan efter min mening noget særligt. Som kulturminister Uffe Elbæk (R) udtalte mere bredt om kunst for nylig: »For mig er kunsten afgørende for det enkelte menneskes mulighed for at gå på opdagelse i sig selv og derigennem ikke bare forstå dybden og kompleksiteten af sit eget følelsesliv, men også i den andens. Dermed bliver kunsten samfundets helt nødvendige grundforskning i det, det vil sige at være menneske.«
Når kulturpolitikerne skal tage stilling til, om litteraturen skal have nyt liv, må de holde litteraturens særlige rolle for øje. Igennem de sidste tolv år er bogmarkedet skrumpet med boghandel- og filialbibliotekslukninger, og situationen er nu truende for Danmarks kulturelle og samfundsmæssige udvikling. Seneste officielle tal fortæller om et fald i omsætningen fra 1. halvår 2011 til 1. halvår 2012 på 9 pct., og det er særligt skønlitteraturen, herunder den ’smalle’ kvalitetslitteratur, der er presset.
Nærværet om bogen
Papirbogen skal kæmpe med nye præsentations- og salgsformer. E-bogen er kommet til at udgøre en væsentlig konkurrent, netsalg ligeledes. Bibliotekernes faldende bogindkøb skyldes naturligvis ikke manglende interesse, men er udtryk for at materialekontoen i dag ikke udelukkende skal bruges til bøger, men også til musik i flere varianter, lydbøger, e-bøger, computere, film og ny teknologi.
Det såkaldte ’vidensbibliotek’ er på hastig fremmarch og skal ikke kun være ’gammeldags’ bibliotek, men også udfylde andre samfundsmæssige opgaver. I virkeligheden kunne man sige, at det moderne bibliotek kommer til at fungere som det vi for mange år siden kaldte ’medborgerhuse’, hvor man i vid udstrækning kan komme til at virke som bindeled mellem mennesker i alle aldre og professioner – som et slags være- og samtalerum med café og arrangementsaktiviteter. Noget som boghandelen kunne lære af. Den gamle bogcafétanke burde måske overvejes endnu engang, eller man kunne gøre som boghandelen Bookmarc i New York med en kvalitetsblanding af bøger og design/tøj. Det handler grundlæggende om at understrege og signalere, at det fysiske nærvær omkring bogen er noget af det allervigtigste. Det eller den vigtige samtale får du ikke, når du bestiller bogen bag computeren.
Branchen må blive enig
Gennem samtaler med ledende kulturpolitikere er det fremgået, at forudsætningen for at ændre prispolitikken væk fra liberalisering og hen imod en fast bogladepris, er en enig branche. Mit indtryk er, at man i Forlæggerforeningens og Boghandlerforeningens bestyrelser mangler kommunikation og har gjort det i flere år, men deler i bund og grund synspunkt. Både medlemmer af Forlæggerforeningen og udenforstående forlag ønsker en fastprisperiode på f.eks. seks måneder. En rundspørge foretaget af branchebladet Bogmarkedet for cirka et år siden viste, at flertallet af de adspurgte boghandlere ønskede det samme: altså en fastprisperiode for at styrke konkurrencen med supermarkederne og netbogshandlerne. I februar fremgik det også af Bogmarkedets referat af en norsk undersøgelse af bogmarkederne i 15 europæiske lande, at »gennemsnitligt betragtet er det ikke muligt at se, at et friprissystem fører til lavere priser end et system med faste priser, og at et friprissystem fører til øget salg af bestsellere og lavere priser på udvalgte bøger, mens faste priser fører til salg af et bredere udvalg af bøger samt at valget af prisstruktur ikke synes at påvirke industriens evne til at være innovativ, men en boglov (med faste priser) kan hjælpe med at beskytte de nationale aktører.«
Det er med andre ord svært at finde saglige argumenter for, at Danmark bør fortsætte sit friprissystem. I stedet burde man indføre en fast bogpris på bøger i en bestemt karensperiode på f.eks. seks måneder. Det er gratis for Folketinget og Kulturministeriet og kan tilmed give højere momsindtægter.
De to forfatterorganisationer Dansk Forfatterforening og Danske Skønlitterære Forfattere har tilsyneladende lidt vanskeligt ved at finde deres ben i diskussionen. Holdningerne er formentlig præget af usikkerhed overfor kommende forfatterindtægter, bl.a. på grund af de lave e-bogsindtægter og et faldende bogsalg.
Men håbet må være, at de fire foreninger og alle menige aktører finder et fælles forslag.
Det hele drejer sig jo om at redde bogen nu og i fremtiden, så vi sikrer det brede titeludvalg. Det handler dybest set om kultur- og samfundspolitik. Litteratur handler jo ikke kun om litteratur; litteratur handler om livet! Forhåbentlig vil dagens møde give litteraturen nyt liv.
 
Per Kofod er forlægger




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",6.0,7. november 2012,"Men håbet må være, at de fire foreninger og alle menige aktører finder et fælles forslag."
5329,/debat/leder/2014/03/europa-ingen-kinesisk-loevetaemmer,Europa er ingen kinesisk løvetæmmer,Martin Gøttske," 
	Den kinesiske præsident, Xi Jinping, dykkede ned i de vestlige Kina-klicheer og fandt en af de mere tyndslidte af slagsen: »Napoleon sagde, at Kina er en sovende løve, og når hun vågner, vil verden skælve«, fortalte præsidenten i sidste uge i Paris under en igangværende 11 dage lang Europa-turné. Kejser Napoleons ord bliver tit gengivet af vestlige medier og kommentatorer – ofte som intro til en advarsel mod konsekvenserne af Kinas vokseværk. Xi Jinping beroligede dog sit publikum i Paris. »Løven er nu vågnet,« sagde han, men skyndte sig at understrege, at lige præcis denne slags kinesiske løve er »fredelig, rar og civiliseret«.

	At præsidenten selv sammenligner Kina med en løve og erklærer den for opvågnet, lader til at være et subtilt, men substantielt skifte i måden, som Kina vil opfattes af omverdenen, og det er den seneste indikation på, at Xi Jinping agter at forfølge en mere udfarende udenrigspolitik. Hans forgængere forsøgte at undgå enhver form for sprogbrug, der på nogen måde kunne være med til at styrke omverdenens forestilling om, at Kinas militære og økonomiske vækst er en trussel. Men nu proklamerer Xi Jinping åbent, at Kina er magtfuld.

	At præsidenten også siger, at den kinesiske løve er fredelig, er dog formentlig ikke nok til at berolige.

	»Har du nogen sinde set en fredelig, civiliseret og ikke-aggressiv løve?« spurgte den ansete professor Jean-Pierre Cabestan fra Hongkong Baptist University forleden i Hongkong-avisen South China Morning Post. »En løve er et stort og vildt rovdyr, hvilket minder meget om den måde, Kina opfører sig på over for andre lande.«

	Det er nok en overdrivelse. Men siden Xi Jinping kom til magten i slutningen af 2012, er adskillige af Kinas nabolande blevet nervøse over Kinas aggressive fremfærd i territoriale stridigheder, og det har skabt gnidninger i forhold til USA, at Kina ønsker øget indflydelse, respekt og en større magtsfære. Ydermere melder menneskerettighedsorganisationer, at undertrykkelsen af dele af den kinesiske befolkning er øget under Xi Jinpings lederskab.

	Spørgsmålet er, hvordan Europa vil forholde sig til den udvikling. Xi Jinping besøgte sidste uge Holland, Frankrig, Tyskland og Belgien – i dag er han i EU’s hovedkvarter i Bruxelles. Det er et besøg, hvis agenda i det store og hele er kogt ned til de økonomiske relationer mellem Europa og Kina. Og det er et tegn på, at Europa reelt har besluttet sig for at bevæge sig ud på sidelinjen og kun udøve en marginal indflydelse på de dele af Kinas udvikling, der ikke direkte har med økonomi at gøre. Denne økonomisk-orienterede dagsorden står i stærk kontrast til den, som præger møder mellem Kina og USA, hvor geopolitik og ideologi er langt mere fremtrædende, med diskussioner om bl.a. Nordkorea, Syrien, Iran, territoriale stridigheder og menneskerettigheder.

	Handelsrelationerne med Kina er uden tvivl vigtige for EU-lande med skrantende økonomier. For de europæiske demokratier burde det dog også være et påtrængende spørgsmål, hvordan Kina skal håndteres på andre områder. Men mange EU-regeringer lader til at være nervøse for, at kritik af Kina fører til en økonomisk straf fra det kinesiske styres side. Det kunne senest bevidnes, da den britiske premierminister David Cameron besøgte Kina i slutningen af sidste år, og absolut ingen kritik havde at ytre overfor Beijing. Besøget blev vidt og bredt set som én lang undskyldning overfor Beijing for Camerons møde med Dalai Lama, tibetanernes åndelige leder, i 2012, som førte til, at Beijing nedfrøs forholdet. Det kunne den britiske regering ikke tåle.

	Der er et mønster. Amerikanerne siger stadig i høj grad det, de vil til kineserne, bl.a. om menneskerettigheder, men Europa er blevet et kontinent, hvor Kinas ledere kan rejse rundt uden at møde meningsfuld modstand og kritik, bortset fra på det økonomiske område, hvor europæerne er mere principfaste. Både EU og Kina har anklaget hinanden for protektionistisk opførsel, og sidste år truede en større handelskrig. Men at Europa på alle andre områder lader til at holde sig sørgeligt ude på sidelinjen, er tegn på en uambitiøs europæisk Kina-politik – og i værste fald en kuet Kina-politik.
",0.0,31. marts 2014,"	Spørgsmålet er, hvordan Europa vil forholde sig til den udvikling. Xi Jinping besøgte sidste uge Holland, Frankrig, Tyskland og Belgien – i dag er han i EU’s hovedkvarter i Bruxelles. Det er et besøg, hvis agenda i det store og hele er kogt ned til de økonomiske relationer mellem Europa og Kina. Og det er et tegn på, at Europa reelt har besluttet sig for at bevæge sig ud på sidelinjen og kun udøve en marginal indflydelse på de dele af Kinas udvikling, der ikke direkte har med økonomi at gøre. Denne økonomisk-orienterede dagsorden står i stærk kontrast til den, som præger møder mellem Kina og USA, hvor geopolitik og ideologi er langt mere fremtrædende, med diskussioner om bl.a. Nordkorea, Syrien, Iran, territoriale stridigheder og menneskerettigheder."
12267,/debat/leder/2011/05/rene-linjer-legater,Rene linjer  for legater,Kristian Villesen," Hvad kan private legatgivere forvente at 'få igen', når de giver en økonomisk håndsrækning til en kunstner? Det spørgsmål er blevet aktuelt med sagen om Jorn-Læsø-Legatet, som sidste år blev tildelt den unge kunstner Rusudan Melikishvili. Legatstifteren, Peter Linder, fandt det naturligt, at Rusudan Melikishvili skulle tale positivt om legatet i tv-indslag, lade sig interviewe på den lokale fiskerestaurant, som har bidraget økonomisk til legatet, og udstille billeder til hans eget firmas julearrangement. Det blev for meget for Rusudan Melikishvili, som følte, at hun blev drevet rundt i manegen. Siden har flere markante kunstnere, Museum Jorn og kunstakademierne i København og Aarhus afbrudt deres samarbejde med Peter Linder. Alle løber skrigende bort  og med god grund. Men man kan sådan set godt indtage det modsatte synspunkt  for hvad kan det ske ved, at en kunstner stiller op til et interview nede i fiskerestauranten? Og er det ikke lidt for helligt, hvis man blot vil modtage pengene og ikke stille op til noget som helst efterfølgende?
I tilfældet med Jorn-Læsø-Legatet er der ingen tvivl om, at legatstifteren er gået for langt, men som rektor for kunstakademiet i København, Mikkel Bogh, sagde i mandagens Information, så findes der ingen objektiv grænse for, hvad der er rimeligt. Den grænse kunne man passende finde  og måske endda skrive ned for hvert enkelt legat, så der var helt rene linjer.
Jorn selv sagde nej tak til alt, hvad der mindede om æresbevisninger og legater. Den holdning kan synes meget hellig, og der er ingen tvivl om, at legater er af det gode for langt de fleste kunstnere i dag. Ligesom forskere i disse år må indstille sig på at modtage private midler til deres forskningsprojekter  og dermed gøre op med billedet af forskningen som noget 'rent og helligt'  vil det være fornuftigt for kunstnerne at gennemgå en lignende proces. Der kommer ikke ligefrem flere og større offentlige legater, og set i det lys er det i alles interesse at finde en formel, så kunstnerne kan fortsætte deres virke  men med rene linjer og den kunstneriske integritet intakt.
",0.0,4. maj 2011," Hvad kan private legatgivere forvente at 'få igen', når de giver en økonomisk håndsrækning til en kunstner? Det spørgsmål er blevet aktuelt med sagen om Jorn-Læsø-Legatet, som sidste år blev tildelt den unge kunstner Rusudan Melikishvili. Legatstifteren, Peter Linder, fandt det naturligt, at Rusudan Melikishvili skulle tale positivt om legatet i tv-indslag, lade sig interviewe på den lokale fiskerestaurant, som har bidraget økonomisk til legatet, og udstille billeder til hans eget firmas julearrangement. Det blev for meget for Rusudan Melikishvili, som følte, at hun blev drevet rundt i manegen. Siden har flere markante kunstnere, Museum Jorn og kunstakademierne i København og Aarhus afbrudt deres samarbejde med Peter Linder. Alle løber skrigende bort  og med god grund. Men man kan sådan set godt indtage det modsatte synspunkt  for hvad kan det ske ved, at en kunstner stiller op til et interview nede i fiskerestauranten? Og er det ikke lidt for helligt, hvis man blot vil modtage pengene og ikke stille op til noget som helst efterfølgende?"
13121,/debat/2010/12/laeserbreve-20,Læserbreve,Informations Webredaktion," Minister i muddergrøft
Søren Roepstorff, Kokkedal
Klimaminister Lykke Friis sidder i sin mudderpøl og blærer sig med, hvad hun og regeringen har besluttet. Men hvad er der egentlig sket på klimaområdet under VKO-regimentet? Intet, jeg kan huske.
I mange år benægtede VKO assisteret af Lomborg problemerne, og da flertallet af vælgerne begyndte at mene noget andet, skiftede de kurs og begyndte at 'beslutte'. Men ændringer i samfundet ser vi ikke.
Sidste år kørte de så COP15 i grøften, eller var det helt ud i hegnet?
COP15 vil blive husket for magtmisbrug og politistatsmetoder over for de demonstrerende. De, der ønskede handling i stedet for beslutninger.
Så den 'brede anerkendelse', som ministeren mener, verden giver Danmark på miljøområdet, giver jeg ikke meget for. Men jeg ønsker da ministeren et sundt og måske endda langt liv, når nu der ikke er udsigt til det for de kommende generationer.
Ubalanceret fleksjobudspil
Line Barfod, MF for Enhedslisten
Regeringen vil gøre førtidspension midlertidig og sende folk videre i fleksjob. Problemet er bare, at der allerede nu mangler over 10.000 fleksjob, og den nye reform skærer så drastisk i statstilskuddet til området, at det bliver endnu færre i fremtiden.
Hvis regeringen seriøst ønskede at begrænse antallet af førtidspensioner, burde de satse på den revalidering, som vi ved er et af de mest effektive midler til at få folk tilbage på arbejdsmarkedet. Og de burde sætte gang i den rehabilitering, som kommunerne fik ansvaret for med kommunalreformen, men ikke har haft ressourcer til at gøre noget ved.
I stedet foreslår regeringen nu en reform, der vil begrænse antallet af fleksjob og samtidig øge efterspørgslen på dem. Det vil ikke få flere førtidspensionister i job - det vil bare sende flere på ledighedsydelse.
VKO's drejebog virker ikke
Rune Møller Stahl, København
Den seneste måned har i den grad været domineret af udlændingedebatten. Først lancerede regeringen en stor debat om ghettoer.
Siden blev finansloven totalt overskygget af debatten om pointsystemet for familiesammenføring. Parallelt med dette har DF så kørt et korstog mod paraboler og tørklæder.
Hvis vi fulgte det sædvanlige manuskript for det politiske spil i Danmark, skulle en hel måned med udlændingedebat betyde et vælgerskred til højrefløjen. Især når det er lykkedes VKO at tydeliggøre uenigheder i oppositionen.
Men sådan har tingene ikke udviklet sig.
Medierne har sådan set fulgt drejebogen til punkt og prikke. De har rapporteret flittigt om hver eneste lille splittelse i oppositionen vedrørende pointsystemer. Og de har ladet VK gentage deres beskyldninger om slingrekurs.
Alligevel er det ikke gået som vanligt. Regeringen står ikke til fremgang i meningsmålingerne. Tværtimod ser det efter de seneste meningsmålinger ud til, at rød blok cementerer sit forspring.
Det kan simpelthen skyldes at folk interesserer sig for andre ting. En måling foretaget for Altinget i sidste uge om vælgernes prioriteter, viser at kun hos vælgere fra DF ligger udlændingespørgsmålet i top 3. Blandt alle andre vælgergrupper var økonomi, arbejdsløshed eller sundhed det væsentligste.
Blandt journalister har udlændingespørgsmålet stadig status af at være det store, dramatiske spørgsmål i dansk politik. Men meget tyder på, at vælgerne efterhånden er ligeglade.
Datafangst  frigør lægetid
Henrik Schroll, speciallæge i almen medicin, leder af Dansk Almenmedicinsk KvalitetsEnhed IT
Det nye datafangstsystem, der samler informationer om den enkelte patients helbred, har ført til voldsom debat i Information (24., 27. og 30. november). Måske fordi ordet kontrol er så negativt ladet? Men det er værd at huske, at i Datafangst drejer det sig om lægens egen kvalitetskontrol.
Ved diabetes kan Datafangstsystemet være et hjælpeværktøj til at bringe system i behandlingen, men det helt centrale er stadig lægens samtale med patienten om, hvad der 'giver mening' for vedkommende at ændre ved sin livsførelse. En gang om året kan lægen og patienten ud fra de konkrete data og patientens risiko sætte sig mål for det kommende års behandling. Resten af rutinekontrollerne varetages udmærket af en veluddannet sygeplejerske.
Med hjælpeværktøjet Datafangst får hun overblik og kan bedre identificere de patienter, hvis behandling skrider og hjælpe dem til at nå deres mål.  I en tid med stigende lægemangel i almen praksis giver denne opgavefordeling mening.
De frigjorte lægeressourcer kan så bruges til det egentlige lægearbejde som er samtalen med den enkelte patient.
Fatwa  over Wiki
Henrik Larsen, Værløse
Sarah Palin og den canadiske rådgiver Flanagan har udsendt en fatwa mod Wikileaks' stifter. Så meget for den højt besungne vestlige ytringsfrihed. Ak ja.
Ingen  barm at gribe i
L. Holgersen, København
I gårsdagens bogtillæg lufter kulturredaktør Peter Nielsen sin forargelse over Det Danske Akademis mangel på kvinder. Jeg er på ingen måde uenig med ham.
I samme bogtillæg, som redigeres af Peter Nielsen, er nævnt 27 bøger, hvoraf syv har en kvinde som forfatter, der er 11 artikler i tillægget, én er skrevet af en kvinde. Så måske skulle Peter Nielsen gribe i egen manglende barm, inden den mandige forargelse tager overhånd.
Klimakommuner
Jens la Cour, kampagneleder i Danmarks Naturfredningsforening
Danmarks Naturfredningsforening har, som det fremgår af Information d. 1. december, udviklet et koncept, der hedder klimakommuner. Mere end to tredjedele af landets kommuner har gennem de sidste tre år indgået en aftale med Danmarks Naturfredningsforening om at reducere deres CO2-udslip med minimum 2 pct.om året. Aftalen har givet kommunerne redskaber til at komme i gang med at opgøre og reducere deres CO2. Og i rigtig mange kommuner har aftalen affødt konkrete projekter, der reducerer CO2-udslippet. Det er i sig selv en succes.
Information påpeger, at det ikke er alle kommuner, der har indfriet deres reduktionsforpligtelser. Det er der forskellige årsager til. Nogle kommuner har haft startvanskeligheder, men forventer reduktion i det kommende år. Andre har slet og ret ikke formået at implementere konceptet.
Ifølge aftalen kan Danmarks Naturfredningsforening afbryde samarbejdet, hvis kommunen gennem tre år ikke møder deres målsætning for reduktion af CO2. Da meget få kommuner har været klimakommuner i tre år, er ingen aftaler brudt endnu.
Ud over at vurdere kommunernes indsats i et treårs perspektiv, analyserer Danmarks Naturfredningsforening løbende på kommunernes klimaarbejde - initiativer, handleplaner og reel reduktion. Er der ingen fremskridt, går foreningen i dialog med kommunen for at finde ud af, om samarbejdet kan fortsætte. Dansk Naturfredningforening følger med andre ord løbende op på udviklingen.
Nedtælling for VK-regeringen
Erik Dühring, Ballerup
Når Holland ikke vil indføre færdselsbegrænsninger i storbyerne, skal Danmark naturligvis heller ikke, siger skatteminister Troels Lund Poulsen (V). Det kan først komme på tale igen om 10-12 år, proklamerer han.
Nu kunne det jo godt tænkes, at VK-regeringen ikke sidder så lang tid.
Det er åbenbart ikke gået op for ministeren, at klokken for ham og den øvrige regering er faldet i slag. Hvilket vel heller ikke kan registreres på hans meget dyre Rolex-ur!
R tager ansvar - også socialt!
Anne Marie Geisler Andersen, MF og social- og psykiatriordfører for Radikale Venstre
Sarah Glerup roser her i Information vores klare afstandtagen til VKO's pointsystem (29. november). Men hun tilføjer, at det ikke må få vælgerne til at glemme, at Radikale Venstre på det økonomiske område er et meget højreorienteret parti, der bl.a. ønsker topskattelettelser og afskaffelse af efterlønnen.
Hvad, Glerup glemmer, er, at Radikale Venstres ønske om økonomiske reformer bygger på et ønske om at sikre penge til de, der har størst behov.
Vi vil udfase efterlønnen for at kunne sikre den nødvendige opprioritering af den psykiatriske indsats samt afskaffe de nedsatte sociale ydelser som kontanthjælpsloftet, 450-timers-reglen og starthjælpen, der skubber mennesker ud i fattigdom. Vi vil også sænke skatten på arbejde for at sikre arbejdsudbuddet, fordi vi fremover kommer til at mangle arbejdskraft, ikke mindst i den offentlige sektor.
Alt dette er til gavn for socialt udsatte. Vælgere, der både ønsker en anstændig udlændingepolitik og en socialt ansvarlig politik, kan trygt sætte kryds ved Radikale Venstre.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,4. december 2010,"Regeringen vil gøre førtidspension midlertidig og sende folk videre i fleksjob. Problemet er bare, at der allerede nu mangler over 10.000 fleksjob, og den nye reform skærer så drastisk i statstilskuddet til området, at det bliver endnu færre i fremtiden."
6632,/debat/2013/09/laeserbreve-8,Læserbreve,," 
	Fra bankunion til Eurostat

Søren Søndergaard, medlem af EU-Parlamentet for Folkebevægelsen mod EU

	I en artikel bragt i Information den 17. september er det ifølge professor Steen Nedergaard muligt, at Danmark kan tilslutte sig EU’s bankunion uden juridiske problemer. Dermed kan regeringen helt undgå at tage en folkeafstemning om bank-unionen.

	Men denne diskussion handler om mere end juridiske smuthuller. Den handler om dansk økonomisk politik og selvbestemmelse. Skal EU have lov til at lukke hr. og fru Jensens bank? Eller skal deres lokale bank hæfte med deres penge, når andre banker rundt- omkring i EU har bragt sig på fallittens rand?

	En sådan situation vil selvfølgelig meget hurtigt kalde på endnu mere økonomisk styring og kontrol fra EU’s side. Dermed er bankunionen et stort skridt mod en egentlig Eurostat, hvor økonomisk politik dikteres fra Bruxelles. Og selvom nogle EU-entusiaster sikkert har gode hensigter med bankunionen, er vejen til helvede som bekendt brolagt med gode intentioner.

	Jorden bliver varmere

Peter Langen, Danmarks Klimacenter, DMI

	I et læserbrev den 14. september skriver Marc D. Bangert, at CO2-udledning ikke er den eneste store synder i forhold til den globale opvarmning, da klimaforandringer sagtens kan skyldes naturlige udsving.

	Det er korrekt, at naturlige udsving spiller en vigtig rolle for tempoet i klimaets udvikling. For eksempel er den langsommere globale opvarmning nær jordens overflade de seneste 15 år sandsynligvis et udtryk for et naturligt udsving.

	Der findes mange eksempler på naturlige udsving, som periodevis svækker og forstærker opvarmningen, men bag det hele ligger en gradvis menneskeskabt opvarmning. Sammenlign med en trappe: Selv om hvert trin består af både et lodret og et vandret stykke, går det alligevel gradvist opad.

	Det samlede billede i en række videnskabelige studier er, at den menneskeskabte forøgelse af drivhuseffekten faktisk ville have givet en endnu større opvarmning over de seneste 50 år, hvis den ikke var blevet modvirket af naturlige effekter som ændret solaktivitet, vulkanudbrud og variationer i det tropiske Stillehav.

	Lad os indføre finansskatten

Søren Winther Lundby, adm. leder i Nyt Europa

	I EU er diskussionen om en skat på finansielle transaktioner igen aktuel. På obligationer og aktier tales der om en skat på 0,1 procent. På handlen med derivater er det planen at indføre en skat på 0,01 procent. Den EU-kommissær, der har ansvaret for området, har samtidig slået fast, at der ikke er juridiske problemer ved denne såkaldte Robin Hood-skat.

	De politiske problemer er der til gengæld endnu. Den danske regering er fortsat imod – forstå det, hvem der kan – men hvis Tyskland, Frankrig, Italien, Spanien, Østrig, Belgien, Estland, Grækenland, Slovakiet og Slovenien fortsat ønsker en skat, så kan den indføres.

	I Nyt Europa håber vi, det sker. Vi håber desuden, at Robin Hood-skatten kan blive en del af den forestående valgkamp til Europa-Parlamentet. Lad os se, hvem der bifalder en skat, og hvem der ikke gør.

	En Robin Hood-skat er et af mange tiltag, vi har brug for i bestræbelsen på at skabe og finansiere overgangen til bæredygtig økonomisk vækst.

	Det er ikke uden grund, at EU-diskussionerne om Robin Hood-skatten nævnes i China Daily. En Robin Hood-skat skal i første omgang indføres i Europa, men det er en sag af global betydning.

	Indsatte skal udsluses bedre

Majbrit Berlau, formand for Dansk Socialrådgiverforening

	I forlængelse af Informations artikel den 9. september om indsattes resocialisering fra de danske fængsler er det oplagt at pege på fordelene ved at udsluse de indsatte via kriminalforsorgens pensioner.

	Her får beboerne mulighed for at vænne sig til igen at skulle være samfundsborgere: De får egen læge og bliver berettiget til at modtage SU, kontanthjælp og andre offentlige ydelser. Ofte kan de passe arbejde eller uddannelse.

	Desuden har de adgang til selvbetjening af diverse offentlige services og kan få hjælp af personalet, primært socialrådgivere og pædagogiske assistenter, der har de nødvendige ressourcer til at støtte beboerne i overgangen. Disse ting er afgørende for resocialiseringen af indsatte. Tiltag som NemID, NemKonto og e-Boks er for eksempel helt ukendte for indsatte, der kommer ud efter lange fængselsstraffe. Desuden har den kommunale struktur ændret sig, så det er uklart, hvor man skal søge hjælp.

	Så en appel herfra skal være, at politikerne opnormerer antallet af pladser på pensionerne, så flere kan have gavn af ordningen. Samtidig kunne politikerne kigge på de eksisterende regler, som udelukker mange af de indsatte fra at blive udsluset via pensionerne.

	Togforliget er en forbrydelse

Karsten Holt Larsen, Vejle

	Det store togforlig er en forbrydelse mod vores små lokalsamfund, mod privatbilisterne og ikke mindst mod Jylland.

	Togplanen finansieres nemlig via stjålne midler fremskaffet ved uretmæssig udplyndring af Jyllands naturressourcer.

	Det er en forbrydelse, som Dansk Folkeparti er med til at begå, og togforliget vil med sikkerhed styrke politikerleden og leden ved DF.

	K fralægger sig kriseansvar

Leif Mentzel, København Ø

	Efter offentliggørelsen af Rangvid-udvalgets rapport, som lægger en del af skylden for finanskrisen på den tidligere VK-regering, siger tidligere økonomi- og erhvervsminister Brian Mikkelsen (K), at den daværende regering var uden skyld i den lemfældige økonomipolitik, der blev ført. Politikken var i stedet resultat af, at den daværende opposition konstant overbød VK-regeringen på det økonomiske område, lyder det.

	Men nu er det jo ingen naturret at være i regering, så hvis det var et problem, kunne Brian Mikkelsen have valgt at fralægge sig ansvaret dengang. Nu hælder han i stedet så meget vand ud af ørerne, at det minder om skybruddet i København. Hvad er det for en moral at udstille? Hvis Brian Mikkelsen er prototypen på minister i en fremtidig regering, så siger jeg velbekomme!




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,20. september 2013,"Søren Winther Lundby, adm. leder i Nyt Europa"
6516,/debat/2013/10/handelsunion-usa-raes-bunden,Handelsunion med USA bliver et ræs mod bunden,Rina Ronja Kari," 
	Forhandlingerne mellem USA og EU om en handelsunion er i fuld gang. En egentlig aftale nærmer sig med hastige skridt. Derfor er det nu, vi som befolkning skal på mærkerne. Det er nemlig snart sidste chance.

	Vi er i den lidt usædvanlige, men meget positive situation, at nogen har lækket EU’s forhandlingsmandat, og derfor ved vi faktisk ret meget om, hvad der foregår under forhandlingerne.

	Da de fortsat er i gang, kender vi naturligvis ikke det endelige resultat, men på baggrund af forhandlingsmandatet og forskellige meldinger fra forhandlerne, så kan man danne sig en nogenlunde fornuftig idé om, hvad det går ud på. Først og fremmest kan vi konstatere, at der allerede i dag er tale om minimale toldmure, og det handler derfor ikke om at lette handel mellem EU og USA ved at fjerne toldmure.

	Derimod handler det om at fjerne relaterede hindringer. Og det er bekymrende. Det drejer sig bl.a. om at liberalisere tjenesteydelser, om at deregulere og harmonisere regler for forbrugerbeskyttelse, miljø, fødevaresikkerhed, kapitalkontrol osv.

	Til skade for forbrugere og miljø

	Det skal bemærkes, at der med harmonisering menes, at der skal ske en gensidig anerkendelse, hvilket betyder, at når et kemikalie er godkendt i USA, så kan det finde sin vej til EU, selv om det ikke er godkendt her. Der er altså ikke tale om at indføre fælles høje minimumstandarder, som det enkelte land så kan gå videre fra.

	Vi er med andre ord på vej mod en velkendt situation fra EU’s indre marked: Man fjerner i høj grad såkaldte handelshindringer til glæde for nogle dele af erhvervslivet, men til stor skade for blandt andet forbrugerne, arbejderne, dyr og miljø. Der er en kedelig tendens til, at harmonisering betyder ensretning efter laveste fællesnævner. Tager vi laveste fællesnævner fra EU og USA’s regler, ser det sort ud.

	Tænk f.eks. på arbejdstagerrettigheder, herunder retten til at organisere sig og til kollektive kampskridt. Her har vi set angreb fra EU på f.eks. blokaderetten med henvisning til Det Indre Marked.

	Men hvis det indre marked udvides til også at omfatte USA, må vi se på, hvordan rettighederne er dér, og det ser endnu dårligere ud. USA har f.eks. ikke ratificeret konventionen om Foreningsfrihed og beskyttelse af organisationsretten (Nr. 87) eller konventionen om Organisationsretten og den kollektive forhandlingsret (Nr. 98). Begge dele må ellers siges at være centrale for faglig organisering.

	Når vi skal danne et indre marked med USA, er der virkelig grund til at være bekymret for, hvad det vil gøre ved vores arbejdsmarkedsmodel. Det er ikke et spørgsmål om, at man direkte vil indføre fælles lovgivning, men derimod et spørgsmål om, at vi risikerer begrænsninger af de faglige kampskridt, da de kan ses som handelshindringer. Dermed risikerer vi et ræs mod laveste fællesnævner, hvor arbejdspladserne i endnu højere grad flytter derhen, hvor lønnen er elendig, og arbejdstagerrettighederne er stort set ikke eksisterende.

	Et andet emne er forsigtighedsprincippet. Hvor man i EU siger, at man anlægger et forsigtighedsprincip, der betyder, at hvis der er tvivl om, hvorvidt f.eks. en fødevare er sikker, så bliver den først godkendt, når det er undersøgt. Det kan sagtens diskuteres, om det faktisk også sker, men det er i hvert tilfælde princippet. I USA er man ikke særlig glade for det princip, det opfattes som besværligt og som en hindring for hurtigt at eksportere vare fra USA til EU. Derfor er det også et element, som USA meget gerne ser fjernet eller som minimum udvandet.

	Lovgiver lagt i lænker

	Udover harmonisering efter laveste fællesnævner er der flere andre bekymrende ting på bordet. Den del, der handler om investeringsaftaler, kan få det til at gippe i rigtig mange.

	Princippet i investeringsaftalen er, at erhvervslivet skal føle sig tryg ved at investere i et andet land. Virksomhedsejerne skal være sikre på, at landet ikke ændrer sin lovgivning, så de mister indtjening.

	Vi har allerede set en sådan aftale i funktion mellem bl.a. USA og Canada. Sidstnævnte endte dog med at insistere på ændringer i aftalen, da konsekvenserne var for canadierne var store og for negative. Konsekvensen af aftalen er, at en virksomhed kan indklage et land for et, hvis det pågældende land gør noget, som vil skade virksomhedens fremtidige indtjening.

	Lad os tage et tænkt eksempel: Hvis aftalen er trådt i kraft, og Folketinget finder ud af, at de gerne vil hæve aldersgrænsen for, hvornår man må købe smøger, ja så kan en tobaksvirksomhed indklage Danmark for at skade deres fremtidige indtjening. Resultatet kan enten blive, at Danmark skal kompensere for den tabte forventede indtjening eller simpelthen droppe lovgivningen.

	Det er en helt enorm magt at overgive til virksomhederne, at de folkevalgte politikere hele tiden skal spørge erhvervslivet, om en given lov kan komme til at skade nogens forventede fremtidige indtjening. For at gøre ondt værre, skal sagerne ikke føres ved de nationale domstole.

	Nej, virksomheden kan vælge at føre den ved en international voldgiftsret – f.eks. Verdensbankens voldgiftsret (ICSID).

	Der er altså ikke tale om et domstolssystem, som vi kender det, men derimod om lukkede paneler, hvor parterne selv udpeger panelet, og hvor man f.eks. ikke kan kræve åbenhed om processen. Dermed bliver offentligheden i høj grad sat af.

	Erhvervslivet får frit spil

	Konsekvenserne af en sådan investeringsaftale oplevede Canada i 1994. Landet overvejede at indføre regler, der betød, at cigaretpakkerne skulle være brune og uden så mange logoer, men med tydelige advarsler.

	Det fik USA’s to største tobaksproducenter, Philip Morris (Marlboro, Parliament) og R.J. Reynolds Tobacco Company (Camel, Lucky Strike) til at reagere. De kontaktede sundhedsudvalget og orienterede dem om, at et sådant indgreb ville krænke et beskyttet varemærke jævnfør handelsaftalen mellem USA og Canada.

	Tobaksproducenterne oplyste, at de ville anlægge sag med krav om erstatning på hundrede millioner af dollar. Ved tanken om det store erstatningskrav og omkostningerne ved selve sagen endte parlamentet med at droppe forslaget. Der er altså i høj grad tale om, at man kortslutter hele den demokratiske proces, og i stedet for overlader det til erhvervslivet at beslutte, om vi gerne må indføre beskyttelse af f.eks. forbrugere, miljø osv.

	I Danmark har der været rigtig mange pæne ord om forhandlingerne og om intentionen om at lave en handelsunion. Det kan undre, og man kan kun håbe, at baggrunden for den brede opbakning fra Folketingets partier (undtaget Enhedslisten) er, at man ikke rigtig har sat sig ind i, hvad forhandlingerne handler om. Måske er det simpelthen et udtryk for, at det da lyder meget uskyldigt at handle med USA?

	Hvis det er tilfældet, er det på tide, at I, kære folketingspolitikere, vågner op. Og det er vist også på tide, at befolkningen siger klart fra. Det er fint med samhandel, men at deltage i et ræs mod bunden er jo idioti, og det vil vi naturligvis ikke være med til.

Rina Ronja Kari er talsperson for Folkebevægelsen mod EU




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",40.0,7. oktober 2013,"	Princippet i investeringsaftalen er, at erhvervslivet skal føle sig tryg ved at investere i et andet land. Virksomhedsejerne skal være sikre på, at landet ikke ændrer sin lovgivning, så de mister indtjening."
11035,/debat/2011/11/laeserbreve-4,Læserbreve,Informations Webredaktion," Tåbelige love om fedt og postkasser
Søren Blaabjerg, Hørning
De nye fedtafgifter har forudsigeligt nok overhovedet ikke ændret på den danske befolknings indkøbsvaner. Beslutningen er blot et blandt mange eksempler på, at de politiske beslutninger her i landet i øjeblikket sker uden noget sagligt belæg eller underbygget af nogen form for vidensbaseret teori.
De er kun baseret på banale postulater, vage formodninger om den gældende situationen, eller simpelthen lavet i al hast og med hovedet under armen.
Et andet eksempel er den nye postlov, der for tiden koster borgerne milliarder af kroner til fritstående standere, opbrydning af fortovsbelægninger og så videre, og det vil gøre hverdagen besværligere for tusindvis af borgere — især de ældre og svagelige — der nu i al slags vejr må have overtøjet på for at hente dagens høst af reklametryksager og post.
Disse love føjer endnu flere skæmmende og overflødige elementer til flommen af uskønt gadeinventar, i øvrigt et oplagt mål for vandalisme og graffiti.
Regeringen nægter at svare om EU
Merete Riisager, EU-ordfører, (LA)
Europa bløder. Den europæiske gældskrise buldrer derudaf, og EU reagerer ved at styre medlemslandenes økonomi i højere og højere grad. Alligevel nægter regeringen at svare på, hvad de konkrete konsekvenser af det stadig tættere finanspolitiske samarbejde i Europa bliver for Danmark.
Det var åbenlyst, da Liberal Alliance i tirsdags havde indkaldt til en forespørgselsdebat i Folketinget om emnet.
Danmark er allerede trådt ind i den såkaldte Euro Plus Pagt — en aftale, der medfører endnu tættere koordinering af den økonomiske politik mellem EU-lande både inden for og uden for euroen.
Det betyder, at vi reelt er ved at slippe tøjlerne i forhold til vores egen økonomi. Jeg synes, det er tankevækkende, at regeringen ikke vil forholde sig til så vigtigt et spørgsmål.
Espersens argumenter er for svage
Finn Gunst, Brønshøj
I DR2 Deadline 22. november når Søren Espersens (DF) manipulationer om Israel-Palæstina nye højder: Israelerne bygger huse på besat område, det er smukt at bygge huse — ergo er det en god og menneskevenlig handling, Israel begår!
Det er ikke sagt dummere siden Holbergs Erasmus Montanus, og Espersen ignorerer totalt palæstinensernes smertelige problemer i forhold til byggerierne.
Intervieweren havde øjensynligt svært ved at finde en grimasse, der kunne passe, men når han nu har sundet sig, kunne han måske bringe et indslag om de mange israelere, der også er dødtrætte af bosætternes byggerier?
Frivillighed og hattedamer
Karsten Paarup, Skals
Listen over frivillige hjælpeorganisationer, der tilbyder julehjælp, er lang, og nogle af organisationerne er endda opdelt i fire lokalorganisationer i samme kommune som repræsenterer hver sin lille by. De insisterer ofte på at overlevere gaver personligt til de ’fattige’.
Det lugter mere af profilering af organisationen end hjælp til de trængende. Og hvor meget tid bruges der ikke hos organisationer og socialforvaltninger på at administrere det hele?
De mest ressourcestærke skal nok få søgt hele vejen rundt, mere tvivlsomt er det med dem, der måske trænger allermest.
Der er forskellige kriterier for tildeling af julehjælp; børnefamilier prioriteres hvorimod gaveregnen sjældent omfatter enlige flygtninge under 25 år, selvom de nok er dem, der trænger allermest i år.
Vi skal ikke fjerne julehjælpen, som Joachim B. Olsen (LA) foreslår, men hvad med at vende tilbage til en rimelig social ydelse? Hvad med at lade det offentlige stå med ansvaret og hjælpe særligt udsatte, uden at de skal passe ind i en eller anden kasse?
Jeg tvivler stærkt på, at de frivillige kan koordinere indsatsen med alle deres særinteresser, og det er usmageligt at indbyde vores fattige til dette tiggeri.
Sikke et julecirkus: Det er ulækkert at være med til.
Markedskræfter i medierne
Martin Nørlev, Odense
Carsten Kofoed ser spøgelser i sit læserbrev 23. november. Jeg vil give ham ret i, at TV 2 har sine fejl — navnlig journalistisk, som snart gør sig gældende for alle danske medier, der ikke er et gammelt dagblad.
Kofoed mener, at TV 2 er styret af Venstre og reklamepenge. Det er cirka lige så dumt som at påstå, at DR er en gruppe røde lejesvende.
Det kaldes frie markedskræfter, mens Kofoed taler for et udemokratisk medielandskab i Danmark. Sikke en god idé!
De magtfulde nationers fællestræk
Thomas Bonde, København
De fire centralistiske magtstrukturer som på væsentligste vis indvirkede på historiens gang i det 20. århundrede, Sovjet, Nazi-Tyskland, USA og Kina, har/havde alle følgende fællesnævnere:
Aggressiv udenrigspolitik, konstant oprustning, besiddelse af masseødelæggelsesvåben, administrativ ugennemsigtighed, statspropaganda, forfølgelse af dissidenter, magtfulde efterretningstjenester uden folkelig kontrol, massiv overvågning af egen befolkning, massefængslinger og internering i arbejdslejre, systematiseret tortur, samarbejde med autokratiske regimer og generel forkærlighed for koncentration af magten på ganske få hænder.
Med ovenstående in mente er det ganske interessant, at det alle dage har været helt legitimt at støtte op om USA, som de fleste af vores politikere jo som bekendt gør. Det forvolder hverken løftede øjenbryn eller pegefingre.
Moral er godt — dobbeltmoral er dobbelt så godt.
Husk at R får penge fra Mærsk
Kjeld Madsen, Århus
Information spørger i lederen 23. november, hvorfor klima -og energiminister Martin Lidegaard (R) tøver med at lade uvildige fagfolk gennemgå aftalen med Mærsk-koncernen om den danske nordsøolie, som ministeren for otte år siden var med til sammen med den borgerlige regering at forhandle og underskrive.
Mon det kan skyldes den banale omstændighed, at de radikale, på lige fod med de andre borgerlige partier, der underskrev nordsøaftalen, modtager valgstøttepenge fra Mærsk?
Man bider jo ikke den hånd, der fodrer.
Frirum til både kvinder og mænd
Peter Knap, Aalborg
Selvfølgelig skal kvinderne da have en etage for sig selv, som på Hotel Bella Sky.
Og en etage med porno og høj cigarføring til mænd, sådan som Pia Adelsteen (DF) foreslår, virker lidt plat på mig.
Det, vi mænd virkelig ønsker, er at få de frirum tilbage, som feministerne tog fra os i ligestillingens navn.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,25. november 2011,"Vi skal ikke fjerne julehjælpen, som Joachim B. Olsen (LA) foreslår, men hvad med at vende tilbage til en rimelig social ydelse? Hvad med at lade det offentlige stå med ansvaret og hjælpe særligt udsatte, uden at de skal passe ind i en eller anden kasse?"
3784,/debat/2014/11/tom-illner-vind-50-aar-sund-socialkonservativ-opdragelse,"Tom Illner Vind, 50 år: Hvordan skal forældre forholde sig til alt det, når deres tid, kræfter, viden og kompetencer ikke slår til?",Tom Illner Vind," Jeg er barn af 70'erne, og dengang havde vi heller ikke forældre eller et uddannelsessystem, der klædte os ordentligt på til det samfund, der ventede os.
De teorier, der blev skabt i LSD-lyset fra 70'erne, har præget al pædagogisk tænkning og dermed påvirket hele det danske tanke- og værdisæt. Selvom mange kan se, at noget er galt i familierne, folkeskolen og på ungdomsuddannelserne, foreslår mange eksperter og politikere ""nye"" løsninger, der stadig bunder i den 70'er-inspirerede pædagogiske tænkning. En pædagogik, der har spillet fallit, hvor det har været forsøgt.
Vi står i dag med en virkelighed, hvor Pisa påpeger, at produktiviteten er svær at øge i den danske folkeskole, da børnene ikke er undervisningsparate. Dertil kommer, at danske børn og unge har europarekorden i indtagelse af alkohol og stoffer. Regeringens svar er et folkeskoleeksperiment, hvor børn institutionaliseres yderligere uden at have gjort helt op med den laissez fair-opdragelse og pædagogik, der har været en hovedårsag til de problemer, vi står med.
Hvordan skal forældre forholde sig til alt det, når deres tid, kræfter, viden og kompetencer ikke slår til? Før børn og unge kan respektere fællesskabets regler, arbejde og fungere fornuftigt samt tage vare på sig selv og andre, skal de have lært det gennem en eller anden form for sund socialkonservativ opdragelse eller skoling. En sådan opdragelse vil sikre nødvendige kompetencer og værdier, der kan give unge færdigheder og et indre kompas, der giver en reel mulighed for, at de kan få en velfungerende tilværelse – og selv opbygge en velfungerende familie i en kaotisk konkurrenceverden, der bliver endnu mere kompleks og presset.
",0.0,11. november 2014," Jeg er barn af 70'erne, og dengang havde vi heller ikke forældre eller et uddannelsessystem, der klædte os ordentligt på til det samfund, der ventede os."
9647,/debat/2012/07/thorning-eu,Hvad vil Thorning med EU?,Nikolaj Villumsen," Helle Thorning-Schmidt slutter det danske EU-formandskab med på den ene side at erklære sig skeptisk over for dansk deltagelse i en EU-finansunion, samtidig med at hun roser den vækstpakke, som netop er blevet vedtaget på EU-topmødet.
Selv om jeg bifalder Helle Thornings skepsis over for finansunionen og delvise anerkendelse af, at EU’s økonomiske politik spiller fallit, bør opsplitningen af EU give hende anledning til at forholde sig langt mere eksplicit til den nuværende integrationsproces og med langt større diskussionslyst. For hvad ønsker statsministeren sig egentlig for fremtidens EU?
Siden Helle Thorning stadig går ind for, at vi skal være en del af euroen, mener hun så også, at vi skal være med i en finanspolitisk union i fremtiden?
Optakten til yderligere økonomisk integration i EU bør i hvert fald være startskuddet til en diskussion af, hvorvidt EU skal fortsætte som hidtil, eller om det er på tide at overveje nye muligheder for det europæiske samarbejde. Vækstpakken indeholder for mig at se meget lidt vækst og mange flere af de nedskæringer og stramninger, som vi har set hidtil – senest med finanspagten.
Og ideen om en decideret finansunion er den seneste udvikling i EU’s velfærds- og lønmodtagerfjendtlige politik, hvor eurolandene skal centralisere deres beslutninger om skatter og sociale ydelser i Bruxelles og sættes under endnu strammere kontrol ind med deres finanslove.
Bankpakker og løndumping
Hverken en finansunion eller fortsættelsen af den hidtidige nedskæringspolitik kan sikre vækst og arbejdspladser i EU.
Til gengæld sikrer begge dele løndumping og bankpakker, som indeholder langt, langt flere penge end dem, der er sat af til vækst.
En socialdemokratisk ledet regering kunne med fordel vælge at agere bannerførere for de, som ønsker et europæisk samarbejde, som respekterer folkestyre og prioriterer velfærd.
Men det kræver selvfølgelig, at man vil et mere socialt Europa.
Uanset hvad Helle Thornings vision for Europa er, bør hun stille den vision til skue og til diskussion.
",15.0,3. juli 2012,"En socialdemokratisk ledet regering kunne med fordel vælge at agere bannerførere for de, som ønsker et europæisk samarbejde, som respekterer folkestyre og prioriterer velfærd."
11704,/debat/2011/08/laeserbreve-17,Læserbreve,Informations Webredaktion," Demokratiet er truet
Ulla Bomand Johansen, Brønshøj
Nedlæggelse af regionerne har intet med effektivisering at gøre, som Villum Christensen påstår i et læserbrev mandag 8. august. Derimod betyder det en yderligere forringelse af demokratiet i Danmark. Det næste bliver vel nedlæggelse af kommunerne?
Som samfunds- og valgforskeren Roger Buch flere gange har forklaret, har det formindskede antal kommuner ikke bevirket besparelser. Til gengæld er der i dag meget lidt kontakt mellem kommunernes borgere og de få folkevalgte kommunalbestyrelsesmedlemmer. Demokratiet er blevet nedprioriteret.
Når nu regionerne ønskes nedlagt, vil endnu et folkevalgt led forsvinde. Altså en yderligere nedprioritering af demokratiet.
Det er fantastisk. For hvorfor er det nu lige, at danske jagerpiloter deltager i NATO's beskydninger af Libyen? Og hvorfor er der danske soldater i Afghanistan? Jo, de skulle gerne være med til at afskaffe fåmandsvælderne og give mulighed for folkenes medbestemmelse; men i Danmark vil adskillige politiske partier afskaffe folks medbestemmelse og indføre fåmandsvælde.
Farvel til den frie leg
John Aasted Halse, psykolog, medlem af Børnerådet
Nu skal børn i vuggestuer og børnehaver til at lære noget. Det skal være slut med hippiepædagogikken, som socialministeren anfører. Det forslag, hun har fremsat om mere læring i dagtilbuddene, føjer sig til en række foregående tiltag:
Tidligere skolestart, længere skoledage, læring i SFO'erne, mere voksenovervågning, mere skoleorientering, flere læreplaner, flere tests, mere disciplinering, mindre fri leg, mindre fantasi og kreativitet, mindre selvbestemmelse og mindre selvvalgt fordybelse.
Dagtilbuddene skal i lighed med skolefritidsordningerne fungere som skolens forlængede arm med aktiviteter, der så at sige tager forskud på skolens undervisning. Hvor kvaliteten af pædagogikken næsten kun måles i forhold til antallet af gåture, miljøprojekter, flettede bordskånere, perleplader og sproglig formåen.
Man kunne sige, at det er godt nok, for 'børn kan godt lide at være beskæftiget med noget meningsfuldt'. Selvfølgelig, men der er som oftest ret stor forskel på, hvad børn og voksne opfatter som vigtigt og meningsfuldt.
Børn må naturligvis gerne lære noget i deres institution, men de skal ikke undervises. Dét er skolens anliggende. Hvis børn bliver frataget deres naturlige initiativ og ikke får tilstrækkeligt med muligheder for selv at finde på, bliver de passive og usikre. Børn, der til gengæld selv får lov at udforske og undersøge, som får opgaver, de kan løse, og som de er motiverede for, bliver stærke.
Test alle hele tiden
Hans Houmøller, Rødovre
Jeg synes, vi skal tage skridtet fuld ud med hensyn til nationale tests, nu hvor børnehaverne nu står for skud. Hvorfor ikke køre helt i bund og lave forældreplaner og nationale tests fra det øjeblik et kommende forældrepars samleje påbegyndes? Jo før, desto bedre.
Der kan eventuelt senere suppleres med ditto i den anden ende af livet, således at vi kan blive trappet ned og ud af livet på en ordentlig og kontrolleret måde. Ideen er hermed givet gratis videre til regeringen.
Opgør med privatskoler
Anne-Mette Wehmüller, folketingskandidat, København (SF)
Forældre søger privatskole til deres barn på grund af bekymring for fagligheden. Men folkeskolen er bedre en sit rygte. Senest dokumenterede Information 13. juli, at folkeskoler med elever fra økonomisk og socialt svage hjem klarer sig langt bedre end forventet. Dermed har folkeskolen dokumenteret, at der er et kæmpe solidt fundament at bygge på, og at også de velstillede og begavede med sindsro kan sende deres børn i den lokale folkeskole.
Privatskolerne har bestemt deres berettigelse som ramme for dem, der ønsker særlige pædagogiske retninger eller andre særlige undervisningsforhold for deres børn. Men privatskoler i en grad, der svarer til en tredjedel af eleverne i en by har ikke deres berettigelse.
På Østerbro har en privatskole for hver elev op til 48.000 kroner om året til drift; til sammenligning har en folkeskole op til 33.000 kroner om året. Dette tilskudssystem skaber et A- og B-samfund, hvor man som i England kan diskutere, hvilken fornem skole man har gået på, og hvor det med tiden kan få betydning for ens karrieremuligheder.
Men det indgik ikke i statsministerens 360-graders eftersyn, og det må en ny regering tage sig af. Det bliver en stor opgave at sikre, at bekymringen om folkeskolernes faglighed bliver gjort til skamme.
Strømsludder
Frank Hejndorf, Lyngby
Strøm kan transmitteres trådløst, og det har man kunnet gøre i mere end hundred år, skriver Christian de Connick Lucas i et læserbrev mandag 8. august. Han synes, det er meget pinligt, at det ikke for længst er gået op for jernbanerne, nu hvor skinnenettet skal elektrificeres.
Det er nyt for mig at høre, at det kan lade sig gøre, men værre er det, at DSB heller ikke er klar over det. Tænk på, hvad der kan spares af ledninger og kabler fremover, hvis samfundet lader sig inspirere af læserbrev-skriveren.
Vælg omtanke
Johnny Werngreen, Esbjerg
Anders Fogh Rasmussen fastslog i sin første nytårstale, at politik handler om holdninger. Lars Løkke Rasmussen udnævnte Peter Christensen og Troels Lund Poulsen til ministre, fordi de har stærke holdninger.
Tværtimod burde politikere og ministre vælges ud fra deres evner til at træffe beslutninger på grundlag af viden, omtanke og anstændighed.
Langt ude, Høgsbro
Finn Årup Nielsen, Lyngby
Kjeld Høgsbros sammenligning den 5. august af Anders Breivik med kemoterapi er ganske enkelt Søren Pind-upassende. I kemoterapi informeres patienten og kan selv træffe det svære valg. Det kan så sandelig ikke siges om ofrene fra holocaust og Utøya!
Mener kronikøren virkelig, at læger og sygeplejersker »overskrider almindelige menneskelige hensyn«, når de behandler for kræft? Jeg mener, kultursociologen er langt ude: Sundhedspersonalet behandler vel netop af menneskelige hensyn, så godt som hospitalsbudgettet nu tillader.
Pinlige gode råd
Ida Marie Skydsgaard, København, musikpædagog
Jeg ved ikke, om det er oprørende, pinligt eller bare trist at læse Mette Klingseys lettere nedladende gode råd til de danske musikskoler i artiklen Lav et band (2. august). Hendes gode råd er forpassede. Fakta er, at lærermøder, musikpædagogiske dage og faglig udvikling har været og er i fuld gang rundt omkring i landets musikskoler på trods af de besparelser, der har været også på dette område.
Hvad lærerbands angår, har man også det mange steder. De omfatter dog ikke hele lærerstaben, da det er økonomisk og tidsmæssigt umuligt i den kommunale virkelighed. Og jeg håber da ikke, at tanken er, at vi skal kompensere for dårligt psykisk arbejdsmiljø i vores fritid.
De gode råd skyder altså fuldstændig forbi. Faktum er, at alenearbejde er et reelt problem for det psykiske arbejdsmiljø i musikskolerne. Lærerne er i hverdagen spredt ud på kommunernes skoler efter almindelig skoletid, så der er sjældent andre voksne på skolerne.
Man har flere steder forsøgt at samle lærerkræfterne på udvalgte skoler, men dette kan være næsten umuligt grundet elevgrundlag og lokalemangel. Mere viden kan hentes hos Dansk Musikpædagogisk Forening. Bedre held næste gang.
Flere tog, ikke mere flytrafik
Eigil og Lone Kluge Larsen, Herlufmagle
Skal vi fremover kunne komme fra Ringsted til Middelfart ad luftvejen? Ifølge Ellen Trane Nørby (V), bør den kollektive trafik fremmes ved at satse på flytrafikken. Hendes vision om at styrke flytrafikken mellem landsdelene møder støtte fra Magnus Heunicke (S).
Har politikerne da helt glemt klimaaftalerne? For ikke at tale om de beregninger, der klart viser, at de foreløbigt opstillede mindstemål for tilladt CO2-udslip, er helt utilstrækkelige.
Ansvarlige politikere kan da ikke gå ind for at bruge skattekroner til at etablere flere flyafgange og sløjfe lufthavnsafgifterne, så vi dræner statskassen for midler. Penge, der i stedet burde investeres i klima- og miljøvenlige løsninger som elektrificering og stabilisering af togdriften, udbygning og ordentlig vedligeholdelse af skinnerne samt billigere togbilletter.
Et sats på togdriften ville desuden være det første skridt i retning af en øget del af varetransporten sat på skinner, så udbygning af motorvejsnettet kunne spares. Mere lufttrafik giver mere CO2-udslip, og mere togtrafik giver mindre CO2-udslip.
Hvis vi ser os omkring i verden, ser vi allerede nu en række af de forandringer i klimaet, som betyder katastrofer for tusindvis af mennesker i de områder, der rammes.
Er tiden til fornuftige og ansvarlige målsætninger ikke snart inde?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,11. august 2011,Er tiden til fornuftige og ansvarlige målsætninger ikke snart inde?
8168,/debat/2013/02/sprog-foelge-land-fly,Sprog følge eller land fly?,Mette Kirk,"  
Efter mere end 10 år i den politiske kulde er modersmålsundervisning igen inde i varmen med regeringens planer om nye forsøg. Man aner et opgør med ‘dansk, dansk, dansk-diskursen‘ og en tiltrængt vilje til rent faktisk at få undersøgt, om modersmålsundervisningen har den positive effekt på tosprogede børns indlæring, som flere forskere og pædagogiske eksperter i årevis har råbt højt om.
Og tak for det. I en situation, hvor omkring hver tiende elev i folkeskolen har en anden etnisk oprindelse end dansk, og hvor statistikker for en del af disse elevers vedkommende peger i en uheldig retning, er det i vores optik et overordentlig vigtigt område at få afdækket.
Lad os få belyst, om der i modersmålsundervisning ligger et potentiale, der kan styrke elevernes færdigheder i fag som dansk og matematik. Så kan skeptiske modargumenter om de praktiske og økonomiske udfordringer, der vil være forbundet med at dække alle sprog klasseværelserne vente, indtil der foreligger nogle håndgribelige resultater, de kan holdes op imod.
Et skridt væk fra den monokulturelle, etsprogede skole
En kortlægning af 79 kommuners modersmålsundervisning i skoleåret 2007/08 viste, at kun halvdelen udbød modersmålsundervisning det pågældende år. Af dem fulgte langt de fleste den politiske linje fra 2002, som har betydet en øget privatisering af modersmålsundervisningen til børn fra tredjelande, mens elever fra EU/EØS-lande, Grønland og Færøerne fortsat har ret til at modersmålsundervisning betalt af det offentlige.
Udviklingen er gået i retning af en monokulturel, etsproget folkeskole, hvor i hvert fald kun nogle former for tosprogethed betragtes som en ressource. Advarsler om ulige vilkår, øget marginalisering og diskriminerende forskelsbehandling er hidtil blevet fejet væk med argumenter om øget fokus på dansk og krav om at tilpasse sig.
Retur til en anerkendende tilgang til modersmål
Forhåbentlig er regeringens forsøg et lille tegn på, at eksperters advarsler og anbefalinger gennem mange år nu får en reel chance for at vise, om de holder vand. Det skylder man de minoriteter, der gennem ti år har oplevet, hvad der nærmest har haft karakter af en kriminalisering af deres sproglige rødder.
For de minoritetsfamilier, vi løbende er i kontakt med, har modersmålet stor betydning. Det er en vigtig del af deres kulturelle bagage, identitet og selvforståelse, og for den ældre generation er det fortsat det sprog, de føler sig bedst hjemme i. Derfor er der blandt forældrene et naturligt ønske om, at børnene udover at blive gode til dansk også lærer deres modersmål, og samtidig er det vigtigt for dem at møde anerkendelse fra samfundets side i forhold til deres modersmål.
Det billede tegner sig også i førnævnte kortlægning, som indeholder en kvalitativ undersøgelse af minoritetsforældres syn på modersmålsundervisning. Her er det tydeligt, at forældrene ser deres børns tosprogethed som en ressource, der på sigt vil være en gevinst for samfundet. Samtidig peger de fleste på, at udviklingen af modersmålet har betydning for børnenes socialisering, opdragelse og uddannelsesmuligheder.
Blandt dem som bliver tilbudt modersmålsundervisning er der en opfattelse af, at undervisningsformen tilbyder en del mere end blot en faglig effekt. Den rummer en vigtig værdi i sig selv, som også på det personlige plan smitter af på det enkelte barn.
En styrket tilknytning til folkets skole
For øjeblikket ser vi desværre en bekymrende tendens til, at flere og flere minoritetsforældre vælger folkeskolen fra.  Og vi ved, at modersmålsundervisning vejer tungt, når skolevalget træffes. Det opfattes af mange som et tegn på, at folkeskolen også er for dem. At de er velkomne. Og at uanset, hvor i verden de kommer fra, så anerkendes deres modersmål og kulturelle baggrund.
Derfor er det også vigtigt som politiker og kommune at holde sig for øje, at der ligger et vigtigt signal i modersmålsundervisningen. Den kan være med til at styrke troværdigheden i udmeldingerne om, at man ønsker at skabe en folkeskole, der er for alle, og som giver alle elever lige muligheder for at blive dygtige.
Modersmålsundervisning vil uagtet resultaterne af det kommende forsøg, ikke være en mirakelkur, der kan stå alene i jagten på at ændre de tosprogede elevers faglige halten efter i ranglisterne. Der er massive sociale, økonomiske og boligpolitiske udfordringer, som skal løses. Men er der hold i holdningerne om, at modersmålsundervisning har afgørende betydning for børns personlige og faglige udvikling, er det da et oplagt sted at sætte ind til en start. Lad os om ikke andet give plads til at få det undersøgt, inden koret af kritikere sender modersmålsundervisningen uden for døren igen. 
Mette Kirk er projektleder i Forældreforeningen Brug Folkeskolen
",12.0,2. februar 2013,"Derfor er det også vigtigt som politiker og kommune at holde sig for øje, at der ligger et vigtigt signal i modersmålsundervisningen. Den kan være med til at styrke troværdigheden i udmeldingerne om, at man ønsker at skabe en folkeskole, der er for alle, og som giver alle elever lige muligheder for at blive dygtige."
10142,/debat/2012/04/laeserbreve-9,Læserbreve,Informations Webredaktion," Parallel ensretning
Jørgen Christian Wind Nielsen, Hellerup
Anna Mee Allerslev og Kasper Johansen (R) fra Københavns kommune efterlyser en offentlig sprogpolitik, »så vi kan sikre sprogenes sameksistens«.
Der findes allerede en offentlig sprogpolitik, men endnu ikke i form af en sproglov. Sprogpolitikken bygger på parallelsprogsprincippet om dansk og engelsk. Det styrker måske dansk, og helt sikkert engelsk, men samtidig blokerer det for myndighedernes brug af andre sprog.
Gladsaxe kommune har erkendt behovet for at servicere brugere på andre sprog, og har indtil videre løst problemet ved at lægge Google translate på deres hjemmeside. Københavns kommune har derimod ladet sig fange ind af parallelsprogsprincippet.
I Berlingske 20. oktober 2011 udtalte tovholderen for de digitale ambassadører i borgerservice, at halvdelen af de borgere, der henvender sig, ikke taler dansk endnu. »Derfor har vi et kæmpe ønske om at det bliver oversat til engelsk«, sagde han.
Så må vi jo håbe, at de behersker engelsk.
Unfair kritik af Kommissionen
Jørgen Mark Pedersen, Randers
EU prøver at komme borgerne mere ved, men får ikke megen hjælp af Casper Dall, som 9. april kommenterer borgerdeltagelsen nedladende.
Han skoser kommissionen for ikke at forpligte sig på at følge initiativerne. Han burde overveje, hvordan han selv som EU-kommissær ville have det med at blive pålagt at arbejde for f.eks. et forbud mod abort.
For Casper Dall skal ikke undre sig over, at der ikke allerede er initiativer at stemme på. De skal nemlig først registreres hos kommissionen, hvilket udtrykkeligt fremgår af borgerinitiativets website.
Forskellige grupper har varslet initiativer om rent drikkevand, mediepluralisme, sammenlignelig pointgivning i uddannelsessystemer, stemmeret hvor man bor, homovielser, borgerløn, lov mod lagring af personfølsomme data og altså et forbud mod abort.
EU har stor magt, alligevel har vi ingen europæisk offentlighed. Skyldes det, at journalister hellere vil skrive den hurtige og nemme historie om EU’s flejnskallede sexappeal?
Håndværkere på skolebæken
Ole Bidsted, København
Den eneste videregående uddannelse håndværkerne uden studentereksamen kan tage, er bygningskonstruktør.
De kan kun komme ind via kvote 2, som den tidligere regering skar ned, så andelen af faglærte på uddannelsen blev en minoritet.
Uden at det vil koste en øre kan uddannelsesminister Morten Østergaard (R) skabe en større faglig balance ved at øge andelen af håndværkere. Vil han det?
Lav skat bedre end jobpræmie
Joachim B. Olsen, beskæftigelsesordfører, (LA)
Først afskaffede regeringen kontanthjælpsloftet med videre. Nu foreslår de så at give langtidsledige kontanthjælpsmodtagere, der kommer i job, en såkaldt jobpræmie på 600 skattefri kroner om måneden.
Det er altid noget, at regeringen har indset, at den høje skat gør det mindre attraktivt at arbejde, men hvorfor gøre det hele så besværligt med jobpræmier, når man bare kan sænke skatten?
Det vil komme langt flere til gavn, øge incitamentet til at skifte passiv forsørgelse ud med arbejde og i sidste ende øge arbejdsudbuddet.
Kryds ved teater
Joakim Øster, Viby
Kære Mattias Tesfaye: At du blev valgt til næstformand i SF rejser et par relevante spørgsmål:
Hvis manhar en videregående uddannelse, og medsin stemme ønsker at udtrykke solidaritet med samfundets svageste, uanset om de er arbejdsløse, indvandrere eller lavtlønnede arbejdere, hvor sætter man da sit kryds? Og hvad, hvis man hellere går i teatret end til fodboldkamp?
Hvor er venligheden?
Birte Hessov, Højbjerg
16. april slår Merete Monrad (MM) et mærkværdigt slag for surheden.
Hun taler om glædeskulturen, og at det kræver energi at udtrykke glæde over for andre igennem en hel arbejdsdag. Men hvorfor ikke bare udvise almindelig venlighed – et ord man i den grad kan savne i artiklen.
Venlighed mellem eksempelvis kunde og kassedame eller i alle andre relationer mellem mennesker, er i den grad opmuntrende og kan da ligefrem på helt naturlig vis fremme glæden i hverdagen.
Med hensyn til MM’s påstand om, at glæde kam hæmme kritik af for eksempel problematiske arbejdsforhold, vil jeg hævde, at også kritik med fordel kan fremsættes med venlighed frem for surhed.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,19. april 2012,"Hun taler om glædeskulturen, og at det kræver energi at udtrykke glæde over for andre igennem en hel arbejdsdag. Men hvorfor ikke bare udvise almindelig venlighed – et ord man i den grad kan savne i artiklen."
6149,/debat/2013/11/laeserbreve-1,Læserbreve,," 
	Afskaf alle atomvåben

Aase Bak-Nielsen, Roskilde

	Når nu stormagterne har fået en foreløbig aftale med iranerne om deres afståelse fra at producere atomvåben, må næste punkt på dagsordenen være at afsløre hykleriske Israels atomvåben og kræve dem demonteret. Samtidig må de erklærede atommagter selvfølgelig selv skrotte egne atomvåben. Hvordan kan de forlange, at nogle lande ikke må have atomvåben, mens de kræver denne ret for sig selv? Alle atomvåben skal selvfølgelig afskaffes alle steder.

	Reform sænker kvaliteten

Jeppe Å. Kristensen, København

	Fremdriftsreformen er tredje skud på stammen af politiske tiltag, som langsomt, men sikkert, devaluerer de danske universitetsuddannelser.

	Helge Sanders (V) taxametersystem, som de facto betyder, at universiteterne ikke har råd til at dumpe deres studerende, var første skud. Andet skud var regeringens målsætning om, at 25 procent af en ungdomsårgang skal have en lang videregående uddannelse, hvilket tvinger tvivlsomt universitetsegnede unge på landets universiteter.

	Fremdriftsreformen pacer de studerende gennem uddannelsen på normeret tid. Når 25 procent af en ungdomsårgang skal gennemføre en universitetsuddannelse som fuldtidsstuderende, samtidig med at man grundet taxametersystemet ikke har råd til at dumpe de studerende, er universitetseksaminatorerne desværre kun efterladt med en enkel knap tilbage at skrue på: Nemlig kravene for at bestå eksaminerne – altså at slække på kvaliteten af uddannelsen.

	Ældre har ret til to bade

Lisbeth Hernes, Albertslund

	Da jeg fra slutningen af 1960’erne til midt i 1970’erne arbejdede som plejer, fik alle patienterne et bad hver morgen. Det var en naturlig del af den daglige hygiejne og rutine. Ligeledes blev de, der havde behov for det, fulgt på toilettet, når de var trængende. Da jeg i 00’erne var indlagt på hospitalet, var der en snor, man kunne trække i, hvis man havde behov for pleje af den ene eller anden art. Sig mig, hvor svært kan det være?

	Regeringen vil give kommunerne et milliardbeløb til de ældre, men den vil ikke garantere de ældre ret til bad to gange ugentligt.

	Det efter vi har fået at vide, at mange ældre sidder med fyldt ble uden at blive skiftet rettidigt, og at personalet ikke har tid til at følge dem på toilettet. Det er groft uansvarligt og simpelthen noget svineri.

	Flemming Roses vanvid

Benny Normind, Farum

	I en ny dokumentar på DR siger daværende udenrigsminister Per Stig Møller (K), at afvisningen af et møde om muhammedtegningerne med 11 ambassadører fra muslimske lande var en fejltagelse. Møller har ret i sin kritik. Vi burde have taget dialogen. Anders Fogh Rasmussen kunne have forklaret, at vi værdsætter vores ytringsfrihed, men at den selvfølgelig ikke bør bruges til at krænke religiøse holdninger.

	Men vi skal huske, at det var mindst ligeså kritisabelt, at JP/Politiken lod Flemming Rose, der fik ideen til muhammedtegningerne, udgive bogen Tavshedens Tyranni med genoptryk af tegningerne på femårsdagen for den første trykning. Det var en unødvendig provokation, som kun kunne føre til en voldsom modreaktion. Og den kom. Lykkeligvis blev terrorplanerne mod JP/Politikens Hus på Rådhuspladsen, hvor flest mulig medarbejdere skulle dræbes, stoppet i tide.

	Hvordan kunne JP/Politikens ledelse godkende Flemming Roses vanvittige planer, som gik ud på at ’fejre’ femårsdagen for den første trykning? Anders Fogh Rasmussen handlede både uklogt og uansvarligt, men det gjorde Flemming Rose og JP/Politikens ledelse også.

	Har Villesen fået et føl på tværs?

Thomas Jensen, Kerteminde

	Kejsersnit eller ikke kejsersnit er åbenbart det meste presserende emne i disse dage. Det var i hvert fald på forsiden af Information i weekenden og igen mandag. Dramatiske overskrifter som »Planlagt kejsersnit kan være mindre risikabelt«, »Kampen om fødslerne« og »Læger: tøv ikke for længe med kejsersnit« får en mand som mig, der har tre voksne børn, til at tro, at nu er der virkelig noget i gære på fødselsfronten.

	Det viser sig dog, når man læser artiklerne, at det hele lige så godt kunne være vendt på hovedet. Når det handler om planlagt kejsersnit udtaler ph.d. Mathilde Maagaard i forsideartiklen i lørdags: »Der findes også forskning, som påpeger fordele ved vaginal fødsel, og generelt er det svært at sige noget entydigt om, hvilken metode der er bedst«. Men det er som om journalist på Information Kristian Villesen i overskrifterne har valgt én vinkel på sagen: Nemlig at kejsersnit er bedst.

	Det ville klæde artikelforfatteren at nuancere overskrifterne, så vi læsere ikke får et kejsersnit på tværs.

	Hassan er elsket for sin baggrund

Jarl Sidelmann, Hillerød

	Når man læser Yahya Hassans digtsamling er det iøjnefaldende, hvor gennemsnitlig og kedelig den egentlig er. Det er et personligt indblik i noget, vi alle vidste, længe før Yahya Hassan trådte ind på scenen med sin rapretoriske socialrealisme. Er det virkelig rigtigt, at der findes en gruppe muslimer i socialt belastede områder, som ikke vil anerkende vores demokrati? Jeg er rystet i min grundvold.

	Opmærksomheden skyldes nærmere, at han er med til at legitimere hele den bornerte diskussion om ytringsfrihed, som hr. og fru Danmark går så højt op i. Hassans ord fordøjes ufortrødent af hele den borgerlige lattedrikkende kulturelite.

	Dette skal tillægges hans hudfarve og baggrund, ikke hans talent. Yahya Hassan er blevet solgt og købt på baggrund af solstrålehistorien om ’perkeren, der kom over på den anden side’.

	På samme ulækre måde, vi har udstillet Yahya Hassan som en slags martyr, udstiller vi nu dem, han kritiserer.

	En dag med dansk politik

Jørgen Hagmund Køge.

	Dansk politik tirsdag den 26. november: Regeringen begår selvmord. Venstre og Konservative yder aktiv dødshjælp. Per Stig Møller (K) vasker hænder.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,28. november 2013,	Afskaf alle atomvåben
3012,/debat/leder/2015/03/loebe-risiko,At løbe en risiko,Emma Holten," På Menchville High School i Virginia må man ikke have tøj på, der kan være distraherende for læringsprocessen. Som eksempel på dette nævnes tanktoppe med spaghettistropper, der er under tre centimer brede, tubetoppe, trøjer hvor man kan se maven, toppe hvor man kan se bh’en samt sko med høj hæl. Der går grænsen for freedom of expression. Hvad kvindekroppen kan betyde er åbenbart ikke op dens ejer, ej heller til hendes juridiske rettigheder, men til, hvad drenge tænker, når de ser en spaghettistrop. Tænkningen gennemsyrer vores tanker om overgreb, og fordrejer virkeligheden om både offer og voldsperson.
Det er for let at affeje ’kroppen som provokation’ som en isoleret sag hos vores notorisk puritanske allierede. Ideen om, at kvindens krop i en totalt aseksuel kontekst vækker noget i mænd, der er fuldstændig ukontrollerbart, er en samfundsstrømning.
I debatten om, hvorvidt danske muslimer ønsker kvindelige imamer dukker samme retorik op. Mohammed El-Sheikh, medicinstuderende ved KU, udtalte: »… man kunne måske blive distraheret, hvis bønnen pludselig blev ledt af en kvinde«. Også her er konklusionen, at mænd er ude af stand til at koncentrere sig, hvis en kvinde leder bønnen. Hendes blotte eksistens afleder opmærksomheden fra, hvad der burde være i fokus.
I forbindelse med seksuelle overgreb på nettet finder man det meget usandsynligt, at mænd vil kunne mønstre evnen til at tage afstand fra at kigge eller dele:
»Det vigtigste er simpelthen at få fortalt, at de (pigerne, red.) ikke skal tage de billeder,« siger politiassistent fra Viborg Erik Hykkelberg. »Lad nu for Guds skyld være.«
Selv om han få dage efter undskyldte sig med, at de ikke havde været hans intention at provokere nogen, og at drengene bar en del af skylden, så kan man ikke slippe, at dette er en person, der til daglig underviser i forebyggelse af kriminalitet blandt børn og unge.
Hvor mange unge piger har allerede fået at vide, at de kunne have været klogere? Og hvor mange drenge har fået at vide, at man ikke ser det som en mulighed at lære drenge at tage afstand fra at besidde og dele disse billeder?
Hos Det Kriminalpræventive Råd skrives der om at undgå voldtægt:
»Det er en god ide at undgå at blive så fuld, at du ikke ved, hvad der foregår omkring dig.« Voldtægt og overgreb er ulovligt. Hvorfor lyder vores advarsler om det som beskyttelse mod naturfænomener eller tigerangreb?
Den kulturelle virkelighed for overgrebsofre er, at det, der er sket for dem, omend ærgerligt, er en uundgåelig del af den mandlige seksualitet. Det vil ske for nogen. Man kan blot sørge for, at det ikke sker for en selv.
Det handler om, hvilket samfund et menneske, der har været involveret i overgreb, møder. Det er alle de ansigtsløse reaktioner, der hvisker, om man overhovedet kunne have forventet andet?
’Boys will be boys,’ siger vi henkastet og reducerer mændene i vores samfund til dyr, og kvinder til ærgerlige, men uundgåelige ofre.
Overgrebet som naturlov gør voldspersonen til en repræsentant for noget, vi ikke kan gøre noget ved, i stedet for det, det er: En person, der ikke har lært at respektere en anden persons ret til egen krop. Lige nu lærer vi drenge, at deres seksualitet er ukontrollerbar, og piger, at mænds dehumanisering af dem, ligger så dybt i deres biologi, at man, som Det Kriminalpræventive Råd siger, »skal overveje, om det er på tide, at du går et andet sted hen«, når nogen er påtrængende.
At bede kvinder om at passe på er at bede dem håbe, at overgrebet bliver gjort på en anden end dem. Der vil altid være en, der er fuldere, senere ude, eller sov i det forkerte værelse efter privatfesten. De mennesker glemmer vi. Deres ret til egen krop bliver ikke forvandlet til et relativt privilegie af, at de stolede på en mand. Det skal man kunne.
Vi forhindrer overgreb ved at tale højt og tydeligt om samtykke, om kropslig autonomi og empati. At reducere seksualforbrydere til ansigtsløse mennesker, vi ikke kan ændre, er at acceptere et samfund med ca. 3.600 voldtægter om året som uforanderligt.
",3.0,7. marts 2015,"I debatten om, hvorvidt danske muslimer ønsker kvindelige imamer dukker samme retorik op. Mohammed El-Sheikh, medicinstuderende ved KU, udtalte: »… man kunne måske blive distraheret, hvis bønnen pludselig blev ledt af en kvinde«. Også her er konklusionen, at mænd er ude af stand til at koncentrere sig, hvis en kvinde leder bønnen. Hendes blotte eksistens afleder opmærksomheden fra, hvad der burde være i fokus."
4500,/debat/2014/08/tur-laegen,En tur til lægen,Julie Top-Nørgaard," »Hvis du tager bukserne af herovre i stedet,« siger min gynækolog til mig og peger på en stol bag en skærm, »så skal jeg ikke til at indkassere drikkepenge fra alle dem, der kan se dig ovre fra vinduerne på den anden side af gården.«
»Nej, okay,« siger jeg, »tak for tippet. Haha.«
Sidst jeg sad her, diskuterede vi pro et contra i forbindelse med forskellige typer af prævention.
»Du bliver jo snart fyrre,« sagde hun. »Der venter dig et sandt blodbad.«
»Et blodbad?« spurgte jeg desorienteret. Jeg var begyndt at overveje, om ikke overgangsalderen snart nærmede sig, så jeg kunne blive helt fri for både menstruationer og prævention.
»Ja! Der er mange kvinder, der begynder at bløde meget voldsomt, når de fylder fyrre,« svarede hun og spærrede øjnene op, så der kom hvidt hele vejen rundt om det blå. »Men det kan undgås med en hormonspiral.«
Og så remsede hun en masse andre fordele op. Det lød lovende. Hun udskrev en recept på spiralen, og et par dage senere kunne jeg hente den på apoteket.
»Nu må du ikke blive forskrækket,« sagde den søde apoteksassistent, før hun smed den cirka en halvt meter lange papæske med spiralen i, på disken. »Den er slet ikke så stor indeni. Det er bare emballagen.«
Jeg takkede og bugserede den halve meter pap ned i min taske. Jeg har ikke kigget på den siden. Ikke før i dag, hvor jeg skal have den sat op. Jeg har lagt æsken på min gynækologs skrivebord. Jeg trasker over til den spinkle stol ved siden af det gynækologiske leje og tager mit nederste tøj af. Støvler, bukser og trusser. Trøjen beholder jeg på. Også strømperne. Jeg ser ned ad mine bare ben. Det ser latterligt ud. Men det er jo ligegyldigt. Jeg tager strømperne af.
»Jeg er lidt nervøs for, om det kommer til at gøre ondt,« siger jeg henkastet og lægger mig op på briksen.
»Lad mig sige det sådan, at når jeg er færdig her, så er vi to formentlig ikke særlig gode venner,« svarer hun og spærrer øjnene op på samme måde som sidst.
Jeg lægger benene op i bøjlerne og folder hænderne på maven, den ene hånd over den anden. Det minder mig om måden, en død ligger i kisten på. Jeg folder hænderne ud igen og lader hænderne ligge stille. Helt stille.
Så scanner hun mig. Det gør ikke ondt. Så langt, så godt. »Og du er allerede i fuld gang med en ny cyklus, kan jeg se, siger hun. »Der er fart over feltet med dig, skal jeg love for. Sikken flot æggestok! Jeg kan blive så glad, når jeg ser sådan en flot æggestok!«
Jeg ved ikke rigtig, om det er meningen, at jeg skal sige tak, så jeg smiler bare stort. Men hun ser mig ikke ind i øjnene, hun stirrer på skærmen med min flotte æggestok. Så finder hun spiralen frem. Jeg kan ikke rigtig holde ud at kigge, og jeg undgår omhyggeligt at tænke på den fiskekroglignende illustration, jeg engang har set af en spiral.
»Så, nu åbner jeg lige her,« siger hun. »Vupti! Nu kommer vi til det sjove. Prøv at ligge helt stille.«
Jeg spænder i hænderne og i lænden. I lårene. I læggene. Jeg flekser i fødderne og forsøger at fokusere på et punkt i loftet, mens hun bakser rundt i mit underliv. Det er ikke specielt rart, men det gør heller ikke decideret ondt.
»Sådan,« siger hun tilfreds og retter ryggen. »Jeg scanner dig lige igen for at se, om den sidder rigtigt ... Jep! Den sidder lige i skabet! Det er helt perfekt. Det er en win-win! Så fjerner jeg lige den her … og så vælter blodet ud af dig. Ha, ha, ha! Arj, det gør det slet ikke, men du kan godt pletbløde lidt.«
»Okay,« siger jeg og lirker mig selv på højkant. Mine bevægelser er tøvende, jeg er bange for, om jeg kan mærke den et sted deroppe. Et jag, idet den rammer noget, den ikke burde have ramt. Eller en stikkende, nivende, bidende smerte, når den perforerer mit indre. Men jeg kan ingenting mærke.
»Er der noget, jeg skal være opmærksom på den næste tid,« spørger jeg. »En bestemt slags smerte eller ømhed eller noget? Hvis der er noget galt?«
»Jeg vil formulere det sådan, at hvis der er noget galt, så er du ikke i tvivl,« svarer hun. »Så er du slet, slet ikke i tvivl.«
Jeg forlader klinikken og går ned til min cykel. Jeg trækker vejret dybt et par gange. Jeg kom jo heller ikke for at blive puslet om. Så det var vel sådan set en win-win.
Julie Top-Nørgaard er pædagogstuderende og skribent.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,5. august 2014,E-mail *
9958,/debat/2012/05/missioneren-masserne,Missioneren til masserne,Gitte Meyer," En studerende med ganske få universitetssemestre bag sig stillede mig for nogle år siden det bekymrede spørgsmål, hvordan hun dog skulle formidle sin viden til almindelige mennesker. Hun så sig tydeligvis placeret foran en imaginær kløft. På den ene side stod hun selv med sin komplicerede viden. På den anden side stod alle de almindelige mennesker, som ikke ville kunne begribe en dyt af hendes viden. På en eller anden måde var hun blevet bibragt den forestilling, at hun som vordende akademiker var del af en elite, der qua sin besiddelse af stor viden var afskåret fra samtale med andre. Hvor havde hun dog den idé fra? Og hvor kan den komme til at tage os hen?
Det første spørgsmål besvares let. Hun havde ideen fra tidens hovedstrøm i og uden for universiteterne. Forestillinger om at være hævet over offentligheden, anskuet som en masse, er selv ved at blive et massefænomen, der genspejles i hyppig brug af nedladende udtryk som ’almindelige mennesker’, ’gennemsnitsborgere’ og ’den brede befolkning’. I løbet af få uger har jeg i danske aviser læst mig frem til, at almindelige mennesker er sådan nogle, som ikke kunne drømme om at gå på museum, og som skal have hjælp af socialvidenskabelige specialister til at forstå verden bedre.
Det andet spørgsmål – hvor den slags forestillinger tager os hen – er mere kontroversielt. Påtrængende er det også, efter at forskningsformidlingsraseriet dette forår har nået nye højder.
Atomfysik og blikkenslageri
Ideen bag raseriet synes at være, at langvarigt uddannede skal dokumentere samfundsnytten af deres arbejde ved at lære at forklare det – for eksempel i form af en tre minutters video – så den såkaldt brede befolkning kan forstå det. Det er utvivlsomt velment, ja, kan ses som en filantropisk bestræbelse på at dele viden ud til de uvidende. Lidt, bare en lille smule, drejer det sig vel også om ’send flere penge’-appeller. Og visse missionske tilbøjeligheder lader sig også ane. Men selv hvis vi holder os til det velmenende, er der et problem. I iveren efter at få bygget broer over en kløft mellem forskere og almindelige mennesker, glemmes det let, at kløften er imaginær, og at de dertil hørende forestillinger om folk og forskere i høj grad kan diskuteres.
Hold nu op. Akademisk selvhøjtidelighed har vi nok af. Forskere er lige så (u)almindelige mennesker som alle mulige andre (u)almindelige mennesker. Nogle gange må de forklare sig og bidrage til en samfundsdiskussion, og det er altid krævende at forklare sine specialiserede gøremål til andre. Det gælder for atomfysikeren, men da også for blikkenslageren. Det gælder også dem begge, at de som hovedregel gør klogt i at holde sig i baggrunden, holde sig løbende orienteret om samfundsspørgsmål og således være klar til at give lyd, når netop de som fagpersoner har noget vigtigt at bidrage med.
Demonstrativt samfundssind
På den ene side ville alt bryde sammen, hvis det virkelig var nødvendigt for at kunne leve civiliseret sammen, at alle kendte til alle andres specialiserede arbejde. På den anden side opstår der hele tiden samfundsspørgsmål, hvor alle eller mange i en konkret sammenhæng faktisk må dykke ned i andres specialiserede arbejde, og vi er som samfund afhængige af, at fagfolk er i stand til at forklare det penible i en sag.
Det starter med, at de selv tænker samfundsdimensionen med ind i deres arbejde, overvejer, hvad de foretager sig, og hvorfor de gør det. Og det hviler igen på, at de opfatter sig selv som ansvarlige borgere på linje med andre og følgelig er mere optagede af at få læst avis end af at blive synlige i medierne. Gør de det, skal de nok også kunne forklare sig, når – og kun når – det er nødvendigt. Samfundssindet skal praktiseres, ikke uafladelig demonstreres.
 
Gitte Meyer er lektor i videnskab og offentlighed på Københavns Universitet og tidligere videnskabsjournalist
",31.0,16. maj 2012,"Det andet spørgsmål – hvor den slags forestillinger tager os hen – er mere kontroversielt. Påtrængende er det også, efter at forskningsformidlingsraseriet dette forår har nået nye højder."
3211,/debat/2015/02/store-fritidshjem-solidaritet,Store fritidshjem er solidaritet,"Anahita Malakians, København"," Den øredøvende stilhed blandt de tilfredse københavnske forældre er desværre druknet i en skinger debat, hvor et fåtal af forældre har valgt at tage kampen op mod politikere og fremtidens fritidstilbud.
I kølvandet på skolereformen vedtog en enig Borgerrepræsentation sidste år en række principper for, hvordan fremtiden skulle se ud for de københavnske fritidshjem, der stod over for en reducering af timer og dermed mindre økonomisk råderum. Det står klart i Københavns Kommune, at politikerne har en interesse i, at dette område ikke skal ødelægges på grund af skolereformen.
De små institutioner har været privilegerede i København, i kraft af det faste årlige grundbeløb, hver institutionen tildeles uanset størrelse. Dette er med til at skabe økonomiske A- og B-institutioner. Fremtidens fritidstilbud er et opgør med en skævvridning, hvor få har det godt på bekostning af flertallet. Det er et opgør mod at binde pengene i små bygninger for i stedet at bruge pengene på mere pædagogik og kerneopgaven: omsorg for børnene.
Fremtidens fritidsstruktur er en vision for børnene, og den er med til at skabe en sammenhængende dag for børnene, så de efter en skoledag ikke er spredt for alle vinde i fem forskellige fritidshjem.
Det er også en vision for de mange dygtige pædagoger, der i dag står med halve stillinger på grund af skolereformen.
Ingen børnefabrikker
Pædagogikken hænger ikke i murstene, men er indgroet i de mange dygtige pædagoger, vi har i København.
Og lad os endelig slå fast, at den nye struktur ikke betyder, at fritidshjem bliver underlagt en skoleledelse, tværtimod. Det betyder ikke, at vi mister mangfoldigheden i den måde, institutionerne organiserer sig på, og det betyder i hvert fald heller ikke, at vi får ’børnefabrikker’ i store institutioner, hvor børnene bliver glemt og de sensitive ekskluderet. Vi har tillid og tiltro til, at pædagogerne og lederne er dygtige og engagerede og med til at skabe et børneliv, der også kan rumme de sensitive i et stort hus – hvilket vi ser i mange københavnske institutioner i dag.
Et spørgsmål står tilbage til de demonstrerende forældre, der i disse dage kæmper for deres små institutioner: Hvor er jeres solidaritetsfølelse med byens børn nu – og i fremtiden?
Anahita Malakians, København, og Jan Hoby, næstformand i LFS
",0.0,6. februar 2015,"Og lad os endelig slå fast, at den nye struktur ikke betyder, at fritidshjem bliver underlagt en skoleledelse, tværtimod. Det betyder ikke, at vi mister mangfoldigheden i den måde, institutionerne organiserer sig på, og det betyder i hvert fald heller ikke, at vi får ’børnefabrikker’ i store institutioner, hvor børnene bliver glemt og de sensitive ekskluderet. Vi har tillid og tiltro til, at pædagogerne og lederne er dygtige og engagerede og med til at skabe et børneliv, der også kan rumme de sensitive i et stort hus – hvilket vi ser i mange københavnske institutioner i dag."
6895,/debat/2013/08/laeserbreve-14,Læserbreve,," 
	EU blandersig i løn

Rina Ronja Kari, Folkebevægelsen mod EU

	Kære fagbevægelse, kom ud af busken! Det europæiske forskningsinstitut ETUI har netop påvist, at over halvdelen af EU-landene sidste år fik besked på at sænke lønningerne. Ja, Sverige fik ovenikøbet besked på, at dets mindsteløn er for høj.

	Det er okay, at I engang troede, at EU aldrig ville komme til at blande sig, men nu er det altså sket, og så må vi sige fra. Så kære fagbevægelse: EU blander sig i lønnen, mener I virkelig, at det er i orden?

	Ingen hash-fordomme

Astrid Krag, minister for sundhed og forebyggelse (SF)

	Informations leder 12. august giver indtryk af, at jeg er fuldstændig afvisende over for, at danskere med kræft, sklerose, gigt eller lignende kan bruge cannabis i behandlingen af deres sygdom. Det er ikke tilfældet.

	Som Information selv har skrevet, mener jeg, at patienterne har krav på den bedste behandling, og hvis det indbefatter lægemidler, der indeholder cannabis, skal vi se fordomsfrit på det.

	Det er dog samtidig klart, at patienternes sikkerhed skal være i orden, og derfor skal lægemidler med cannabis også være omfattet af de samme kontrolkrav som andre former for medicin. Vi kan ikke lempe på disse krav.

	Men fortællingerne fra patienter, der har praktisk erfaring med at bruge cannabis til eksempelvis at lindre deres smerter, gør indtryk.

	Jeg har selvfølgelig også noteret mig, at andre lande er begyndt at gøre sig erfaringer med medicinsk brug af cannabis. Det kan vi også overveje herhjemme, men kun under kontrollerede forhold, og vi skal ikke uden videre give os i kast med tilfældige forsøg.

	For selvom patientfortællingerne gør indtryk, bliver vi nødt til at holde fast i en evidensbaseret tilgang. Derfor er det også fornuftigt at se på erfaringerne fra andre lande, før vi åbner for medicinsk brug af cannabis herhjemme.

	Højere adgangskrav ikke nok

Jette Rønne, formand for Foreningen af Frie Fagskoler

	Statsminister Helle Thorning-Schmidts (S) forslag om at indføre adgangskrav til landets erhvervsuddannelser kan forhåbentlig være med til at sikre erhvervsskolerne flere dygtige og motiverede elever. Men vi må ikke glemme, at årsagerne til frafald er mangeartede og ikke altid kan måles.

	Man skal have for øje, at frafald ofte har forbindelse til livsstilsproblemer – lige fra usund kost og dårlig privatøkonomi til mangel på basale sociale kompetencer og modenhed.

	Inden vi begynder at sortere de unge fra via højere adgangskrav til erhvervsuddannelserne, er politikere og interessenter dog nødt til at gøre sig klart, hvad eleverne rent faktisk har behov for.

	Som forstander på en fri fagskole med mange ikkeuddannelsesparate unge ved jeg, at et livsstilsløft er guld værd, når det handler om at gøre unge klar til uddannelse.

	Her kan de frie fagskoler byde ind. De unges behov er så forskelligartede, at det kræver forskellige tilbud i form af alternative læringsmiljøer, der hver især kan styrke faglige, personlige eller sociale kompetencer.

	Derfor må den kommende erhvervsskolereform ikke overse de aktører og eksisterende tilbud, der allerede findes i det brede uddannelsessystem. Det gælder ikke mindst tilbuddene mellem grundskole og erhvervsskole.

	Retsforbeholdet skal debatteres

Christopher Røhl Andersen, Radikal Ungdom

	Venstre har ret i, at vi skal have en dato for afstemningen om retsforbeholdet. Det er imidlertid vigtigt, at den ikke bliver en afstemning for eller mod EU. Afstemningen skal i stedet handle om, hvorvidt Danmark skal være en del af den fælleseuropæiske kamp mod menneskehandel, terror og narkosmugling.

	Det giver i god mening at lægge afstemningen i foråret, så den danske befolkning har rig mulighed for at diskutere fordele og ulemper ved afskaffelsen.

	Lige nu aner vi ikke, hvornår afstemningen kommer, og det gør det svært at få en ordentlig debat. Dermed risikerer regeringen ganske enkelt at misse muligheden for at overbevise danskerne om, hvor meget vi går glip af ved at stå udenfor.

	Småbørn skal ikke i skole

Erik Sigsgaard, Professionshøjskolen UCC

	I kølvandet på ministerrokaden og omlægningen af socialministeriet, der nu også skal tage sig af de nul til seksårige, har en del såkaldte eksperter beklaget sig over, at småbørnene ikke længere skal være et vedhæng til skolen i Undervisningsministeriet. Men hvad er problemet?

	I marts var jeg med kolleger i Japan for at studere småbørnspædagogik. Vi vidste og fik bekræftet, at netop i Japan er der høj kvalitet i arbejdet med respekt for børnene og for deres leg. Denne åbenhed, frihed og ligeværdighed står i skarp kontrast til den strenge japanske skole, og netop derfor værner japanerne om småbørnspædagogikkens autonomi.

	Det kan vi lære meget af. For selvom den danske folkeskole er anderledes end den japanske, bør vi ligesom dem undlade at reducere vores småbørnsinstitutioner til en slags forskoler.

	Omlægningen af socialministeriet giver derfor fin mening, for også her i landet er der brug for at beskytte småbørnspædagogikkens egenart.

	Lærerhetzen må stoppe

Mogens Clausen, Glesborg

	Informations artikel »Frygten for det brune hjørne« 10. august tager prisen som avisens hidtil mest nedgørende indlæg til støtte for arbejdsgivernes, KL’s og regeringens skurkejagt i folkeskolen. Det brune symboliserer her selvtilstrækkelighed, dovenskab og fagforening, og det hele er åbenbart de ansattes skyld.

	Men det er Informations leder mandag 12. august, der sætter kronen på værket ved at pisse på lærerne igen. Her gentages nemlig forestillingen om lærernes forening som reaktionær og ikkerepræsentativ, men det er tea party-ævl af første klasse. Lærerforeningen repræsenterer faktisk 95 procent af lærerne, og lærerne praktiserer dagligt deres indvundne pædagogiske erfaring.

	Der er ingen tvivl om, at lærerne må løse folkeskolens opgaver, for der er ikke andre til det. Netop derfor bør den nedladende hate speech mod dem stoppe.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,14. august 2013,"Jette Rønne, formand for Foreningen af Frie Fagskoler"
9716,/debat/2012/06/kaerlighed-mellem-maend,Kærlighed mellem mænd,Anders Haahr Rasmussen," Jeg spiller på et fodboldhold, hvor vi gennem flere år havde en slagsang, der handlede om at »kneppe på det grønne lagen« og om »masser af fisse og lidt kus’«. Jeg ved ikke, hvordan den opstod, men vi sang i badet, når vi havde vundet. Så stod vi der, våde og nøgne, mens vi skrålede op om, hvor heteroseksuelle vi var. Det skulle skabe en slags fællesskabsfølelse.
I sidste uge kom det frem, at vi ikke er alene om den slags. Det danske landshold har gennem de seneste par år som fast ritual spillet en sang fra Dennis Rommedahls iPod inden kamp. Spillerne var ikke meget for at indrømme, hvad det var for en sang, da TV 2’s reporter Kathrine Krone undersøgte sagen. De store, stærke mænd lignede pludselig små, forfjamskede skoledrenge, trådte sig selv over tæerne, kiggede ned i jorden, grinede fjoget og kunne ikke få sig selv til at sætte navn på sangen. Til sidst hviskede Bendtner det i ørerne på Krone: »Fissesangen«.
Den er skrevet af danske Bulldog og går sådan her:
»Glid på en stripperpæl, smid dit tøj rør dig selv / Ingen grund til at flæbe, kan hun bløde kan hun knep / Hey vi vil ha’ fisse / Rocker 25 tommer pik, glatbarberet alt det shit / Hey vi vil ha’ fisse / Når du sluger, hvad der kommer, synger mine gutter for dig / Hey vi vil ha’ fisse – Lad mig høre jer sige / Hey vi vil ha’ fisse.«
Årsagssammenhængen fortaber sig i det dunkle, men der er tilsyneladende ikke noget som tanken om sex med kvinder, når man skal motivere en flok mænd til at stå sammen i nationens navn og skubbe, sparke og tackle sig gennem den moderne form for fredelig krig, der er en fodboldkamp.
I kulissen forsikrer DBU (Danmarks Berøringsangste Union) om, at det danske fodboldmiljø er et rummeligt sted at færdes for homoseksuelle og andre, som man ellers kunne forestille sig havde svært ved at føle sig som en del af fællesskabet, når holdkammeraterne rocker i takt til et soundtrack om kvindefjendsk heteroseksualitet.
På det italienske landshold er der knap så tavst om mænds kærlighed til mænd. Op til EM har landstræner Prandelli i forordet til en bog beklaget tabuet om homoseksualitet i den italienske fodboldverden. Han har opfordret til frihedskamp og ønsket sig spillere, der stod ved deres seksuelle præferencer, selv om de ikke var som flertallets. Og han har tilsyneladende et par stykker at sætte sin lid til. I hvert fald fortalte den populære tv-vært Alessandro Cecchi Paone for nylig under et radiointerview, at han havde haft et forhold til en af landsholdsspillerne, som fortalte om en holdkammerat på landsholdet, der også er til mænd.
Stjerneangriberen Antonio Cassano blev i sidste uge bedt om at kommentere rygtet: »Hvis jeg siger, hvad jeg tænker, bliver der kaos,« svarede han med smil på læben og diamanter glimtende fra øreflipperne. »Er der svanser i omklædningsrummet? Det håber jeg ikke. Under alle omstændigheder er det deres problem.«
Cassano fik sit kaos, udtalelserne blev fordømt fra alle sider, og han vendte straks tilbage med en officiel undskyldning. Han repræsenterede en machokultur, der ikke længere går an i det offentlige rum.
Men den går stadig an i omklædningsrummet. Man kan få fornemmelsen af, at den ligefrem bliver opdyrket i omklædningsrummet. På mit eget hold blev der hvisket i krogene om, hvor åndssvag sangen om at »kneppe på det grønne lagen« var. På samme måde var det sigende, at flere danske landsholdsspillere lagde afstand til den musikalske optakt. »Jeg vil ikke have noget med det at gøre,« sagde målmand Anders Linde-gaard.
William Kvist smilede afvæbnende og refererede til holdets notoriske spasmagere Rommedahl og Bendtner: »Jeg tror måske, det er de eneste to, der kan lide det musik, men vi andre har sådan bare vænnet os til det.«
Det er ikke fordi, hver enkelt fodboldspiller i rødt og hvidt nødvendigvis synes, det er fedt at synge »Cock tease, bitch please, har ikke tid til pis«. Men de har stiltiende har accepteret det som en del af tonen i truppen. Unge spillere som Simon Kjær har aldrig oplevet andet. Rutinerede kræfter som William Kvist har gennemskuet ritualet som tåbeligt, men bakker op om det af praktiske grunde: »Så længe Romme kan løbe, og Bendtner er klar til at score nogle mål, hvis de hører det musik, er det godt for mig.«
Sådan gør vi hver vores til, at det store danske fodboldfællesskab forbliver et lille eksklusivt foretagende.
 
Anders Haahr Rasmussen er kulturjournalist
Ugens personlige klummer: Mandag: Derudefra Tirsdag: KampzonerOnsdag: I medierne Torsdag: I kulturen Fredag: 10’erneLørdag: Borge
",79.0,22. juni 2012,"På det italienske landshold er der knap så tavst om mænds kærlighed til mænd. Op til EM har landstræner Prandelli i forordet til en bog beklaget tabuet om homoseksualitet i den italienske fodboldverden. Han har opfordret til frihedskamp og ønsket sig spillere, der stod ved deres seksuelle præferencer, selv om de ikke var som flertallets. Og han har tilsyneladende et par stykker at sætte sin lid til. I hvert fald fortalte den populære tv-vært Alessandro Cecchi Paone for nylig under et radiointerview, at han havde haft et forhold til en af landsholdsspillerne, som fortalte om en holdkammerat på landsholdet, der også er til mænd."
6108,/debat/2013/12/laeserbreve-18,Læserbreve,," 
	Historiens vilde dom

Frederik Stjernfelt, København

	Bag anonymitetens trygge maske afsiger historien sin dom over Jens-Martin Eriksen og undertegnede den 30. november. Nu er Center for Vild Analyse jo især vild med de mest totalitære sider af figurer som Žižek og Foucault, og i den tradition er det almindeligt at mene, at man har en særlig intim kontakt til historien, og ved, hvor den vil ende. De skriver, at »historien vil dømme Stjernfelt og Eriksen hårdt. De spilder deres tid på sofisterier, mens en historisk mulighed udspiller sig for øjnene af dem«.

	Historien synes imidlertid ikke særlig velorienteret om mine synspunkter. Jeg er kosmopolit, ikke nationalist. Jeg er universalist, ikke partikularist. Heraf kan man lære, at historien ikke læser bøger, før den afsiger sin dom. Det er jo egentlig ret vildt.

	Bevar orlov for studerende

Cecilie Jespersen, København

	Jeg er studerende på Københavns Universitet, men tager ingen kurser dette semester. I stedet arbejder jeg som frivilligt for WHO i Filippinerne. Siden tyfonen ramte, har jeg været direkte involveret i nødhjælpsindsatsen og arbejdet hårdt for at få hjælpen ud til ofrene.

	Mine erfaringer herfra er kompetencegivende på mange områder og bidrager væsentligt til en solid opbygning af min identitetskapital, som er den valuta, jeg sammen med min universitetsgrad har at handle med på arbejdsmarkedet. Desværre kan den ikke måles i ECTS-point. Jeg mener, at ophold som dette er en meget meningsfuld måde for Danmark at dele sine ressourcer med andre lande.

	Jeg tror, at et universitet, der kan rumme individer, som søger udfordringer ud over dem på skemaet, producerer langt mere omkostningseffektive og samfundsnyttige akademikere. Derfor tror jeg, at det er til alles bedste at bevare de studerendes mulighed for at holde orlov, og lære andre steder end i et auditorium. Derfor er jeg stærkt imod Fremdriftsreformen i dens nuværende form, som har mere fokus på ud end på dannelse.

	Selvbetjening er ikke sikker

Holger Lindgreen, Græsted

	Det er netop blevet besluttet, at al kommunikation mellem borgere og myndigheder skal foregå via internettet. Selvbetjeningsprincippet betyder, at myndighederne sparer penge på forvaltningen, men det har også skabt uoverstigelige problemer for mange borgere.

	Skal menigmand have en velfungerende computer med høj kapacitet og alle de nyeste programmer. Det er i den forbindelse op til den enkelte at bære de økonomiske omkostninger samt at tilegne sig den nødvendige it-færdighed i tilfælde af tekniske problemer.

	Hertil kommer, at sikkerhedsproblemet i kommunikationen er stærkt undervurderet. Med globaliseringen har internationale it-kriminelle fået gode vilkår, og indbrud i systemer med eksempelvis informationer om personnumre og økonomiske transaktioner er blevet hverdagskost. Det er naivt at tro, at man via selvbetjeningsprincippet skaber sikker kommunikation. Myndighederne fralægger sig ansvaret for kommunikationen ved at pålægge borgeren opgaver på internettet, som kun de færreste har forudsætning for at løse.

	Revurder hjemløseindsats

Ninna Hoegh og Preben Brandt, København

	Socialborgmester Mikkel Warming (EL) svarer den 28. november på vores kritiske indlæg om den netop gennemførte hjemløseindsats, at vores kritik er forfejlet. Warming nævner alle de tiltag Københavns Kommune har iværksat i forbindelse med indsatsen, og at de returnerede 73 millioner kroner, vil komme i cirkulation igen til nye initiativer.

	Vi ved godt, at der i København og andre kommuner er sat meget i gang for hjemløsestrategiens 500 millioner kroner, men det er en ringe trøst. For målene om at reducere antallet af hjemløse er på ingen måde opfyldt. Tværtimod. Det er for nemt, at alle involverede parter placerer skylden alle andre steder end hos dem selv.

	Vi i Projekt UDENFOR ville med vores indlæg gerne stille spørgsmålet: Hvorfor er der ingen selvransagelse eller diskussion om, hvordan det kan gå til at den stort anlagte hjemløsestrategi har efterladt os med flere hjemløse, især blandt unge?

	Bekæmp vold i nære relationer

Liv Holm Andersen, ligestillingsordfører (R) og Rasmus Horn Langhoff, ligestillingsordfører (S)

	27.000 kvinder udsættes årligt for vold af deres partner. Det samme gælder 6.000 mænd. Imens vokser 33.000 børn op i et hjem med vold. Og det er blot de tal, vi kender til. Under alle omstændigheder er det 66.000 skæbner, som vi skal gøre mere for. Derfor er vi glade for, at regeringen, Venstre og Konservative i den netop indgåede finanslov er blevet enige om finansiering til en ny handlingsplan, der skal styrke og supplere den eksisterende indsats mod vold i nære relationer.

	Handlingsplanen skal sætte fokus på en tidligere indsats i relation til unge, der udsættes for kærestevold, styrke indsatsen for voldsramte mænd og øge fokus på og viden om eksempelvis vold i familier med anden etnisk baggrund end dansk og vold i LGBT-forhold. Dette område er vi nødt til at tage endnu mere seriøst. Her tager vi et skridt på vejen.

	Jeg var også vild med Paul Walker

Besare Selmani, Smørum

	Det siger meget om brugen af Facebook, når mange har et behov for at vise, hvor forfærdeligt de synes, det er, at skuespilleren Paul Walker er død. Hans karakter i diverse film var måske uimodståelig, men at folk går amok over, at en sådan succesrig person dør, er simpelthen ubegribeligt.

	Vi forholder os passivt de tusinder, der hver dag dør af sult, og de civile uskyldige, der bliver ofre for krige, som vi har været med til at skabe. Dette siger ikke noget om vores forhold til Paul Walker, som de færreste havde et forhold til, før han kom ud for en bilulykke, men det siger noget om vores afhængighed af sociale medier. Vi skal simpelthen have anerkendelse for, at vi godt kan lide en kendt skuespiller, der har været ude for en ulykke. Vel er det positivt, at unge reagerer på ulykker. Problemet er måden, det gøres på, og intentionerne bag. Jeg tror det handler mere om opmærksomhed og anerkendelse end oprigtig medfølelse.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,4. december 2013,	Jeg var også vild med Paul Walker
1991,/debat/2015/08/yahya-hassan-aegte-gadedreng,"’Du er ikke Yahya Hassan, du er en ægte gadedreng’",Liban Mohammed," Ingen i min familie læser Dagbladet Information. Ingen venner eller bekendte. Når jeg spørger fængselsbetjentene, hvad de synes om det, jeg har skrevet, svarer de det samme som mine medindsatte og venner: »Nigga please, hvad fanden vil du opnå?«
Min ven Ali siger: »Det er en verden, hvor vi ikke hører til.« Og han tilføjer: »Brormand, du har læst bøger og har gået i skole, mens jeg har brugt årene her i spjældet på at ryge hash og spille pik. Du kan stave, og jeg kan bænkpresse 150 kilo. Men lad dig ikke narre af de rosende ord fra alle de danskere, der er overraskede over, at du kan tale og skrive. Vi har altid været kriminelle perkere og samfundets plage, der bare skal fise hjem, hvor vi kommer fra.«
Jeg har kendt Ali, siden han åd bussemænd. Vi har nedlagt slagsbrødre og pæne piger på stribe. Sammen har vi også spildt mange gode år. Men selv om vi har befundet os i isolationsceller i landets bedst bevogtede fængsel, har vi alligevel haft det sjovt. Vi har talt ud af vinduet natten lang. Røverhistorier og sort humor gjorde nætterne i hullet korte. En god sort marokkansk fed gjorde søvnen i dagtimerne lang.
Ali sagde på et tidspunkt til mig: »Du er ikke Yahya Hassan, du er en ægte gadedreng. Du behøver ikke at vende alle, du kender, ryggen og tilsvine det, du er, for at opnå anerkendelse og accept fra hr. og fru Kedelig.«
Han mindede mig om en video, vi havde set på Youtube, hvor en abe går på hænder i takt til musik, så den næsten danser. Vi var pisseskæve og overraskede over, at den kunne. Vi var vilde med aben. Men der gik ikke længe, før vi fandt noget, der var mere interessant.
Min gamle vens visdomsord gjorde indtryk på mig. Jeg forstod, hvad han mente. Men jeg sagde ikke noget til ham. Gik i stedet ind i min celle, tog et par kronikker, jeg havde skrevet til redaktionen, og smed dem ud.
Jeg lagde mig på det hårde lort, jeg i næsten ti år har kaldt min seng. Liban, for helvede, tænkte jeg. Månederne med kronikker og indlæg i avisen, breve fra TV 2 Nyhederne, og rosende opkald fra Uffe Elbæk havde været vildt spændende. Det hele havde være nyt og til dels grænseoverskridende. Men havde Ali og de andre ret? Agerer jeg bare pauseklovn? Samler jeg brænde til det bål, min sorte røv skal brændes på?
Vi er fandme dem, vi nu en gang er. For ti år siden begik jeg sammen med Mikie, Nitta og Mohamed et par vanvittige hjemmerøverier i en rus af rohypnol. Jeg blev udvist, men har tilbragt næsten et årti i spjældet, for forholdene er kaotiske i Somalia. Jeg er uønsket i verdens farligste land. De betragter mig ikke som deres landsmand. Så mine fremtidsudsigter er tålt ophold i Center Sandholm. Men I hører mig ikke klynke. Jeg købte som meget ung en billet, som jeg betaler prisen for i dag.
Til min ven Ali vil jeg blot sige: Brormand, ligesom aben på Youtube har jeg tillært mig noget, som adskiller mig fra alle de andre aber, der sidder stille i deres bur og ryger hash og river i banditten. Jeg vil noget andet med mit liv. Om jeg kan, ved jeg sgu ikke, men jeg vil forsøge. Det skylder jeg mine kære og min nyfødte datter. Jeg har solgt min frihed og værdighed. Nu gælder det prinsessens fremtid.
Hvorfor så egentlig skrive i Dagbladet Information?
Det er meget simpelt: I håb om, at en magtfuld hvid mand vil se den dansende abe og række hånden ud og måske lære den et par nye tricks. Og aben skal nok lade være med at bide den hånd, som fodrer den.
Hvis man ikke kan stole på en udvist somalisk hjemmerøver, hvem kan man så stole på?
Liban Mohammed er indsat i statsfængslet Nyborg. Klummen er udtryk for skribentens egen holdning
",24.0,8. august 2015,"Jeg lagde mig på det hårde lort, jeg i næsten ti år har kaldt min seng. Liban, for helvede, tænkte jeg. Månederne med kronikker og indlæg i avisen, breve fra TV 2 Nyhederne, og rosende opkald fra Uffe Elbæk havde været vildt spændende. Det hele havde være nyt og til dels grænseoverskridende. Men havde Ali og de andre ret? Agerer jeg bare pauseklovn? Samler jeg brænde til det bål, min sorte røv skal brændes på?"
5177,/debat/2014/04/sundhed-privilegerede,Sundhed for de privilegerede,Kia Ditlevsen og Naja Buono Stamer," 
	De nyeste tal fra Sundhedsstyrelsen viser endnu engang, at danskernes sundhed i høj grad er socialt differentieret. Omkring 25 procent af de danskere, der udelukkende har gennemført grundskolen, har et usundt kostmønster. Det gælder til sammenligning kun for omkring fem procent af de borgere, der har en lang videregående uddannelse. Og mønstret går igen, når man kigger på andre sundhedsparametre. Statistisk set er de sunde oftest også rige og veluddannede, mens de, som lever de mest udsatte liv, er de mest usunde – med flere sygdomme og nedsat livskvalitet til følge.

	Det er ikke uden grund, at man forsøger at forbedre befolkningens sundhed gennem kosten. Men som på mange andre områder er tiltagene først og fremmest rettet mod forbrugeren. Det er altså i høj grad borgeren som forbruger, der skal træffe de rigtige valg for at sikre sin egen sundhed.

	Reguleringen af danskernes madvalg er båret af en trekantsalliance mellem den medicinske videnskabs forskning i risikofaktorer, de ernæringsfagliges viden om mikronæringsstoffer og økonomernes tro på, at al menneskelig handlen bygger på rationelle, oplyste valg. Den reguleringspolitik, der føres på madområdet, er altså domineret af en ensidig opfattelse af mad, mennesker og rationalitet.

	Gennem eksempelvis offentlige oplysningskampagner fodres borgerne med viden om det ’rigtige’ valg. Ideen er, at jo mere oplysning man får, desto bedre valg træffer man – og bedre skal her forstås som sundere. I den logik ligger en implicit antagelse om, at sundhed bør være det afgørende i den enkeltes valg. Det er, kan man sige, det moralske imperativ i reguleringen. Det er ikke et upolitisk påbud, der her søges overført til borgerne. Kost- og sundhedsråd fremstilles ofte som objektive, velmenende og til den enkeltes, og derved også samfundets, bedste. Fra forskningen ved vi dog, at det primært er den højere middelklasse, der har gjort sundhed til en afgørende faktor i deres madforbrug. De privilegerendes præferencer og logik bliver hermed gjort til idealet for forbruget, og det er da også primært de privilegerede, der tager sundhedsbudskaberne til sig.

	Det sociale måltid

	Overordnet set er oplysningskampagnernes sundhedseffekt begrænset. Den individualiserende effekt er til gengæld stor. Som med andre neoliberale styringsværktøjer bliver den enkelte udpeget som ansvarlig for sin egen sundhed: Når man har viden, hvorfor så ikke handle ’rationelt’ og vælge sundt? Men den logik udelader de sociale forhold, der er med til at skabe en usund livsstil og ulige forudsætninger for at leve sundt. Madforbruget er i høj grad socialt forankret, påpeger den sociologiske forskning, og handler for den enkelte sjældent om risikofaktorer og mikronæringsstoffer.

	Mad er i det hele taget i det levede hverdagsliv meget andet end økonomisk rationalitet og sunde byggesten. Mad har nemlig ikke blot en ernæringsmæssig funktion, men også en social. Tilknytningsforhold etableres, opretholdes og fremvises gennem maden. Sundhed er en faktor, der kan indgå i madforbruget, men oftest indgår hensynet til sundhed i et samspil med andre hensyn og valg. Andre rationaliteter udkonkurrerer ofte den økonomiske eller sundhedsmæssige: Smagsoplevelsen kan være vigtigere end sundheden, eller usund mad kan fungere som den forkælelse af familien, der gør en ellers usikker og trængt hverdag tålelig.

	At regulere sundhed primært gennem oplysning og økonomiske værktøjer som fedtafgifter virker derfor naivt og utilstrækkeligt. Det menneske, staten forsøger at regulere, er overvejende farvet af økonomisk teori, der forstår menneskelig handlen som målrationel kalkule. Det socialt agerende og socialt formede menneske forsvinder, når borgeren bliver gjort til forbruger.

	Det samme gør den sociale og sanselige mad. Mad fremstilles som ren ernæringsmæssig nytteoptimerende byggesten i et sundt legeme. Sund mad gøres til et spørgsmål om fravær af visse byggesten (sukker, fedt) og tilstedeværelse af andre (grøntsager). Men sund mad er også tegnet af selve spisesituationen, viser madsociologisk forskning. »Spis med andre«, »Nyd maden« og »Giv dig god tid« kunne med god fornuft være en del af kostrådene, som de er i eksempelvis Brasilien og Japan, hvor der lægges mere vægt på det fælles gode måltid end på den enkeltes forbrugsvalg.

	Alle skal spise godt

	Folkesundheden er for vigtig at overlade til markedet, og vi har derfor ingen intentioner om at afskrive regulering af kostvaner som sådan. Men i stedet for at spørge, hvordan vi får forbrugeren til at vælge rigtigt, kunne politikerne spørge, hvordan vi som samfund sikrer, at alle har mulighed for at spise godt. Hvordan sikrer vi, at al mad er ordentlig mad?

	Den stigende polarisering i sundhed og madvaner, hvor de mest privilegerede dyrker den autentiske smag og sunde mad, og de mest udsatte grupper i højere grad vælger kalorietunge og ernæringsfattige alternativer, kalder på en madpolitik, der går udover trekantsalliancen mellem medicinsk risikovurdering, ernæringsfaglig madforståelse og den økonomiske idé om menneskelig handlen. En madpolitik, der tager udgangspunkt i en forståelse af madens sociale kontekst og funktion.

Kia Ditlevsen og Naja Buono Stamer er sociologer, ph.d.-studerende ved Københavns Universitet og medlemmer af Selskabet for Kritisk Samfunds-forskning, som er et netværk af unge akademikere, der ønsker at bruge samfundsforskningen til at sætte spørgsmålstegn ved det aktuelle samfund og dets udvikling. Selskabet skriver for Information hver fredag og ved andre særlige lejligheder
",6.0,25. april 2014,"	At regulere sundhed primært gennem oplysning og økonomiske værktøjer som fedtafgifter virker derfor naivt og utilstrækkeligt. Det menneske, staten forsøger at regulere, er overvejende farvet af økonomisk teori, der forstår menneskelig handlen som målrationel kalkule. Det socialt agerende og socialt formede menneske forsvinder, når borgeren bliver gjort til forbruger."
8890,/debat/2012/10/laeserbreve-9,Læserbreve,Informations Webredaktion," Skæv debat om lærerne
Kirsten Kubstrup, Spjald
Det er da rigtigt, at over halvdelen af min arbejdstid som lærer anvendes til møder i fagudvalg, møder med mit team, klassekonferencer, kurser, elevsamtaler, udfærdigelse af elevplaner, efterbehandling af undervisning og meget andet. Og det er rigtigt, at lærere bruger megen tid og tanke på at forholde sig til og udvikle undervisning, der fører skolen i den retning, som kommunen og skolen har udstukket i forhold til målsætninger og indsatsområder.
For mig giver de fleste af disse opgaver mening. Spørgsmålet er, om den nuværende debat fanger, at det er prioriteringen af lærerens opgaver, der er til diskussion – ikke om lærerne skal arbejde mere eller mindre.
PET-chef: Jacob eller Scharf?
Preben Wilhjelm, Frederiksberg
Om PETs rolle i Sass-sagen udtaler Scharf bl.a., at »de oplysninger vedrørende Henrik Sass Larsen, som omtales nedenfor, som udgangspunkt ville have ført til afslag på sikkerhedsgodkendelse, hvis der havde været tale om en ansat i politiet eller en person, der skulle arbejde for politiet.«
Det er da betryggende at vide, at det magtfulde, men ukontrollerede, PET udøver så effektiv selvkontrol, at det ikke vil have vidtløftige personer, som f.eks. har udvekslet mails med en rocker, til at arbejde for sig.Problemet er bare, at PET åbenbart har en anden chef, Jacob, som til at arbejde for tjenesten har godkendt en person, som ikke bare har udvekslet mails med en rocker, men selvværet en sådan. Og desuden har en længere straffeattest, har været muslimsk ekstremist og både dengang og senere uden at blive retsforfulgt har begået adskillige overtrædelser af terrorlovgivningen langt alvorligere, end hvad f.eks. Fighters and Lovers blev strafforfulgt for. De to PET-chefer modarbejder tydeligvis hinanden.
Information og G4S
Nikolaj Houmann Mortensen, København
Vagtselskabet G4S er aktive i folkeretsstridige bosættelser og militære tjekpoints på den besatte Vestbred, ligesom de opererer i israelske fængsler, hvor omfattende tortur er dokumenteret, og hvor mindreårige palæstinensere sidder fængslet.
Dette har blandt andet ført til at Amnesty International, Folkekirkens Nødhjælp, Rehabiliterings- og Forskningscenter for Torturofre og Merkur Bank har opsagt deres aftaler med G4S. Desuden vil EU-Parlamentet ikke forlænge sin kontrakt med vagtselskabet, og både Københavns og Aarhus Kommune har undersøgt muligheden for at opsige deres aftaler.
Dagbladet Information benytter sig imidlertid stadig af vagtselskabet. Samme avis har blandt andet i en leder bragt 1. oktober beskrevet, hvordan Israels »kolonisering og kollektive afstraffelse« og »adskillelsesbarrieren kombineret med israelsk militær tilstedeværelse og bosætteres tilstedeværelse« umuliggør normale tilstande for den oprindelige befolkning i de besatte områder. Er det noget, Information er tilfreds med at bidrage til ved fortsat at benytte sig af et selskab, der tjener penge på besættelsen?
LGBT-kulturarv skal bevares
Bjarne Henrik Lundis, København
Det københavnske LGBT-miljø – bøsser, lesbiske, biseksuelle og transpersoner – har gennemgået en stor udvikling.
Lige fra vi blev jagtet af myndighederne til, at vi nu er bredt accepterede i samfundet.
Det er et stykke ubeskrevet kulturhistorie, som det er vigtigt at få fortalt ogen del af byen Københavns historie, som skal indsamles nu, hvis vi vil bevare den for eftertiden og før, at den går i glemmebogen.
Derfor er det en god idé, at der er startet et nyt historieværksted for Københavns LGBT-miljø, som er forankret hos LGBT Danmark, og som er støttet af Københavns kommunes kultur- og fritidsudvalg. Vi har alle en historie at fortælle, og deter uanset, om man er ung, ældre eller midt i imellem, regnbuefamiie og så videre.Det kan være historier fra dagliglivet eller om store begivenheder.
Jeg kan derfor kun opfordre alle til at bakke om op det nye initiativ, så vi kan få fortalt og videreformidlet den historie, som bøsser, lesbiske, biseksuelle og transpersoner har.
Vangs tal holder ikke
Ebbe Lilliendal, Landsformand for Dansk Friskoleforening
I Information den 18. oktober i år prøver borgmester Anne Vang (AV) at overbevise læserne om den store økonomiske urimelighed mellem folkeskolen og »de forgyldte frie grundskoler«.
Men præmissen for AV’s regnestykke holder ikke.
Frie grundskoler har udgifter, som ikke fordeles til folkeskolen i regnestykket.
F.eks. betaler frie grundskoler moms, ejendomsskat, forsikringer, revisor og bygningsinvesteringer.
København har afsat 900 mio. til renoveringer og nybyggeri af folkeskolen. Hvor er de i AV’s regnestykke?En københavnsk folkeskole får ca. 43.000 kroner pr. elev. Et barn, der går på en fri grundskole, koster kommunen 34.000 kroner.
Det bliver ca. 10.000 kroner dyrere, hver gang et barn vender tilbage til folkeskolen. AV mener, at nogle af de frie grundskolers foreninger har en intern omfordeling. Sådan er det ikke.Om det er friskole, privatskole eller andet beregnestilskuddet efter samme statslige model.
Diskussion om grundskolen bør være på værdier og indhold. Vi har et fælles mål: At børnene får den bedste grundskole.
Bankunion kan koste os dyrt
Bjørn Bennike, Ejby
For nogle mennesker er det en gåde, hvorfor MargretheVestager er så magtfuld i regeringen. Forklaringen er simpel.Økonomiministeriet modtager og forhandler henstillinger fra EU.
Vestager repræsenterer Danmark i EU, men også EU iDanmark.
Og det betyder aftaler og løfter om dansk socialpolitik.Hun er ikke dikteret af EU, men de andre i regeringen ved, hunrepræsenterer ønsker og henstillinger fra EU til Danmark.Trækker hun os også med i bankunionen kan det betyde særligeudgifter.
Jyllands-Posten gættede således i juli på, at Danmarkforeløbig har sparet tyve procent af vores BNP eller 338 milliarder kroner – som vi ellers skulle have afleveret til støtteordninger i EU, hvis vi havdedeltaget i eurozonen.
Bankunionen kan påføre os den slags udgifter. Det hører vi ikkemeget om i medierne?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",5.0,20. oktober 2012,"Det københavnske LGBT-miljø – bøsser, lesbiske, biseksuelle og transpersoner – har gennemgået en stor udvikling."
11697,/debat/2011/08/laeserbreve-16,Læserbreve,Informations Webredaktion," En blodig gave
Poul Erik Herner Petersen Frederiksberg
To medlemmer af Det Etiske Råd skriver i Information, at de ikke kan forstå, hvorfor en sæddonation giver 500 kroner, mens en bloddonation ikke giver et økonomisk afkast. Det er svært at argumentere for denne forskel, mener de (2. august).
Hos Bloddonorerne i Danmark mener vi, at blod afgivet i en blodbank er en gave fra et menneske til et andet. Derfor skal der naturligvis ikke falde en betaling. Dette er i tråd med princippet om, at bloddonation skal være anonym og frivillig.
Hvis blot et af disse tre elementer bliver ændret, vil der opstå en situation, hvor den danske blodforsyning bliver usikker. Hvem har lyst til at modtage blod fra en person, der udelukkende er kommet i blodbanken for at hæve 100-500 kroner?
Erfaringer fra udlandet viser, at donorerne ikke strømme til blodbanken ved betaling tværtimod. I Danmark har vi vist dette ved at kunne oppebære verdens højeste blodforbrug udelukkende ved brug af ubetalte donorer. Vi er glade for, at Danmark i forhold til bloddonation følger hensigterne i EU's charter om grundlæggende menneskerettigheder, hvor der står, at menneskekroppen eller dele heraf ikke må gøres til genstand for handel.
Vi hilser et udvalg vedrørende denne problematik velkommen, og såfremt Det Etiske Råd ønsker det, deltager Bloddonorerne i Danmark gerne og fremlægger vores synspunkter for, hvorfor vi mener, at kroppen ikke bør være til salg.
Socialt oprør
Carsten Kofoed, København
Storbritanniens marginaliserede unge gør oprør. Overklassen og dens mediemonopol fremstiller de landsdækkende opstande som bølleoptøjer. Det er de rige magthaveres sædvanlige håndvask. De unges enorme frustration og vrede skyldes grundlæggende den brutale nedskæringspolitik, som på hinanden følgende britiske regeringer startende med Thatcher i 1979 har ført.
Levevilkårene for den britiske arbejder- og underklasse er forringet kolossalt. Den herskende elite, der fordømmer volden, mens den selv bomber løs i Afghanistan og Libyen, har tværtimod beriget sig. De britiske unge i forstæderne står ikke alene med frustrationerne.
I 2005 satte unge i ugevis Frankrig på den anden ende. I 2008 skete det i mindre grad i Danmark, og i foråret protesterede Spaniens unge med langvarige sit-ins. Det er nemlig især unge, der rammes af krisen, kapitalismens værste siden Anden Verdenskrig ifølge Den Europæiske Centralbank. De unges vrede er derfor fuldt forståelig i et dødssygt kapitalistisk system.
Invester i folkeskolen
Helle Waagner, Folketingskandidat (SF), Bogense
Folkeskolen er blevet beskåret af den nuværende regering, og det kan komme til at koste samfundet dyrt. En del skoler er lukket, og en masse lærere blevet fyret, og folkeskolen fremstår i stigende grad som et andenrangs tilbud sammenlignet med privat- og friskoler.
Folkeskolerne skal fremstå som ligeværdige, og derfor vil SF prioritere at bruge 2 milliarder kroner ekstra på vores folkeskoler.
Et godt skoleforløb er ikke kun altafgørende for det enkelte barn, det er afgørende for at sikre positiv udvikling i vores samfund. Vi vil sætte et loft på 24 elever pr. klasse samt opprioritere tolærerordninger, der, især i fagene dansk og matematik fra 0.-3. klasse, kan forebygge behovet for specialundervisning og sikre, at flest mulige børn tidligt i skoleforløbet kan læse, regne og skrive.
Det skal bakkes op med efteruddannelse til lærerne. Vi vil have større faglig seriøsitet. Samtidig vil vi, modsat regeringen, styrke de kreative fag, så vi kan ruste eleverne med kompetencer, der kan efterleve fremtidens stigende behov for innovation og iværksætteri.
Energirigtige renoveringer og ordentlige fysiske faciliteter skal give bedre læringsmiljø og flere arbejdspladser.
Folkeskolen har i alt for lang tid lidt under dårlig omtale og forringede vilkår. SF ønsker at vende udviklingen for en fælles og faglig stærk folkeskole.
Dansen om væksten
Niels Ishøj Christensen, Søborg
Hvad vi oplever på børserne i disse dage er den desperate dans om vækstens guldkalv. I efterkrigstiden er der gradvist opstået et større misforhold imellem den abstrakte værdi udtrykt i pengekapital og den virkelige værdiskabende verden, arbejdskraft, opfindsomhed og råstoffer. Det er som om, den gode gamle velfærdskapitalisme, der tidligere gav illusionen af tryghed, er ved at opgive ævred.
Virkelighedens værdivækst smuldrer og lever ikke længere op til pengeværdierne. I virkeligheden er markedskapitalismen krigens og erobringens økonomi, blot gennemført med penge og kapital som våben og magtmidler.
Den markedsstat, ledet af en frit legende kreativ klasse, som Henrik Fogh Rasmussen drømmer om i kronikken 6. august kan ikke realiseres på anden måde end gennem en fortsat fremadbuldrende og erobrende kapitalisme. Problemet er blot, at privatkapitalismes epoke er ved at klinge ud.
Den vestlige verden er lammet, fordi de enorme mængder af lånekapitaler der skulle sikre staterne fremtidig erobring forlanger stadig flere ressourcer. Størstedelen af verdens industristater har simpelthen drevet rovdrift på kapitalismen.
Der er tilsyneladende ikke ret meget mere vækst at erobre på kloden, med mindre vi afskaffer velfærdssamfundene og sætter alt ind på at vedligeholde kapitalismens krigsmaskineri uden at bekymre os om de menneskelige og miljømæssige omkostninger.
Opgiv økonomerne
Gorm Petersen, Hornslet
Trods stigende arbejdsløshed tror økonomerne stadig, at der automatisk opstår arbejdspladser, blot der er rigeligt udbud af arbejdskraft. Deres model DREAM anerkender slet ikke eksistensen af arbejdsløshed.
Trods den stigende ungdomsarbejdsløshed fastholder de stadig at ville oversvømme det allerede overfyldte arbejdsmarked med modvillige oldinge, der skal på meningsløse aktiveringskurser og have behandlet mindre rygskavanker på dyre privathospitaler. Småskavanker, der ikke havde været behandlingskrævende, hvis oldingene havde fået lov at trække sig tilbage på anstændig vis.
Skal vi ikke give økonomerne det gyldne håndtryk en gang for alle? Et engangsbeløb for aldrig nogensinde mere at delagtiggøre andre i deres absurde tanker?
Hvad med lærervold?
Viggo Helth, Måløv
Artiklen vold er en del af hverdagen i skolen fra 8. august ser kun børnene som problemet: Kun børnene udøver vold. Men findes der virkelig ikke nogen registrering af lærere som udøver vold, psykisk og/eller fysisk?
Det er interessant i skoledebatten i det hele taget at observere, at lærerne har brug for mere faglig uddannelse, men at der hermed menes regning, sprog og så videre. Hvad er lærerens faglige udfordring?
Er det ikke at undervise og møde eleverne der, hvor de er og bringe dem videre med en hensigtsmæssig læring?
Hvad nytter det, at læreren er god til sprog og matematik, hvis han/hun ikke forstår elevernes udvikling og problemstillinger. Det forekommer mig at læreuddannelsen savner læring om det vigtigste i kommunikation: at lytte. Medlem af børnerådet Ole Kyed udtrykker, at det skyldes magtesløse børn. Hvad er årsagen til det? Skyldes det, at de ikke bliver forstået? At de ikke bliver lyttet til? Det tror jeg.
Jeg hæfter mig også ved følgende voldsepisode: »Til sidst bliver det for meget for Christina. Hun tager fat i Peter og vil bære ham væk«. Er der ikke tale om en lærer som udøver vold mod en magtesløs dreng? Sådan ser jeg det. Hvad har hun gjort forud for at lytte til Peter for at forstå hvad der rører sig i ham? Ingen så vidt jeg kan tyde.
Christina får psykologhjælp, det er godt, men hvad bliver der gjort for at hjælpe Peter? For at forstå hvad hændesen har gjort ved Peter?
En kreativ idé, Henrik Fogh
Colin Bradley, Lystrup
Når man læser Henrik Fogh Rasmussens kronik fra 6. august om den snart betydningsløse arbejderklasse, får man den, at vi nærmer os et reelt opgør med velfærdstaten, der må munde ud i noget der ligner borgerløn eller total afskaffelse af penge som middel til at regulere, hvem får hvilken del af kagen.
Men man fornemmer, at det bestemt ikke er HFR's ærinde. Tværtimod vil han erstatte en træt gammel klassemodel med en ny og allerede træt klassemodel, som bygger på en fiktiv og idealiseret inddeling af samfundet i en kreativ og formodentligt derfor også en ikke-kreativ klasse. Og så er vi lige vidt.
Og hvor er det lige vi ser evidens for eksistensen af disse grupperinger af mennesker som 'samfundsklasser'? Hvis det ultimative mål med den nye klassemodel er et bedre samfund, så må vi formode, at HFR har noget gemt i ærmet, der er bedre end velfærdsstaten til at erstatte velfærdsstaten med? Hvad mon det er? Det er han ikke engang begyndt at tænke på.
Hvordan forestiller han sig at medlemmerne af den ikke-kreative klasse vil sørge for sig selv, når de blive syge, arbejdsløse og gamle? Ah selvfølgelig! De skal blive kreative, dø, eller blive kriminelle. Det skal jo hedde survival of the fittest. Sådan ville alle bliver kreative. Sikker en genial ny idé, som ingen har tænkt på før.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",9.0,12. august 2011,"Levevilkårene for den britiske arbejder- og underklasse er forringet kolossalt. Den herskende elite, der fordømmer volden, mens den selv bomber løs i Afghanistan og Libyen, har tværtimod beriget sig. De britiske unge i forstæderne står ikke alene med frustrationerne."
3287,/debat/2015/01/ufrugtbart-haeve-pensionsalderen,Det er ufrugtbart at hæve pensionsalderen for alle,Poul-Erik Tindbæk," I år skal Folketinget tage stilling til, om pensionsalderen skal hæves igen. Faktisk har et bredt flertal aftalt, at pensionsalderen i takt med en længere levealder helt automatisk skal stige med et år ad gangen fra 2030. Automatik eller ej, så kræver det et lovforslag, der vil blive fremlagt i år – dog næppe før valget. Alle på Borgen ved godt, at de er på kollisionskurs med befolkningen, når de vil tvinge alle over én kam til at blive flere år på jobbet. Men politikerne har stirret sig blinde på den indeksregulerede pensionsalder og pantsat omtanken og politikken i økonomernes regnearks- modeller – i et omfang så de overhovedet ikke kan få øje på, at der er en tredje vej til den tredje alder. En tredje vej, der kan forvandle en aldrende befolkning til en uforudset bonusgevinst for velfærdssamfundet.
Hidtil har der kun været to veje i en dansk seniorpolitik, der ensidigt har fokuseret på netop at bruge de godt 60-årige som en buffer til at regulere behovet for arbejdskraft. Den første vej blev afprøvet, da vi fik efterlønnen i 1979. På det tidspunkt var der for meget arbejdskraft, og påstanden var, at kunne man få de gamle hoveder og hænder til at gå på efterløn, ville der blive plads til de unge. Man rykkede aldersgrænsen frem, fordi der var for meget arbejdskraft.
I den anden vej rykker man aldersgrænsen for pension længere væk, når der er prognoser, der viser, at vi bliver flere ældre og færre unge. Automatikken i politikken er ikke baseret på et faktuelt behov for her og nu at øge udbuddet af arbejdskraft, men udelukkende på en prognose om befolkningens aldersmæssige sammensætning.
Seniorernes styrker i spil
Men hvad nu hvis andre prognoser viser, at der om føje år slet ikke er behov for så mange hoveder og hænder. Sæt nu det viser sig, at robotteknologien og den digitale revolution erstatter endnu flere job – prognoser viser allerede nu, at 47 procent af alle job er i farezonen. Sæt nu globaliseringen forøger udfasningen af job med mere end de godt 6.000, der forsvinder hvert år. Sæt nu flygtningestrømmen og indvandringen på trods af benspænd og grænsebomme viser sig at kompensere for faldende fødselstal. Og sæt nu den fremvoksende deleøkonomi medfører, at efterspørgslen på forbrugsgoder fremover falder.
Hvis bare halvdelen af disse prognoser holder stik, så har den meget endimensionale fokusering på at flytte aldersgrænser frem og tilbage betydet, at vi har overset de måske væsentligste problemer ved levetidsforlængelsen. At vi har undladt at sætte ind med initiativer, der kan forvandle en aldrende befolkning til en uforudset bonusgevinst for velfærdssamfundet. At vi har langtidsparkeret fuldvoksne mennesker i fritidsland med et programmeret tab af værdifuld erfaring og stærke kompetencer.
Uden skelen til krystalkugler og prognosemagere kan man iagttage et voksende behov for, at langt flere af seniorernes stærke kompetencer kommer i spil i længere tid. De dominerende tilbagetrækningsmønstre, hvor man blindt uddeler turbånd til fritidsland i 25 år for de godt 60-årige, har for længst udspillet deres rolle og er uholdbare for samfundet såvel som for den enkelte.
For samfundet er der tale om ressourcespild og ligegyldig ødslen med stærke kompetencer blandt de 60-70-årige, der aldrig før i historien har været så veluddannede, sunde og raske som nu. For den enkelte 60+’er, der godt rustet med værdifuld erfaring ofte kan føle sig på toppen af sin ydeevne, er det ofte frustrerende at opleve, hvor få meningsfulde roller der er tilgængelige efter jobbet.
Efter forelskelsen
Der er brug for en tredje vej, og den er så småt på vej – mere bottom-up end top-down. Vi er midt i en brydningstid, hvor mange 60-70-årige baner nye tredje veje ved at fortsætte i længere tid på jobbet, ved at blive iværksættere og ved at bidrage inden for det frivillige sociale arbejde. Tendensen understøttes af en undersøgelse fra finansieringsfirmaet Merrill Lynch fra maj 2014, der viser, hvordan et flertal blandt de 78 millioner baby-boomers i USA tackler overgangen fra jobbet. To ting er værd at hæfte sig ved. For det første: Mange flere fortsætter med at udvikle og bruge deres kompetencer i deltidsjob og inden for det frivillige langt ud over den gængse pensionsalder. For det andet: Stadig flere opererer med en omstillingsfase ved overgangen fra fuldtidsjobbet.
Overgangen fra jobbet er ikke bare en enkelt begivenhed omkring en afskedsreception efterfulgt af evig ferie. Det er en længerevarende proces og en vanskelig livsforandring, der kræver langt større opmærksomhed fra den enkelte og fra samfundet. Netop det at indlægge en tænkepause eller en karriereomstilling, ligesom det nu praktiseres i USA, hvor man har mulighed for at slappe af, lade batterierne op og få nye færdigheder – relax, retool and recharge – har afgørende betydning for, at flere seniorer fortsætter med at bidrage til fællesskabet (lønnet eller ulønnet) langt udover den oprindelige pensionsalder.
Mange af de forestillinger, man kan have om ferie, fritid og familie efter sidste dag på jobbet, bliver efter en første forelskelsesfase ofte underløbet af savn efter hverdage med mening, fylde og samvær. Der er brug for en omstillings- periode med en forventnings- afstemning og forberedelse til den nye livsfase.
Brug for en omstillingsorlov
Tiden er nu kommet til, at vi ikke bare overlader det til enkeltpersoner at skabe en tredje vej i overgangen fra jobbet, men at beslutningstagerne overtager roret, og at vi finder vej til en kollektiv løsning via overenskomstforhandlingerne eller i Folketinget.
Det er målet med en omstillingsorlov for de godt 60-årige, at den viden og de kompetencer, som risikerer at gå tabt i fritidsland for voksne, bliver kørt i stilling og bragt i spil så længe som muligt til gavn for os alle. Det vil betyde, at flere – ikke alle – på egen hånd vælger at bidrage i længere tid. Så forskellige vi bliver med årene, og så forskelligt slid, vi er udsat for fysisk og mentalt afhængigt af job og arbejdsmiljø, er det netop ikke alle over én kam, der kan klare et fuldtidsjob frem til pensionsalderen.
I den nye livsfase efter jobbet, og før man bliver gammel, retter opmærksomheden sig ofte mod, at der nu er færre år tilbage at leve i, hvorfor mange begynder at prioritere de vigtigere ting i livet. At gøre noget godt for andre, at hjælpe med at løse sociale problemer og ikke mindst at bidrage til, at de kommende generationer kommer godt i vej. Begrebet erfaringsdividende, der dækker opfattelsen af, at man udbetaler dividende af den værdifulde erfaring, man har tilegnet sig i livet, svarer godt til det, mange oplever: Tiden som fuldvoksen i den nye livsfase er netop perioden, hvor man kan yde de mest værdifulde bidrag i livet.
En omstillingsorlov kan forvandle den aldrende befolkning til en uforudset bonus i indsatsen for at afhjælpe sociale problemer i velfærdsstaten.
Poul-Erik Tindbæk er chefkonsulent, ph.d. i sit eget seniorrådgivningsfirma ’en3karriere’
",32.0,27. januar 2015,"Men hvad nu hvis andre prognoser viser, at der om føje år slet ikke er behov for så mange hoveder og hænder. Sæt nu det viser sig, at robotteknologien og den digitale revolution erstatter endnu flere job – prognoser viser allerede nu, at 47 procent af alle job er i farezonen. Sæt nu globaliseringen forøger udfasningen af job med mere end de godt 6.000, der forsvinder hvert år. Sæt nu flygtningestrømmen og indvandringen på trods af benspænd og grænsebomme viser sig at kompensere for faldende fødselstal. Og sæt nu den fremvoksende deleøkonomi medfører, at efterspørgslen på forbrugsgoder fremover falder."
12005,/debat/2011/06/skoler-bedre-faengsler,Skoler er bedre end fængsler,Ingvald Kamarinum," Regeringens rejsehold vil lukke halvdelen af landets specialskoler, som er med til at forebygge kriminalitet blandt børn og unge med ADHD. Samtidig vil både regeringen og oppositionen åbne særlige ADHD-fængsler. Som specialskoleleder og ekspert i ADHD mener jeg, at det er en tåbelig prioritering.
ADHD er en forkortelse for Attention Deficit Hyperactivity Disorder, forstyrrelser af opmærksomhed, aktivitet og impulsivitet. Diagnosen giver problemer med at opfatte, fortolke og orientere sig. 24 procent af den voksne befolkning skønnes at have ADHD, hvilket svarer til op mod 170.000 borgere i Danmark. En stor del af dem har aldrig fået en diagnose.
Både Venstre og Konservative støtter oppositionens idé om at placere unge og voksne med ADHD i specielle fængsler for at 'få mindre kriminalitet og færre ofre.' Men disse fængsler vil hurtigt blive fyldt op, hvis regeringen følger rejseholdets anbefalinger om at lukke hver anden specialskole. På Fjordskolen, en delvist offentlig institution, hvor jeg er skoleleder, lider cirka halvdelen af eleverne af ADHD.
Landets specialskoler er netop med til at forebygge, at børn og unge med ADHD ender i kriminalitet. Det giver ikke mening at skære ned på det forebyggende arbejde og derefter kompensere ved at etablere særlige fængsler.
Gennem de seneste 10 år har man kunnet konstatere, at ungdomskriminaliteten er steget, hver gang regeringen har sparet på forebyggelsen. Både danske og internationale undersøgelser har dokumenteret en stærk sammenhæng mellem ADHD og kriminalitet.
Skolerne bør styrkes
Således viste et stort dansk studie fra 2002, at knap halvdelen af en gruppe børn med svær ADHD blev dømt for kriminalitet i voksenalderen, mens en norsk undersøgelse har vist, at en tredjedel af alle indsatte i fængslerne har symptomer på ADHD.
ADHD fører dog ikke automatisk til kriminalitet. Folk med ADHD har ganske rigtigt en øget sandsynlighed for at ende i kriminalitet, men kun hvis de ikke får den rette behandling.
Derfor er specielle ADHD-fængsler principielt set en udmærket idé. Men hvorfor vil man samtidigt lukke de forebyggende specialskoler og først sætte ind, når de ADHD-ramte er blevet kriminelle?
Cirka 90 procent af eleverne på Fjordskolen holder sig ude af kriminalitet, og de går en fremtid i møde, som ligner de fleste andres. Det tyder på, at specialskolerne ikke blot 'producerer førtidspensionister', som lederen af regeringens rejsehold har udtalt, men rent faktisk kan gøre en forskel for unge med ADHD.
Den voldsomme andel af ADHD-ramte blandt de indsatte i fængslerne burde få alle alarmklokker til at ringe. Det er tegn på, at den forebyggende indsats skal styrkes, ikke nedprioriteres.
",0.0,20. juni 2011,"Således viste et stort dansk studie fra 2002, at knap halvdelen af en gruppe børn med svær ADHD blev dømt for kriminalitet i voksenalderen, mens en norsk undersøgelse har vist, at en tredjedel af alle indsatte i fængslerne har symptomer på ADHD."
3108,/debat/2015/02/laeserbreve-5,Læserbreve,Informations Debatredaktion," Ikke mere modelkritik
Line Melissa Halberg, formand for VU Vejle
Debatten kører heftigt om den tynde model Lululeika Ravn Liep og jeg har som en kvinde på 18 år fået nok. Jeg har fået nok af at høre på, hvor klam hun ser ud. Jeg har fået nok af at høre på, at vores kropsideal er forvrænget og forkert.
Men mest af alt har jeg fået nok af at høre på, hvor dobbeltmoralske folk er, når de fortæller, at man må se ud, som man har lyst. For mener de virkelig, at man må det? Svaret er klart: NEJ. Tydeligvis ikke. Det er nemlig ikke i orden at være det, der i deres øjne er for tynd.
Det er simpelthen på tide at droppe de grimme kommentarer. Det er faktisk ikke bare på tide; det er helt nødvendigt.
Kønskvoter kan skabe ligestilling
Lea Skewes, Risskov
Jeg er feminist og går ind for kønskvoter. Og jeg kan ikke forstå, hvorfor fraværet af kønskvoter opfattes som kønsneutralt.
Christian Bennike skriver i en leder i Information den 6. februar, at galleristerne »ubevidst vurderer kunst af kvinder som mindre salgbar«. Den påstand understøttes i forskningen: Begge køn vurderer kvinders faglige evner som værende dårligere end mænds inden for mandsdominerede fagdiscipliner.
Et eksempel herpå er paper people experiments, hvor identiske ansøgninger og CV’er med kun én variation, nemlig køn, blev sendt ud til virkelige firmaer – og langt flere mænd blev kaldt til jobsamtale.
Men når Bennike mener, at det er et implicit kønsbias’ »ubevidste« processer, der er på spil, hvorfor så søge løsningen i refleksion omkring ligestilling? Implicit kønsbias tilegnes på basis af eksponering.
Vi lærer ikke om køn på baggrund af dialoger om ligestilling, men på baggrund af, hvem der kan opnå hvilke job, og med hvilken grad af respekt man omgås dem på disse poster.
Kønskvoter bidrager på et fundamentalt plan til at eksponere folk til en anderledes verden, hvor kvinder gives rum til at arbejde inden for mandsdominerede erhverv.
På den måde bidrager kønskvoter til at ændre folks implicitte værdiladninger af køn frem for deres eksplicitte refleksioner.
Seebergs naive vindmølleidé
Mikkel Dencker, MF, klima- og energiordfører for Dansk Folkeparti
Gitte Seeberg har meldt sig på banen med et visionært forslag for at begrænse det massive flygtningepres, som Danmark oplever i disse år (Information, 20. februar 2015).
Kommunerne er under pres og kan dårligt finde plads til de mange asylansøgere, som har fundet vej til Danmark under denne regering, der gentagne gange har lempet udlændingepolitikken. I 2015 forventes de voldsomt stigende udgifter til asylansøgere at løbe op i 9,2 milliarder kroner.
Og hvad er så Seebergs løsning? Der skal bygges flere vindmøller!
Når Seeberg beskylder mig for at være »sort« i en klimapolitisk sammenhæng, så vil jeg tillade mig at hævde, at Seeberg her udstiller sig selv som værende en kende naiv.
Seeberg henviser til beregninger foretaget af FN for at styrke sin argumentation. FN har faktisk selv lavet en undersøgelse af, hvilke problemer verdens befolkning ser som mest presserende at få løst. Emner som uddannelse, sundhed og fødevarer ligger helt i top. Klimaforandringer er sidst på listen.
Man kunne også henvise til Copenhagen Consensus, som har regnet på, hvilke forskellige tiltag, der vil have størst effekt i forhold til at løse verdens problemer. Her når man frem til, at en enøjet satsning på at omstille til vedvarende energiformer er en ret dårlig investering.
Gevinsterne står slet ikke mål med omkostningerne. Og vi kan som bekendt kun bruge pengene én gang.
Behold engelsksprogede studier
Simon Lindkær, uddannelsesordfører for Venstres Ungdom
I sidste uge foreslog Dansk Folkeparti med uddannelsesordfører Jens Thulesen Dahl i spidsen at lukke samtlige engelsksprogede uddannelser i Danmark for at sætte en stopper for internationale studerende, der modtager SU i Danmark.
Det er tydeligt, at Dansk Folkeparti hellere vil jage stemmer end føre fornuftig politik. Der er absolut ingen grund til at jage unge, der går på universitetet, ud af Danmark – vi ved nemlig, at mange af dem bliver og hjælper os med at dæmme op for den enorme mangel på kvalificeret arbejdskraft, vi kommer til at have i fremtiden.
Dem, der ikke bliver, husker måske tilbage på Danmark, når de i fremtiden skal finde handelspartnere og lande at investere i. Vi handler med omverdenen og skaber vækst – det er virkeligheden i en moderne økonomi og det 21. århundrede.
Dansk Folkepartis holdning hører snarere til i middelalderen end i den nuværende politiske debat.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,21. februar 2015,"Et eksempel herpå er paper people experiments, hvor identiske ansøgninger og CV’er med kun én variation, nemlig køn, blev sendt ud til virkelige firmaer – og langt flere mænd blev kaldt til jobsamtale."
1920,/debat/2015/08/sydamerika-kamp-korruptionen,Sydamerika i kamp mod korruptionen,Jens Lohmann," 12 års fængsel. Så hård var den seneste dom, en forbundsdommer i mandags afsagde i den hidtil største korruptionsskandale i Brasiliens historie, petrolão. Den tidligere chef for den statslige oliegigant Petrobras’ internationale afdeling, Néstor Cervero, blev dømt for korruption og hvidvask af penge i forbindelse med bestikkelse af flere politikere og private selskaber. Dommen åbner for nye udløbere i den politisk betændte milliardskandale. Blandt andet peger den på den konservative formand for Kongressens andetkammer og præsident Dilma Roussefs tidligere koalitionspartner, Eduardo Cunha.
Petrolão er den seneste i en lang række korruptionsskandaler i Brasilien. I 1992 blev den konservative præsident, Fernando Collor de Mello (der havde lovet at bekæmpe korruptionen) tvunget til at træde tilbage på grund af korruption. I 2005 truede en omfattende stemmekøbsskandale, kendt som mensalão, den populære præsident Luiz Inácio ’Lula’ da Silva. Hans nærmeste rådgiver, José Dirceu, blev dømt, Lula slap – og blev genvalgt i 2006.
Nu bliver Dirceu så efterforsket for sin mulige rolle i petrolão, som begyndte i 2006 – og Lula for sin mulige rolle i mensalão.
Udviklingen og de omfattende protester med flere hundrede tusind på gaden i omrking 200 byer i søndags får nu højrefløjen til at vejre morgenluft. Den vil have præsident Dilma Rousseff stillet for en rigsret. Lykkes det, vil det dog næppe løse noget. Dels er højrefløjen mindst lige så fedtet ind i korruption som regeringen, dels vil det næppe løse den økonomiske krise Brasilien befinder sig i med udsigt til negativt vækst i år.
Ikke kun i Brasilien
Udviklingen i Brasilien er dramatisk, men langt fra enestående i Latinamerika. Korruption, magtmisbrug og protester er normen snarere end undtagelsen. I Guatemala – et af kontinentets mest voldsplagede lande – er folk i over tre måneder gået på gaden hver lørdag for at kræve stop for korruption, magtmisbrug, vold og straffrihed. Det første resultat kom den 8. maj efter den første store demonstration, da vicepræsident Roxana Baldetti måtte træde tilbage, sigtet for tilegnelse af offentlige midler. Nu kræver demonstranterne præsident Otto Pérez Molinas afgang.
I nabolandet Honduras, som har verdens næsthøjeste mordrate, og hvor medier og journalister dagligt forfølges, er tusinder af især unge gået på gaden hver fredag de seneste to måneder i protest mod korruption, overgreb og straffrihed.
I Mexico er regeringen stærkt presset af utallige protester mod vold, forsvindinger, systematisk korruption, magtmisbrug og straffrihed.
I den anden ende af kontinentet i Chile, der ellers har ry som et af Latinamerikas mindst korrupte lande, har præsident Michele Bachelet og hendes regering fået en plet, som er svær at vaske af . Efter afsløringen først på året af, at hendes søn havde brugt insider-viden til at spekulere i jord, er tilliden til hende styrtdykket.
I Panama bliver tidligere præsident Ricardo Martinelli, der afsluttede sin embedsperiode for ti måneder siden, nu efterforsket for sin mulige medvirken i en sag om returkommission i forbindelse med nødhjælp til udsatte lokalsamfund og store anlægsarbejder.
Korruptionens kultur
Mange politikere vinder valg på løfter om bekæmpelse af korruption, hvorefter de tager en luns af kagen. Sådan har det været i generationer. De fleste har resigneret, især hvis regeringerne har kunnet fremvise økonomiske og sociale fremskridt.
De høje priser på energi, råvarer og fødevarer de seneste par årtier har betydet en stor økonomisk vækst i det meste af Latinamerika. Det har betydet en større kage at dele. Korruptionen er vokset kvantitativt samtidig med, at der har været midler til at bekæmpe fattigdom og forbedre sundhedsvæsen, uddannelse og infrastruktur.
Men nu er det slut. De høje årlige væksttal er i bedste fald reduceret til et par procent. Brasilien har måttet nedskrive forventningerne til under nul procent i år, og for 2016 ned til minus to procent. Det mærkes mange steder og er med til at øge utilfredsheden, ikke mindst når regeringerne skærer i sundhed, uddannelse og sociale ydelser, samtidig med at grådige politikere rager til sig. Korruption og økonomisk nedtur er en brandfarlig cocktail.
Magten griber til vold
Volden ligger ikke langt væk – både den vold, der udspringer af den sociale og politiske utilfredshed, og den vold, magthaverne griber til for at bevare kontrollen. Det har de har gjort i generationer. Ofte i samarbejde med den organiserede kriminalitet, som i dag i domineres af narkokartellerne.
Dette er tydeligst i Mexico, hvor kartellerne har direkte og indirekte kontrol med op mod halvdelen af det offentlige, især på lokalt og regionalt niveau. Politi og militær er gennemkorrupte og synes nogle steder helt uden for statens kontrol.
Selv om utilfredsheden med korruptionen – og den ulighed, diskrimination, vold og straffrihed, der knytter sig til den – er voksende, er den svær at få bugt med. Generationer med korruption har lært latinamerikanerne en slags ’sund fornuft’, der gør korruptionen til en integreret del af deres adfærd, gør korruptionen til en del af dagligkulturen, som bl.a. indebærer, at mange ser det som en selvfølge, at den, der har en stilling eller et hverv, er forpligtet til at hjælpe slægtninge og venner. Folk ønsker ikke at være korrupte, men det er uundgåeligt i det meste af Latinamerika. Demonstrationerne viser, at nok er nok.
Jens Lohmann er journalist med speciale i Latinamerika og har bl.a. skrevet ’Noget for noget. En håndbog om korruption’ (2005)
",0.0,21. august 2015,"Udviklingen og de omfattende protester med flere hundrede tusind på gaden i omrking 200 byer i søndags får nu højrefløjen til at vejre morgenluft. Den vil have præsident Dilma Rousseff stillet for en rigsret. Lykkes det, vil det dog næppe løse noget. Dels er højrefløjen mindst lige så fedtet ind i korruption som regeringen, dels vil det næppe løse den økonomiske krise Brasilien befinder sig i med udsigt til negativt vækst i år."
5070,/debat/2014/05/stressede-boernefamilier-brug-livsfasepolitik,Stressede børnefamilier har brug for en livsfasepolitik,Karen Lumholt," 
	Den seneste tids debat om stressede børnefamilier ser ud til at stivne i henholdsvis en individualistisk (»det må de selv klare«) og en kollektivistisk (»det offentlige må træde til«) position. Ingen af delene fører til holdbare løsninger. Der er næppe nogen forældre, der reelt ønsker, at det offentlige skal overtage endnu mere af børnenes liv. Og kun de mest privilegerede kan reelt »tage sig sammen og gå en cru ned i vin,« som debateliten anbefaler.

	Men lad mig alligevel komme med en indrømmelse: Jeg forstår godt vreden og irritationen hos mennesker, der har slidt hele deres liv, og havde børn i en tid, hvor der hverken var barsel eller omsorgsdage, og som nu skal høre på privilegerede og ambitiøse forældre i speltsegmentet, der har fået alt inklusive en god uddannelse på SU, men nu vil have endnu mere. Jeg forstår dem godt. Min mor måtte også gå på arbejde efter kun seks ugers barsel. Og jeg har ikke taget skade. Men problemet må anskues bredere. Vores samfund har ændret sig, kvinderne – alle kvinderne – er permanent kommet på arbejdsmarkedet, der er ingen vej tilbage. Det er på tide, at vi indretter arbejdsmarkedet efter familierne, som de ser ud – og ikke omvendt.

	Veldresserede børnefamilier

	Hvor forkælede er dagens småbørnsforældre egentlig? De gør sådan set bare det, vi alle har sagt, at de skal gøre: De tager en uddannelse. De får også at vide, at de skal tænke sig om, inden de stifter familie, for det er et skæbnesvangert valg. Og så får de børn. Hvis de da ikke er blevet skræmt af de mange komplekse krav til det at være gode forældre (fødselstallet er pt. drastisk faldende). I begyndelsen af 30’erne har de fået et barn eller to, og især kvinderne er på grund af barsler ikke rigtigt etableret på arbejdsmarkedet endnu.

	Herefter åbner der sig en for kort stund et vindue til arbejdsmarkedet. Hvis ikke de gør sig gældende nu, lukker vinduet sig igen, og chancen for at bruge den fine uddannelse til det, den skal bruges til, forsvinder. Arbejdsmarkedet bryder sig ikke om dem over 35 år, der endnu ikke har vist, at de kan skabe resultater. Hvis man oven i købet har små børn, vil mange arbejdsgivere takke pænt nej ved udsigten til mange omsorgs- og barns sygedage, hvilket er forståeligt nok.

	Vi kender dem, denne type forældre: De er relativt højtuddannede; de vil bo i en større by, fordi det er her, jobbene er. De sidder i små lejligheder, fordi boligpriserne er høje i byerne. De fragter børnene rundt på cykel. Mor, der har født og ammet, føler bestemt trangen til at gå hjemme længere tid – men vil også gerne bruge sin uddannelse. Hun har jo lært, at kvinden skal være uafhængig af manden. Vælger hun alligevel at sætte karrieren på standby og prioritere familien, bliver hun mødt med en vis medlidenhed og skepsis fra omgivelserne – »skal du ikke i gang?«. Og det skal hun jo. Men på arbejdsmarkedet er kravene til effektivitet stigende i de fleste job. Skal hun leve op til dem, må hun lukke af for sin indre fornemmelse af, at børnene har brug for hende. Flere og flere job er også korttidsansættelser og projekter. Blandt de veluddannede skal man passe på med at gå på deltid, det kan svække jobmulighederne markant. Til gengæld kan man få lov at tage arbejdet med hjem og være online 24/7.

	Samfundets ansvar

	Til arbejdsweekend i børnehaven brokker forældrene sig over lukkedagene, men så sker der heller ikke mere. Vores unge forældre er ikke som gruppe højtråbende. De er ikke for alvor på jagt efter flere velfærdsrettigheder. Med omsorgsdage, længere barsel og ferie kan de godt se, at de er meget godt kørende i forhold til andre grupper i samfundet, tidligere tiders forældre og dem i andre lande. Problemet er imidlertid, at rettighederne primært omfatter barnets allerførste år. Og børn har brug for forældre, i hvert fald til de er 10 år.

	Forældrene ønsker ligesom børnene at få det fælles liv til at fungere bedre. Mere tid, hvor familien bare er sammen. De ved udmærket godt, at barnets personlighed og psykiske robusthed dannes i familien. Derfor har mange kronisk dårlig samvittighed. De ved bare ikke, hvad de skal gøre ved det.

	Det er her, vi som samfund må tage ansvar. Ikke som politikere med lovindgreb og styring, der indskrænker familiernes frihed. Heller ikke som servicesamfund, der passer børnene endnu mere. Men som samfund – arbejdsmarked, uddannelsessektor, familie og politikere – har vi et fælles ansvar.

	Generationssamspil

	Vi dyrker som samfund ungdommen og ser med skepsis på de modne. Også derfor hviler der et relativt stort pres på de 30-40-årige. Der er et behov for, at arbejdsmarkedet tager et opgør med synet på de +45-årige. Nytænkning kommer ikke nødvendigvis fra en fremadstormende 37-årig med en forsømt familie derhjemme.

	Vi må lette adgangen til arbejdsmarkedet for to store grupper, som vil og kan – og som i dag groft sagt holdes udenfor: De uerfarne unge og de produktive ældre. Dem under 30 uden børn og dem over 45 med børn, der er godt i vej.

	De unge, der har svært ved at komme ind på arbejdsmarkedet, når de er færdiguddannede, har typisk haft for lidt berøring med arbejdsmarkedet. En del af løsningen på dette er at styrke praksiselementet i alle uddannelser, så de ikke først møder virkeligheden som 30-årige, samtidig med at de bliver forældre. To praksischok på samme tid – det er for meget.

	Mens småbørnsfamilierne prioriterer familien, kan f.eks. en ældre og en yngre medarbejder danne parløb i et kreativt senior-junior-samarbejde, hvor senior sikrer videndeling og kontinuitet, og den unge repræsenterer fagets nye viden.

	Dette er en oplagt opgave for virksomhedernes strategiske CSR og deres HR-afdelinger at få op at stå.

	Desuden må de enkelte virksomheder undersøge, hvordan ansvarsfulde stillinger med udviklingsmuligheder kan overkommes på nedsat tid. To højtuddannede kan dele en lederstilling – den ene arbejder mandag til onsdag og den anden onsdag til fredag. De lapper over og overleverer. Den ordning findes i Schweiz.

	Endelig må vi have et opgør med myten om, at man nødvendigvis skal vente med at få børn, til uddannelsen er færdig, og lønnen er god. Måske bliver lønnen aldrig god. Små børn trives fint med en glad studerende far eller mor i en lejlighed – i hvert fald bedre end med en nyansat far eller mor, der er rystende bange for ikke at stå prøvetiden ud på det nye job, så terminerne kan betales.

	Produktivitetsgevinst

	Skal denne mangfoldige kulturelle og strukturelle indsats på arbejdsmarkedet lykkes, kræver det, at livsfaser og familiepolitik bliver sat på dagsordenen. Også på den politiske dagsorden. Og det skal ske på en anderledes konstruktiv, indsigtsfuld og saglig måde end den, som socialministeren præsterede forleden. At opfordre til at droppe klidboller og yoga vidner om komplet mangel på forståelse for, hvad det brede flertal af forældre kæmper med.

	Det er en gåde for mig, hvordan politikerne over en bred kam kan ignorere familie- og livsfasepolitikken. Der må være meget at hente. Tænk bare på, hvor stor en produktivitetsstigning vi ville få i det offentlige og private, hvis ikke forældre til mindre børn, som udgør en pæn del af den veluddannede arbejdsstyrke, sejlede rundt på randen af sammenbrud. Alene af den grund burde politikerne lytte. Produktivitetskommissionen ville blive glad.

Karen Lumholt er direktør for tænketanken Cura




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",14.0,10. maj 2014,	Generationssamspil
6125,/debat/2013/12/amerikanske-tilbagetog-indledt,Det amerikanske tilbagetog er indledt,Seumas Milne," 
	For tre måneder siden var USA, Storbritannien og Frankrig klar til igen at angribe et arabisk og muslimsk land, denne gang det krigshærgede Syrien. Men højest uventet stemte et flertal af britiske parlamentsmedlemmer imod potentiel krigseskalation, og det hærdede modstanden i den amerikanske Kongres. Mens præsident Obama kæmpede for at vinde hjemlig politisk støtte, greb Rusland chancen og pressede på for en FN-overvåget ødelæggelse af Syriens kemiske våben. En aftale kom i stand, og truslen om angreb blev opgivet.

	Nu, få måneder efter, har Iran, Syriens nærmeste allierede, indgået en aftale med stormagterne om at begrænse sit atomprogram til gengæld for sanktionslempelser. Samtidig er syriske fredsforhandlinger tilbage på dagsordenen.

	Vestens forsøg på at konfrontere den iransk-syriske ’modstandsakse’ militært blev vendt på hovedet, og Rusland blev styrket uden at røre en finger. Nu råber USA’s nærmeste allierede i Mellemøsten, Israel og Saudi-Arabien, forræderi og kræver, at deres støtter i Kongressen skal sabotere aftalen.

	Erkendelsens time

	Reelt afspejler begge aftaler blot en erkendelse af en forandret virkelighed efter 12 års fejlslagne krigsindgreb i Mellemøsten. Trods skjult militærstøtte fra Vesten og Golfstaterne vinder Assads regime frem i Syrien, mens oprørernes lejr falder stadig mere under al-Qaeda-allierede jihadisters kontrol.

	Hvad angår Iran, er den shiamuslimske islamiske republik blevet markant styrket af Vestens krig mod terror og navnlig af den amerikansk-britiske invasion i Irak. Ganske vist er Irans økonomi blevet svækket af de sanktioner, som det har fået pålagt af atombevæbnede stater. Men de restriktioner af landets uranberigelsesprogram, som parterne enedes om for nylig, er betydeligt mindre vidtrækkende end dem, Iran selv tilbød i 2005, da dets forslag om et loft for antallet af centrifuger på 5.000 blev mødt med kategorisk amerikansk afvisning. Iran råder i dag over op mod 16.000 centrifuger.

	Tumultarisk region

	Troværdigheden i angrebstruslerne mod Teheran er nu forsvindende lille. Vestens arabiske allierede er enten i en tilstand af indre tumult eller fastkørt i en regional sekterisk krig, der ikke kan vindes. Og det er Iran, som holder nøglen til de konflikter, USA gerne ser løst eller i al fald nedtonet – fra Palæstina til Afghanistan.

	Den nukleare aftale er udtryk for gryende realisme i en region, hvor alting er vendt på hovedet i stadig mere bizarre alliancer. Tag f.eks. den sekulære jødiske stat Israel og Saudi-Arabien, et sunni-sekterisk autokrati. De arbejder ikke blot snævert sammen mod Iran. Begge støtter også de mislykkede planer om et angreb på Syrien samt militærkuppet mod Egyptens folkevalgte islamistiske præsident i juli.

	Det USA-støttede teokratiske saudiske diktatur er sammen med De Forenede Arabiske Emirater, Jordan og Israel tæt forbundet med det sekulære militærstyre i Kairo, der har travlt med at købe våben af Syriens allierede, Rusland, alt imens Saudi-Arabien og de andre Golf-stater er de vigtigste bagmænd for de islamistiske og jihadistiske oprørsstyrker i Syrien.

	Faktisk har de saudiske myndigheder tilbudt at frigive deres egne jihadfanger, hvis de blot vil love at drage til Syrien og Libanon og kæmpe sammen med de al-Qaeda-allierede oprørsstyrker. I mellemtiden forsøger det moderate islamistiske Tyrkiet, som også støtter de syriske oprørere, sig med en tilnærmelse til Iran. Hele dette kaos er et produkt af krigen mod terror og de arabiske opstande, der begyndte med det såkaldte forår for næsten tre år siden. Det vestligt ledede felttog, der begyndte i Afghanistan og fortsatte gennem Iraks ødelæggelse til dagens dronekrige imod de terrorgrupper, det selv har næret, nåede frem til sin sidste fase i forsøgene på at kapre eller knuse de folkelige opstande i store dele af den arabiske verden.

	Krigsappetitten er væk

	På alle punkter har Vestens krige forfejlet deres erklærede mål om at bekæmpe terror. De har i stedet trukket et spor af ødelæggelse, død og sekterisk konflikt fra Pakistan til Libyen. De har også udstillet begrænsningerne snarere end omfanget af USA og de øvrige vestmagters evne til at gennemtrumfe deres vilje ad militær vej.

	Det er det strategiske nederlag for denne magtfuldkommenhed – som måtte betales med store menneskelige omkostninger – der nu afspejler sig i de aftaler, som er indgået med Iran og Syrien i dette efterår.

	Den amerikanske regering har nu signaleret, at den ønsker et mere beskedent engagement i Mellemøsten med fokus på Iran, Syrien og Israel-Palæstina-konflikten. I stedet flytter USA fokus til Asien og den nye supermagtsrival, Kina.

	»Vi har interesser og ser muligheder over hele verden,« som Obamas nationale sikkerhedsrådgiver, Susan Rice, udtrykte det. Nogen vil heri se optakten til en egentlig amerikansk tilbagetrækning fra de mest direkte vestligt dominerede regioner i verden. Det skulle eftersigende også hænge sammen med USA’s faldende afhængighed af olie fra Mellemøsten.

	Det er dog nok for meget at håbe på. USA har øget sin militære tilstedeværelse i Golfen med nye baser, og Mellemøsten vil længe endnu have afgørende betydning for det globale energimarked. Men den fejlslagne krig mod terror og USA’s vigende magt betyder, at det højest sandsynligt vil søge at udnytte tilnærmelsen til Iran til at strømline og nedskalere sit militære engagement.

	Og det må naturligvis hilses velkomment af befolkningerne i en region, der forsøger at skabe sig en ny fremtid. Vestens ødelæggende terrorkrig vil fortsætte i hele den arabiske og muslimske verden i form af droneangreb og specialstyrkeoperationer, men appetitten på egentlige jord- og luftkrige ser ud til at være væk, og det er ubetinget godt nyt for alle.

© The Guardian og Information

Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,2. december 2013,En artikel pr. redaktion - sendt til jer hver søndag
12305,/debat/2011/04/talentstrategien-vendes-paa-hovedet,Talentstrategien skal vendes på hovedet,Bjarne Lundager Jensen," Undervisningsministerens nye talentstrategi sigter godt men rammer skidt. Danmark har behov for at få talent frem fra bunden af elevpyramiden i stedet for toppen. Det kræver et opgør med basisklassen, mener tænketanken DEA.
Regeringen har netop offentliggjort en ny talentstrategi, som skal styrke en sammenhængende talentudvikling fra grundskole til universiteterne. Den indeholder en række sympatiske initiativer, men er desværre også smal i sin definition af talent. Selv om talentstrategien prisværdigt har bredt forståelsen af talent ud til at gælde andet end akademisk talent, har den lagt sit hovedfokus på de 10-15 pct. af en årgang, som regnes for talentfuld. Det er ikke godt nok.
Overordnet set er der ikke meget dokumentation  for, at de bedste ikke har plads i det danske uddannelsessystem. Slet ikke når man ser på alle de initiativer, der er taget de senere år, med mulighed for oprettelse af eliteklasser i udskolingen, forskerspireordning på gymnasieniveau og eliteuddannelser på universiteterne. Der er heller intet, der taler for, at det er svært at stikke talentsnuden frem, når man kigger indenfor i de store danske virksomheder. Tværtimod er der noget,  der taler for, at et decideret 'talentstempel' risikerer at gøre talenter selvtilfredse og dovne. En argumentation, der p.t. fylder meget i den amerikanske talentdebat.
Slut med basisklassen
I DEA mener vi, at undervisningsministeren i stedet burde lave en strategi for, hvordan vi i fremtiden giver alle unge mulighed for at udforske det, de er gode til. Sagen er, at 200.000 unge i dag står uden anden uddannelse end grundskolen. Et skræmmende tal, der burde stå
allerøverst på statsministerens huskeseddel over vigtige indsatsområder. Spørgsmålet er derfor, hvordan får vi talentet frem i alle dem, der i dag ikke motiveres
og engageres i grundskolen
og alt for tidligt taber fær-ten af uddannelsessporet.
Her er talentstrategien inde på noget af det rigtige. Den anbefaler blandt andet en fuld linjeorganisering inden for rammerne af enhedsskolen. Kommunerne forpligtes til at sikre et bredt udbud af linjer på kommunernes skoler inden for eller på tværs af områderne naturfag, humanistiske fag,  praktiske, musiske og kunstneriske fag. Det er i den retning, vi skal.
Desværre tager strategien ikke noget opgør med basisklassen  det, at alle går i samme klasse med de samme elever fra 0. til 9. klasse. I DEA mener vi, at basisklassen og den alt for låste fagpakke fra 1. til 9. klasse slet ikke stimulerer de forskellige evner og talenter, som vi tror på, at alle børn har med sig. Der er gode sociale argumenter for basisklassen, men argumenterne har tacklet dem, der aldrig finder lykken i folkeskolen, ud over den uddannelsesmæssige sidelinje.
Vi foreslår derfor, at man fra 4., 5. eller 6. klasse bryder med basisklassen og giver folkeskolens elever mulighed for i større grad at vælge individuelle fagpakker på tværs af årgange med praktiske, musiske og kreative fag, der i højere grad imødekommer dét, eleverne har anlæg og evner for.
At der er håb, men at det også er svært, viser resultaterne af det tre-årige MMALP-projekt i Vejle Kommune. Her har 35 folkeskoler været med i et udviklingsprojekt, der skulle skabe endnu bedre rammer for en pædagogik, der imødekommer elevers forskelligheder. Her ses forbedrede resultater på en lang række parametre, efter at skolerne har fået lov at eksperimentere. Men det ses også, at et parameter som 'engagement' fra elevernes side på trods af en forbedring på tre år, stadig får den laveste vurdering af eleverne fra 4. til 10. klasse. Den lave scorer på 'engagement' handler om manglende muligheder for at udfolde sig inden for de givne rammer, når de føler sig underudfordrede, som rapporten bag MMALP-projektet slår fast.
Ni eksperimenter
For at finde talentet i den enkelte elev har vi behov for et opgør med skolen, som vi kender den. Som resultaterne i Vejle viser, nytter det på en lang række områder at eksperimentere inden for rammerne. Men skal vi virkelig have fat i den enkeltes talent, er vi også nødt til at træde udenfor en gang i mellem.
Forslaget om at opbryde klasse- og fagstrukturer i grundskolen er så radikalt, at vi naturligvis må gå forsigtig til værks. Vi foreslår, at Undervisningsministeren opretter ni nye eksperiment-skoler i de ni nye frikommuner. Skolerne skal have fuld frihed til at eksperimentere med de mange muligheder, som en anderledes tænkning af læring i grundskolen giver.
Ni eksperimenterende talentskoler i ni nye frikommuner vil give en reel mulighed for at skabe en forandring, der kan sætte gang i en nødvendig reform af en skole, som tænker talent fra bunden, så langt flere unge opdager, at de på deres eget område er noget særligt, og at skolen værdsætter og dyrker det. Det er i høj grad det, et mere talentfuldt Danmark har brug for.
Bjarne Lundager Jensen er vicedirektør i tænketanken DEA
",3.0,28. april 2011,"Desværre tager strategien ikke noget opgør med basisklassen  det, at alle går i samme klasse med de samme elever fra 0. til 9. klasse. I DEA mener vi, at basisklassen og den alt for låste fagpakke fra 1. til 9. klasse slet ikke stimulerer de forskellige evner og talenter, som vi tror på, at alle børn har med sig. Der er gode sociale argumenter for basisklassen, men argumenterne har tacklet dem, der aldrig finder lykken i folkeskolen, ud over den uddannelsesmæssige sidelinje."
189,/debat/leder/2016/05/uansvarlig-u-vending,En uansvarlig U-vending,Sebastian Abrahamsen," Dansk Folkeparti havde travlt med at udstede garantier til den danske befolkning i efteråret. Der var absolut ingen risiko for, at Danmark ville blive smidt ud af det europæiske politisamarbejde Europol, måtte man forstå på partiet. Derfor kunne danskerne trygt gøre, som DF anbefalede, og stemme nej til at ophæve retsforbeholdet ved afstemningen den 3. december.
Flere fremtrædende DF’ere slog på tromme for, at Danmark sagtens kunne beholde sit forbehold og efterfølgende forhandle en parallelaftale med EU, ligesom visse ikkemedlemslande har. Og selv hvis det slog fejl, garanterede DF, at Danmark kunne afholde en ny folkeafstemning, der handlede særskilt om Europol.
DF fik som bekendt sin vilje. Det endte med et nej den 3. december. Men ikke så snart har regeringen indledt forhandlingerne om en parallelaftale med de andre EU-lande, før DF har fået travlt med at padle baglæns fra sine egne valgløfter.
Partiets egen EU-ordfører, Kenneth Kristensen Berth, erklærede i torsdagens Information, at Dansk Folkeparti nu bestemt ikke kan anbefale en ny folkeafstemning, eftersom det ville betyde, at Danmark risikerer at blive fuldgyldigt medlem af Schengen-samarbejdet.
Ordføreren vil sågar foretrække en parallelaftale, der stiller Danmark dårligere end i dag, frem for en ny afstemning. Stik imod partiets tidligere løfter om, at Danmark kunne forhandle sig til en parallelaftale, der var mindst lige så god som i dag.
Enten gør Kenneth Kristensen Berth sig nu skyldig i samme spil for galleriet, som DF beskylder statsminister Lars Løkke Rasmussen for, når han beklager sig over, hvor svært det bliver for ham at forhandle en parallelaftale.
Eller også har DF rent faktisk vendt 180 grader og er nu ved at løbe bort fra sine egne garantier. Garantier, som blev udstedt af Folketingets næststørste parti, og som de danske nejvælgere har sat deres lid til, da de satte deres kryds sidste vinter.
Den slags U-vending klæder ikke et parti, der nyder så stor opbakning blandt befolkningen. DF må leve op til det ansvar, der følger med, når man vokser ud af rollen som protestparti og ind i rollen som en regulær magtfaktor.
Selv om Kenneth Kristensen Berth og Kristian Thulesen Dahl ikke har lyst til at se det i øjnene, er der en reel risiko for, at det ikke lykkes Lars Løkke Rasmussen at forhandle en parallelaftale med EU. Hvad anbefaler DF i den situation? De danske vælgere har fortjent et svar.
",2.0,23. maj 2016,"Selv om Kenneth Kristensen Berth og Kristian Thulesen Dahl ikke har lyst til at se det i øjnene, er der en reel risiko for, at det ikke lykkes Lars Løkke Rasmussen at forhandle en parallelaftale med EU. Hvad anbefaler DF i den situation? De danske vælgere har fortjent et svar."
8968,/debat/2012/10/laeserbreve-18,Læserbreve,Informations Webredaktion," Kend dine rettigheder
Tanja Fynbo, næstformand 3F Ungdom
Unge accepterer gratis prøvevagter, for lange vagter m.m. med viden om, at ’sådan er branchen jo’. Elever og fritidsjobbere inden for restaurationsbranchen finder sig i meget for at få et job.
Manglen på elevpladser gør, at de er villige til at slække på deres rettigheder for at få uddannelsen. Når de bliver bedt om at tage et par gratis vagter for at se, hvordan de fungerer sammen med resten af personalet, så er det helt normalt. Når mange kæmper om den samme plads, så kommer de til at kæmpe om at give afkald på flest rettigheder for at få pladsen.
Elever forventes at give lidt ekstra, så de giver køb på deres rettigheder for at få jobbet. Bag dem står 50 andre jo i kø for at få jobbet. Vilkårene bliver accepteret for ’sådan er branchen jo’.
Arbejdsgivere og borgerlige politikere har bildt vores unge ind, at de er nødt til at give afkald på rettigheder for at skabe deres egen lykke. Men hvor mange rettigheder skal de give afkald på, før nogen siger stop?
Pia K. forstår ikke kunsten
Jesper Rasmussen, billedkunstner
Pia Kjærsgaard mener i Information 9. oktober, at massemorderen Breivik skal ties ihjel.
Det er sikkert også rigtigt i en mere ideel verden. Man kan bare ikke genkende den virkelighed, Kjærsgaard beskriver.
Hør her: Tusindvis af medier har viderebragt Breviks ytringer og optræden. Tusindvis af aviser har gengivet billeder af ham på forsiden. Vel at mærke billeder, hvor han sjældent virker kuet, eller billeder, som han ligefrem selv har iscenesat. Breivik fremstår som en stjerne i medierne, for han sælger.
Hvorfor er det så, at en politiker som Pia Kjærsgaard pludselig griber til pennen i protest, når et teater – sikkert med en kritisk forestilling – melder sig i koret af stemmer, der ytrer sig om Breivik? Har kunsten et mindre rum at ytre sig i end massemedierne?
Det har den helt klart ifølge Pia Kjærsgaard, hvis nationalromantiske kunstsyn er mere end bekendt.
Afskaf værnepligten
Frank Knudsen, Hellerup
Selv om der ikke findes nogen saglige begrundelser for at holde fast i værnepligten, støtter mere end halvdelen af den danske befolkning ordningen. Tilhængernes bedste og eneste argument er den folkelige forankring.
Argumenter som f.eks. at det både er dyrt og nytteløst at give værnepligtige en tre måneders uddannelse i en tid, hvor krige vindes med højteknologisk udstyr og specialuddannede styrker, preller af som vand på en gås. Oven i det har vi ingen umiddelbare trusler på de danske grænser efter Warszawapagtens fald.
Derudover er værnepligten både kønsdiskriminerende og selektiv i sin udvælgelse af de unge. Det er i dag ca. kun en tiendedel af de unge, der aftjener værnepligt.
At så få af en ungdomsårgang skulle give en særlig folkelig forankring, burde selv vor mest patriotiske medborgere kunne se, er det rene nonsens. Hvis den folkelige forankring er så vigtig, burde vi vel også have værnepligt inden for politiet?
Værnepligt ikke grundlovssikret
Holger Terp, Hvidovre
»Rent teknisk kan man kun gøre værnepligten til fortid ved at ændre i Grundloven, hvilket er kompliceret. Derfor taler regeringen i stedet om at ’suspendere’ den,« refererer Ritzaus Bureau Dansk Folkepartis Marie Krarup for at sige 8. oktober.
Dette er en meget fri fortolkning af Grundlovens §81, hvor der står, at »Enhver våbenfør mand er forpligtet til med sin person at bidrage til fædrelandets forsvar efter de nærmere bestemmelser, som loven foreskriver«.
Bisætningen, ’som loven foreskriver’ indebærer altså retten til at vedtage en dansk lov, som foreskriver, at staten fremover ikke har brug for våbenføre mænd.
Misinformation om Chávez
Adam Ring, København
Endnu en gang har Information valgt ukritisk at viderebringe misinformation om Hugo Chávez og præsidentvalget i Venezuela. Overskriften på de artikler, Information har valgt at bringe, taler for sig selv: ’Den stærke mands sidste skanse’ og ’Chávez-tidens kult er forbi’.
Den sidste af artiklerne er skrevet af Francisco Toro, en højreekstrem venezuelaner, som måtte opsige sin stilling på The New York Times på grund af sit politiske engagement på den yderste højrefløj i Venezuela.
På trods af Informations hetz mod Hugo Chávez valgte 55 procent af de stemmeberettigede venezuelanerne at genvælge ham. Ved præsidentvalget, som blev fulgt af 200 internationale valgobservatører, stemte hele 81 procent af de stemmeberettigede venezuelanere, hvilket er tæt på at være skandinaviske standarder.
Venezuelas valgsystem er af flere internationale valgobservatører blevet betegnet som ét af de bedste i verden.
Så hvorfor vælger Information ukritisk at deltage i denne hetz mod Hugo Chávez og Venezuela, når landets demokrati tilsyneladende på mange måder fungerer langt bedre end mange vestlige lande, herunder USA, hvor kun omkring halvdelen af de stemmeberettigede amerikanere afgiver deres stemme ved valgene?
SF’s landsledelse bør holdes ude
Daniel Bendix, København
Formandskandidat Vilhelmsen kræver, at SF’s landsledelse involveres endnu mere i regeringsførelsen, end den er i dag.
Dermed afslører hun efter min mening manglende indblik i forskellen på at være regeringsparti og det at være deltager i et forlig med en regering.
I en regering skal man være enig, inden der spilles ud, og forhandlingerne foregår hurtigt og fortroligt.
En forligsproces er en offentlig politisk forhandlingsproces, hvor offentligheden er en central spiller. Vilhelmsens opfattelse af landsledelsens rolle kan altså virke, hvis SF var støtteparti, men er uegnet for et regeringsparti, hvor forhandlingerne foregår bag lukkede døre og først offentliggøres, når de er færdige.
Den slags kan efter min mening næppe fungere, hvis nogen synes de skal ’hjem og spørge’ først. Vilhelmsen bør altså droppe sine planer om landsledelsen rolle.
Ellers kommer hun formodentlig til at se SF’s regeringsdeltagelse lide skibbrud.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,10. oktober 2012,"Bisætningen, ’som loven foreskriver’ indebærer altså retten til at vedtage en dansk lov, som foreskriver, at staten fremover ikke har brug for våbenføre mænd."
7890,/debat/2013/03/danmark-boer-give-asyl-tolke,Danmark bør give asyl til tolke,Tue Magnussen," Tue Magnussen, Frederiksberg
Danmark bør følge Norge og Sveriges eksempel og tilbyde asyl til de tolke, der har behov for beskyttelse efter at have arbejdet for de danske styrker i Afghanistan.
Sagen aktualiseres især på baggrund af den misinformation fra forsvarsminister Nick Hækkerup (S), som TV 2 Nyhederne søndag aften dokumenterede. Modsat tidligere udmeldinger til både aviser og tv fra Hækkerup, står det efter TV 2’s dokumentation klart, at der er flere tolke fra Helmand-provinsen, som har arbejdet for Danmark. Det bør være grundlag for, at forsvarsministeren omgør den konventionsstridige beslutning om at afvise asyl til tolke og andresamarbejdspartnere i Afghanistan.
Danmark bør naturligvis i lighed med de øvrige skandinaviske lande yde beskyttelse til tolke og andre der har arbejdet for Danmark. I Norge har 21 tolke og deres familier i Afghanistan fået tilbudt asyl efter en konkret vurdering af deres sikkerhedssituation. Det skete på baggrund af interview og undersøgelser på den norske ambassade i Kabul. Ifølge justitsministeriet har Norge nemlig et »specielt ansvar for dem, som har arbejdet for norske styrker i Afghanistan, men det erikke alle, som har et beskyttelsesbehov«. I alt havde 106 afghanere søgt om asyl.
Følg Norge og Sverige
Menneskerettighedsorganisationer i Danmark har flere gange opfordret forsvarsminister Nick Hækkerup til at gennemføre en konkret individual vurdering af tolkenes beskyttelsesbehov – også på baggrund af Udlændingestyrelsens egen rapport om Afghanistan fra maj 2012, der specifikt udpeger tolkene som den gruppe af medarbejdere, der er mest i farezonen for angreb fra Taleban.
Ligeledes dokumenterer en ny rapport fra FN’s mission i Afghanistan (UNAMA) også, at Taleban har optrappet angrebene på afghanere, der samarbejder med de internationale styrker i landet.
Regeringen understregede i sit regeringsgrundlag og har siden flere gange hævdet, at den er fokuseret på opfyldelse af menneskerettighederne. Derfor bør Danmark på den baggrund følge blandt andet Sverige og Norges eksempel og tilbyde asyl til de tolke, der har behov for beskyttelse efter at have arbejdet for de danske styrker i Afghanistan.
Kun derved kan Danmark leve op til sinekonventionsmæssige forpligtelser.
",0.0,14. marts 2013,"Regeringen understregede i sit regeringsgrundlag og har siden flere gange hævdet, at den er fokuseret på opfyldelse af menneskerettighederne. Derfor bør Danmark på den baggrund følge blandt andet Sverige og Norges eksempel og tilbyde asyl til de tolke, der har behov for beskyttelse efter at have arbejdet for de danske styrker i Afghanistan."
11877,/debat/anmeldelse/2011/07/gud-antropocaen,Gud og mig og Antropocæn,Ejvind Larsen," Lørdag den 9. juli kl. 09.50 står at læse på Informations webside:
»Tak til jsn for en læseværdig artikel. »Luk avisen, gå derud og bliv overvældet!« (...) Ang. naturen og Gud læser jeg i øjeblikket Aksel Haanings Naturens lys, der handler om kampen mellem middelalderens naturtænkere kontra kirkens teologer. Det er en kolossal kamp, der er foregået, og grunden til problemerne i dag er sandsynligvis, at man har sat Gud over naturen. Gud vandt, naturen (og vi) tabte. Derfor er jeg lidt loren ved, at Ole Jensen og Løgstrup får en for fremtrædende plads i debatten. Løgstrup siger i en af sine bøger, at Gud kender os bedre, end vi selv gør. Det skulle der så være kommet noget positivt ud af, men når vi bevæger os hen mod afgrunden, bliver vi nok nødt til at skippe Gud til fordel for naturen (og vores egen overlevelse). Det er som om, at både jsn og Ejvind har lidt svært ved at smide ham Gud ud og sætte naturen øverst.«
Niels-Simon Larsen siger det her, og kommentaren er anbefalet af Torben Skov. Den være hermed også anbefalet af mig.
Hvad Gud og jsn stiller op med den, må de selv rode med.
Jørgen Steen Nielsens lørdagsartikel »Tilbage til (menneske)naturen. Kun hvis vi kan komme bag om bevidstheden og det formålsbestemte, ind til den ordløse sansning af vores forbundethed med planeten og naturen, har vi en chance. For at mobilisere bevidstheden i overlevelsens tjeneste« kommenterer vores (Guds, jsn's og min) strenge kritiker på ovenstående anbefalelsesværdige vis.
Artiklen selv, »Tilbage til (menneske)naturen«, er den fjerde i serien 'Planeten og os', som blev indledt 27. juni med: »Velkommen til Antropocæn På få generationer er mennesket blevet den altdominerende, forandrende kraft på planeten. Forskere taler om en helt ny geologisk epoke, hvor Jordens fremtid kontrolleres og afgøres af os«. Seriens femte og afsluttende bidrag »Trøst: Det går over (hvis det ikke går under)« bringes i dag på side 14-15. Hele serien er mere end 'læseværdig', men for mig er det ligefrem en gave at skulle svare på påstanden om, at jeg »har lidt svært ved at smide ham Gud ud og sætte naturen øverst.«
Den anklage er nemlig på én gang helt rigtig. Og helt forkert.
Det sidste ord
Først det rigtige (som er det forkerte): Min mor og far gik i kirke, den grundtvigske valgmenighedskirke Vartov i København, hver søndag. Ingen af forældrene til kammeraterne på gaden, i skolen, i gymnasiet, på Information eller universitetet gjorde det. De gik slet ikke i kirke. Undtagen juleaften, når barnet skulle døbes, den unge konfirmeres, den gamle begraves. Hvad var det nu for noget? Hvorfor gjorde min far og mor det så også til 'hverdag'? I gymnasiet havde jeg lærere, der tumlede med det samme spørgsmål, kredsen omkring det mest spændende tidsskrift dengang, Heretica, gjorde det samme, Martin A. Hansen, Bjørn Poulsen, Thorkild Bjørnvig, Ole Wivel, Ole Sarvig. Vilhelm Grønbech, Karen Blixen ... På sin egen måde Aage Henriksen. Og helt for sig Villy Sørensen (læs bare hans bog Jesus og Kristus, et hovedværk i dansk åndsliv overhovedet). For Studenterkredsen i Vartov med Kierkegaard som omdrejningspunkt det samme. For mange af Informations læsere i 1950'erne og 60'erne og nok også senere forholdt det sig på tilsvarende måde. Hvad redaktørerne Outze og Seidenfaden udnyttede ved at lade mig skrive stort set uhæmmet (med mange ord!) om spørgsmålet. 'Hvad er egentig el's stofområde'? blev sidstnævnte spurgt. 'Gud', svarede Seidenfaden.
For det mærkelige var, at for mor og far betød alt det der med de tre bogstaver, g og u og d, at naturen først og fremmest var noget, man skulle takke for og aldrig tro, man kom til at beherske, hverken helt eller halvt. (G og u og d på dansk, men det kunne vel lige så godt være x og v og z? Skønt det er noget sværere at udtale. For hvad betyder dog rosens navn som Shakespeare lader Julie spørge Romeo oppe fra balkonen i forhold til selve den begivenhed, at det er, som det er? Fordi det er! Som sanses. Dufter og lugter og så kan kaldes et eller andet, r og o og s og e f.eks. eller på andre sprog andre bogstaver og lyde).
Men for folk som i hvert fald jeg mødte dem, Shake-speare, William Blake, Grundtvig, Kierkegaard, Løgstrup, Knud Hansen, Kaj Thaning, Ole Jensen, for hvem g og u og d var betydende, var det tydeligvis også en plage, at netop i områder og tider stærkt påvirket af kristendommen (Vesteuropa og USA) opstod oprindeligt netop den naturvidenskab, teknologi, teknik, pengeøkonomi og hele den moderne, progressive fremskridtsindstilling, der i udpræget grad betragter og i praksis næsten ensidigt i kraft af forgudelsen af Den Økonomiske Vækst, DØV behandler naturen som noget, der bare skal begribes, beregnes og beherskes. Antropocæn.
Derfor er det sandelig på tide, at vi i ikke mindst humaniora og teologi, økonomi og samfundsvidenskab, praktisk politik og pædagogik gør klart, at nok har naturen skabt et naturvæsen, os, som evident har ment og i stort omfang stadig mener at stå i forhold til magten i intetheden helt uden for den sansende og sansbare materielle natur. Det er dog naturen, der har skabt dette naturvæsen. Og i den forstand skabt Gud. Deri har Niels-Simon Larsen helt ret. Og altså helt uret. I sin kritik af mig.
Naturen får det sidste ord.
",2.0,12. juli 2011,"Først det rigtige (som er det forkerte): Min mor og far gik i kirke, den grundtvigske valgmenighedskirke Vartov i København, hver søndag. Ingen af forældrene til kammeraterne på gaden, i skolen, i gymnasiet, på Information eller universitetet gjorde det. De gik slet ikke i kirke. Undtagen juleaften, når barnet skulle døbes, den unge konfirmeres, den gamle begraves. Hvad var det nu for noget? Hvorfor gjorde min far og mor det så også til 'hverdag'? I gymnasiet havde jeg lærere, der tumlede med det samme spørgsmål, kredsen omkring det mest spændende tidsskrift dengang, Heretica, gjorde det samme, Martin A. Hansen, Bjørn Poulsen, Thorkild Bjørnvig, Ole Wivel, Ole Sarvig. Vilhelm Grønbech, Karen Blixen ... På sin egen måde Aage Henriksen. Og helt for sig Villy Sørensen (læs bare hans bog Jesus og Kristus, et hovedværk i dansk åndsliv overhovedet). For Studenterkredsen i Vartov med Kierkegaard som omdrejningspunkt det samme. For mange af Informations læsere i 1950'erne og 60'erne og nok også senere forholdt det sig på tilsvarende måde. Hvad redaktørerne Outze og Seidenfaden udnyttede ved at lade mig skrive stort set uhæmmet (med mange ord!) om spørgsmålet. 'Hvad er egentig el's stofområde'? blev sidstnævnte spurgt. 'Gud', svarede Seidenfaden."
5570,/debat/2014/02/laeserbreve-3,Læserbreve,," 
	Knud Rée var ikke kommunist

Helene Rée, Thisted

	Hov, hov, Bent Jensen. I et uddrag af din nye bog, Ulve, får og vogtere, der er blevet bragt et uddrag af i Information skriver du, at min bedstefar, Knud Rée, som var redaktør på Vestkysten, var med til at fremme Kreml-propagandabilleder under Den Kolde Krig. Det kan ikke være mere forkert.

	Tror du virkelig, at Knud Rée, som allerede i 1930’erne advarede mod Hitler i Vestkysten og af den grund blev tysk fange den 10. april 1940, skulle falde for et andet totalitært styres propaganda?

	Det er en helt forkert og urimelig påstand, som jeg hermed protesterer imod.

	Det kan betale sig at trodse EU

Jakob Lindblom, Folkebevægelsen mod EU

	Det er faldet Christel Schaldemose (S) for brystet, at jeg påtalte det ironiske i EU-Parlamentets oppustede selvforståelse, fordi et flertal i parlamentet ikke kan påvirke EU-Kommissionen i en sag om skadelig kemi.

	Kemilobbyen er nemlig for magtfuld ifølge Christel Schaldemose selv. Nu har hun pludseligt masser af indflydelse, lyder det i hendes svar den 24. februar. Hendes eksempel på dette er forbuddet mod det hormonforstyrrende bisfenol A i sutteflasker. Et eksempel som er tragikomisk.

	Danmark gik jo netop enegang og brød EU-retten ved at indføre det forbud, og Kommissionen truede med retssag, indtil den af pressestrategiske årsager vendte på en tallerken.

	Det er netop et eksempel på, at det faktisk virker, når man trodser EU og genindføre, national lovgivning til glæde for borgerne. I dag er vi bundet på hænder og fødder af EU. Vi er eksempelvis tvunget til at sælge salmonellakød fra udlandet på grund af det indre marked.

	Uden for EU kunne vi genindføre de veterinære grænser, ligesom vi på en lang række andre områder både kunne indføre stramme regler mod kemi, GMO og en friere og mere lige handel med resten af verden.

	Husk på, at 92 procent af verdens befolkning bor uden for EU.

	Putin værner kun om sig selv

Andreas Lemcke, København

	Iben Thranholm anser i sin kronik »Russerne kommer – med Gud« bragt den 22. februar, ikke bøllers overfald og systematiske forfølgelse af minoriteter, som en kriminaliserende lovgivning for hadske handlinger. I stedet kritiserer hun Vestens uberettigede og aggressive kritik af forholdene i Rusland.

	Hun mener, at Vladimir Putin beskytter sit land og værner om de sande kristne værdier ved at forbyde homoseksuel propaganda.

	Ville hun også klandre minoriteternes kamp for en mere retfærdig verden under kommunismen, som et udtryk for åndelig vakuum?

	Stop overfladisk hashkritik

Søren Boserup Lauritsen, København

	Den 21. februar, gav Finn Rudaizky (DF) sin holdning til kende vedrørende legalisering af hash. Hans argument er, at Henrik Appel (S) og overborgmester Frank Jensen (S) er virkelighedsfjerne, når det kommer til salg af hash i København.

	Jeg vil derimod mene, at netop folk som Henrik Appel og Frank Jensen er modne nok til at erkende realiteterne. Hash er uformelt lovliggjort. Finn Rudaizky bør tage en vandretur på Christiania og se, om vi ikke allerede har legaliseret hash ved at ignorere problemet.

	Stop den overfladiske holdningstilkendegivelse, og se virkeligheden i øjnene. At opretholde forbuddet mod hash øger blot rockernes indtægter, og har indtil videre ikke løst problemet.

	Så ja, Socialdemokratiet er ude i hampen, dér hvor politikere bør være.

	Kobber er blevet en miljøtrussel

Holger Øster Mortensen, Odder

	Det dansk landbrug udleder årligt i omegnen af 2.500 tons kobbersulfat, hvoraf hovedparten bruges i svineindustrien. Kobber er et ikkenedbrydeligt tungmetal, hvorfor den kumulative effekt af udledning af kobber et stigende problem for vores natur.

	Kobber medvirket også til udvikling af antibiotikaresistens, som kan overføres mellem bakterier. Da der er synergi mellem tungmetaller, er forbruget af kobber fra landbruget med til at forstærke den giftige effekt af den cocktail af miljøgifte, som moderne mennesker, dyr og fauna udsættes for.

	Antibiotika-resistente MRSA-bakterier er i stærk fremgang. Op mod 90 procent af alle slagtegrise bærer disse farlige bakterier. Det er en bombe under hele vores sundhedsvæsen. Vi skal have gjort op med den traditionelle svineindustri i Danmark.

	Vi kan sagtens dække vores eget behov for svinekød ved at producere 3-5 millioner grise i Danmark. Denne produktion bør foregå uden brug af kobber og naturligvis dertil både økologisk og med fritgående dyr.

	Den nuværende produktionsform i svineindustrien er blevet en klods om benet på os alle.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,26. februar 2014,"Søren Boserup Lauritsen, København"
11363,/debat/2011/10/helles-stoerste-opgave-opdrag-danskerne-samfundssind,Helles største opgave: Opdrag danskerne til samfundssind,Dorthe Pedersen," Med borgeren ved roret lød overskriften for Fogh-regeringens moderniseringsprogram efter tiltrædelsen i 2001.
I tråd med 1980'erne og 1990'ernes internationale reformkoncepter — ofte betegnet New Public Management (NPM) — var det 'markedet' i form af ekstern konkurrence, intern resultatmåling og klare økonomiske incitamenter, der skulle hjælpe med at sikre en rationel drift af offentlig velfærd.
Borgerne ved roret betød, at borgerne blev 'kunder med frit valg'. Kunder, der oplever, at de har ret til at blive betjent og stille krav. Kunder, der skal betjenes og det med det samme. Problemet er, at den selvforståelse stemmer dårligt overens med de udfordringer, samfundet oplever.
I dag står vi i en økonomisk krise, der har fået europæiske økonomier til at kollapse og lagt pres på den danske regering, når det gælder finansiering af den offentlige velfærd. Her har markedet og NPM vist sig ikke at slå til. Der er simpelthen ikke ressourcer til at opfylde kundernes stigende efterspørgsel på velfærdsservice.
Hvis Helle Thorning-Schmidts nye regering på en og samme tid skal levere den lovede velfærd og holde budgetterne, er der kun en vej frem: brugerne skal igen blive borgere. Klienterne skal aktiveres på nye måder, og deres uopdagede potentiale skal frem i lyset.
Krævementalitet
De paroler ligger allerede implicit i de aktuelle reformer i både Danmark og udlandet. Men spørgsmålet er, om den nye regering er klar til at formulere en helt ny politik for modernisering af den offentlige sektor. Og om vi vil se en egentlig vision om aktivt medborgerskab?
Ét er sikkert: den nye regeringen kommer ikke uden om at skulle vende skuden bort fra dyre reformer, masseinvesteringer i udvikling og overbud om bedre og flere velfærdsydelser til en politik, der passer til økonomisk smalhals.
Valgkampens løfter om økonomisk ansvarlighed skal nu omsættes i en politik, der får mest muligt ud af et offentlige budget, der ikke kan udvides nævneværdigt. Uanset, hvilke ændringer i skattegrundlaget, regeringsparterne kan blive enige om, gælder det, at der skal tænkes i nye løsninger. Og lige så sikkert er det, at løsningen ikke længere kan begrænses til at rationalisere indefra og skabe konkurrencepres udefra. For trods intentioner om det modsatte, må vi konstatere, at denne opskrift under hele vækstboblen har ført til en uheldig opdrift i velfærdsudgifterne, godt hjulpet på vej af politikere, der skabte høje forventninger om mere og bedre service, medier, der jagtede fejl og skuffelser og borgere, der i stigende grad fik et bytteforhold til den offentlige sektor, hvilket man vel næppe kan fortænke dem i.
Siden Fogh-regeringen kom til, er borgeren blevet tiltalt som en, der har klare interesser, reagerer på økonomiske incitamenter og i det hele taget agerer efter 'noget for noget'-princippet.
Den kontraktlige tænkning har gennemsyret borgerens kontakt med den offentlige sektor, hvad enten vi taler om frit vælgende ældre, der skal være i stand til at agere som kunder i forhold til stadig mere afmålte ydelser, arbejdssøgende, der med pisk og gulerod skal disciplineres til at komme hurtigt i arbejde, forældre og elever, der skal vælge mellem stadig stærkere profilerede skoler, syge, der med eller uden sundhedsforsikring skal sikre sig hurtigst mulig behandling, eller sociale klienter, der skal indgå kontrakter om forbedringer af egen livsførelse for at opnå ydelser eller undgå sanktioner.
Bagsiden af medaljen er til at få øje på: Hvor lidt behøver jeg at yde? Hvad får jeg for det? Hvordan undgår jeg sanktioner?
Det har fremelsket en taktisk adfærd, hvor alle kæmper for at få mest muligt for deres skattekroner og for at undgå beskatning af indtægter og kapitalgevinster. Selv de mest ressourcestærke er blevet små kapitalister. Imens er de ressourcesvage kørt ud på et sidespor med lavest mulige ydelser og forventninger om, at det vil give dem incitamenter til at rejse sig og komme ind i kampen.
Fejlslagent marked
Det bemærkelsesværdige i udviklingen efter 2001 er, at et øget fokus på marked, frit valg og økonomiske incitamenter — at vi alle i et eller andet omfang er blevet opdraget til at være forbrugere i velfærdsbutikken — slet ikke synes at løse de økonomiske udfordringer med finansiering af velfærden.
Det er der flere årsager til. Mest oplagt er selvfølgelig, at vi ikke kan slutte fra mange effektive driftsøkonomier (de mange velfærdsinstitutioner, der er blevet resultat- og kontraktstyrede) til en samlet effektiv samfundsøkonomi.
Det er heller ikke muligt at slutte fra rationelle forbrugere med klare interesser og evne til at nyttemaksimere hver for sig til en samlet god og rimelig fordeling af byrder og goder.
I begge tilfælde har vi splittet samfundet op og ladet kun en kode — nemlig den økonomiske — være hovedgrundlaget for at skabe ligevægt og balance. Konsekvensen er, at NPM er kørt fast i intern kassetænkning, krævementalitet, kontrolomkostninger og et dyrt og omsiggribende managementbureaukrati.
Borgeren som partner
Efter markedslogikkens fallit må velfærden skabes og finansieres på nye måder, lyder det i både den internationale og danske debat om offentlig styring og modernisering.
Vi befinder os i en ny æra efter NPM, hvor partnerskaber, inddragelse af den frivillige sektor og 'samskabelse' af velfærd udpeges som alternativer til ren konkurrence og hårde kontrakter.
Samtidig bliver brugerdreven innovation og borgerinvolvering omdrejningspunktet i kampen for at levere relevante og skræddersyede ydelser, baseret på individuelle behov og potentialer hos borgerne.
Et hovedpunkt er et nyt syn på borgeren som aktivt bidragende og partner til de offentlige velfærdsinstitutioner.
Den nye regering kan meget vel søge inspiration hos den liberal-konservative regering i Storbritannien, der har lanceret et genopretningsprogram under parolen Big Society.
David Cameron og co. forsøger at få briterne til at skifte tankegang. Som et ekko af Kennedys berømte tale vil man få briterne til at spørge, hvad de kan gøre for samfundet, i stedet for hvad de kan få af staten.
Er der brug for en anden indpakning end den konservative britiske model, kan Helle og støttepartierne også kigge mod centrum-venstre regeringen i Norge, der har lanceret en ny post-NPM- moderniseringspolitik under parolen: »En forvaltning for demokrati og fellesskab« (Stortingsmelding nr. 19, 2008-2009).
Kongen i medborgeren
I Danmark kan vi allerede se tydelige aftryk af 'samfundsstategien' i og med, at nulvækst i den offentlige sektor kombineres med afbureaukratisering, 'væk med bøvlet'-planer, nye besparende velfærdsteknologier og digitalisering af alle brugerflader efter hjælp til selvhjælpsprincippet.
Det ændrede syn på borgeren som selvbetjenende og aktivt ydende er tydeligt, f.eks. når det gælder socialpolitik.
Takket være Informations sommerserie om paradigmeskiftet i socialpolitikken og udsultningen af Socialministeriets budget, har vi fået understreget konsekvenserne i form af flere marginaliserede grupper og en øget fattigdom.
Vi har også hørt den tidligere socialminister, Benedikte Kiærs svar: » ... Information fokuserer alt for ensidigt på de socialt udsatte som klienter, der ikke rummer potentialer og muligheder« (kronik i Information den 8. august.) »Vi bør appellere til kongen i hvert enkelt menneske«, lyder det videre.
Det er tydeligt, at borgeren ikke kun skal være passivt publikum eller frit vælgende forbruger. Nej, borgeren skal være aktivt deltagende og selvudviklende i forhold til egne uudnyttede potentialer.
Problemet er imidlertid, at VK-regeringens forsøg på at gøre socialpolitikkens brugere til konger i deres eget liv blot fortsatte 'noget for noget'-logikken. Og da mange af brugerne ikke har kongepotentiale, ender de, som Informations artikelserie viste, på bunden af samfundet.
Forsøget på at gøre samfundet større og krævementaliteten mindre, førte altså i stedet til yderligere opsplitning og afhængighed.
Hjælp til finansieringen
Det store spørgsmål er, om den ægte medborger for alvor kan vækkes til live efter 10 år med velstandsboble og 'noget for noget'.
Den nye regering står her i et dilemma: Vil den — som venstrefløjen foretrækker — skabe finansiering til øget velfærd ved at kradse flere penge ind i skat og øge de offentlige udgifter. Eller vil den komme med svar på tiltale fra de mange økonomer, der fortæller os, at finansieringsproblemet i længden kun kan løses ved at gøre noget ved den (for) høje efterspørgsel på offentlige velfærdsgoder?
Spændende er det, om nyt og aktivt medborgerskab bliver en del af det nye regerings politik. Noget kunne tyde på det, når regeringsgrundlaget er døbt Et Danmark, der står sammen. Spørgsmålet er dog, om Helle & Co. har en socialt afbalanceret vision, der kan vende skuden efter 10 års opdragelse til velfærdsegoister.
Sikkert er det, at det er op ad bakke at prædike solidaritet. Skal man skabe et 'stort samfund' i Danmark, kræver det en genopfindelse af den offentlige sektor, der kan overskride fordums tiders stat- eller markedstænkning.
Da Helle i går fremlagede regeringsgrundlaget med en formaning om; »at det er borgerne, der skal hjælpe os ud af krisen«, vidnede det i virkeligheden om en dobbelt udfordring. Det nye regeringshold skal vise social profil og formå at omdefinere den borgerlige regerings reformperspektiv, så det ikke fører til større fattigdom for de ressourcesvage. Samtidig skal borgerne i almenhed opdrages til at tage et større ansvar for eget liv. Den nye parole om fællesskab må ikke som i Camerons England ende med udstødelse og hattedameafhængighed. Og det nye borgeransvar må ikke ende med den skizofrene borger, der skiftevis tiltales som henholdsvis klient, rationel forbruger og aktivt bidragende borger. Der er ingen kongevej ud af den budgettyngende krævementalitet.
 
Dorthe Pedersen er leder af MPA-uddannelsen og lektor, Ph.d. ved Institut for Ledelse, Politik og Filosofi på CBS¨




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",43.0,4. oktober 2011,"Efter markedslogikkens fallit må velfærden skabes og finansieres på nye måder, lyder det i både den internationale og danske debat om offentlig styring og modernisering."
9024,/debat/2012/10/europa-maa-genfinde-forskelligheden,Europa må genfinde forskelligheden,Jens Salling," Som konservativ tror jeg på, at vi mennesker selv er bedst til at træffe de beslutninger, der gør os lykkelige. Derfor stiller jeg mig skeptisk overfor politikere, der vil blande sig afgørende i min livsførelse. De politikere findes overalt; på rådhuse og Christiansborg. Men mere end noget andet sted findes de i EU-systemet. Dernede kan de regulere mange flere og meget mere, end før vi fik unionen – endda i det frie markeds hellige navn – til skade for alle europæere.
Tidligere har der været en grænse for, hvor mange skatter og hvor meget regulering et europæisk land kunne indføre, for hvis omkostningerne og bøvlet ved at drive virksomhed blev for store, flyttede produktionen over på den anden side af grænsen, og arbejdspladser gik tabt. Landende imellem konkurrerede vi på de bedste forhold for at leve og drive virksomhed. Den konkurrence landende imellem er det, der op gennem historien har gjort Europa førende økonomisk og kulturelt. I dag er den føringsposition truet, og det er kun rimeligt at frygte, at som østens økonomier stormer frem, vil deres kultur og deres tilgang til demokrati og menneskerettigheder også blive mere fremherskende. Alle mennesker, der ønsker frihed, må derfor også ønske sig et økonomisk stærkt Europa.
EU skaber ikke vækst
Når politikerne i dag kan regulere og besværliggøre for alle europæere på én gang, giver det dem usete muligheder for at indføre begrænsninger, der gør det sværere at drive virksomhed alle steder i EU. Vinderne er de kinesiske fabrikker. Taberne er de europæere, der ikke kan finde sig et arbejde, fordi vi bliver mindre og mindre konkurrencedygtige. Og der er ikke noget at tage fejl af. Europas vækst var højere i årene før det indre marked end efter. At unionen og det indre marked skulle gøre os rigere, er altså meget langt fra virkeligheden. Hvis vi igen skal have fremgang, kræver det et europæisk samarbejde, der sikrer, at frihandel og konkurrence ikke forveksles med ensretning.
EU’s fejl
En diskussion af fremtidens Europa og EU kræver et blik på, hvordan unionen håndterer sine egne fejltrin. Det bundløse hul, som Grækenland sammen med en række andre sydeuropæiske lande befinder sig i, skyldes naturligvis primært uansvarlige politikere, men også en euro, der har gjort det alt for nemt for dem at låne penge.
Det bedste havde været aldrig at indføre euroen, men når skaden er sket, burde det naturlige træk have været, at give grækerne ansvaret for og redskaberne til at få deres land på ret kurs igen. I stedet har EU indsat sine egne folk i en græsk regering. Det samme i Italien. Opskriften er klar: Når unionen laver rod, rydder unionen op ved at tage mere magt til sig – og grænsen er ikke nået ved medlemslandenes ret til selv at vælge deres regeringer.
Uviljen vokser
Ligesom Grækenland har behov for at få de økonomiske værktøjer, der skal til for at komme ud af krisen, til sin rådighed, er det nødvendigt, at vi indretter os sådan, at landene selv er ansvarlige for deres økonomi uden en rig Onkel Tyskland, der skal kautionere hver gang. Hvis vi i fremtiden ikke formår at gøre op med en euro, der opfordrer til uansvarlighed, går vi fallit.
Uviljen mod unionen er stigende overalt i Europa, alt imens eliten med stadig skrappere og mere arrogante midler trumfer sin vilje igennem. Spørgsmålet er efterhånden ikke længere, om det kan blive ved, men hvornår det kommer til en ende. Og hvilken ende bliver det? Europa består af forskellige folk med forskellige kulturer, værdier og skikke. Derfor nytter det ikke noget at blive ved med at forlange den ensretning, som så nært et samarbejde som EU kræver.
Europa er et lille kontinent, og det er nødvendigt at have et samarbejde landende imellem. Et samarbejde om frihandel mellem frie stater og frie mennesker. Sådan et samarbejde skal være mere ligeværdigt for deltagerne, end det vi ser i EU i dag. Mit håb er, at vi om fyrre år ikke har Europas Forenede Stater, men derimod et mere uformelt samarbejde med respekt for forskelligheden. Det kræver, at europæerne begynder at stemme på partier, der stiller sig kritisk over for unionen. Først der vil de, der har magten for alvor forstå, at unionen er uhensigtsmæssig såvel som uønsket.
Den bevægelse er allerede i gang. Selv i Tyskland er der tale om at starte et rigtigt konservativt parti, der ønsker et opgør med unionen. Faren er, at unionisterne vil ignorere signalerne fra befolkningen og klamre sig endnu hårdere til magten med måske endnu mere arrogante midler end hidtil. Den fare, mener jeg, er overhængende. Hvis grænsen ikke er nået ved at indsætte ikke-folkevalgte regeringer for at føre unionens politik i Grækenland og Italien, hvem kan så fortælle mig, hvor den går?
Det er langt mere realistisk, at et nyt frugtbart og ligeværdigt samarbejde mellem Europas lande må bygges op fra bunden. Uviljen mod en tilbagerulning af politikerne og embedsværkets magt i EU kan være for uoverkommelig til, at det kan lade sig gøre at gøre EU til EF igen. Derfor er det mit håb, at Danmark sammen med de andre europæiske lande så hurtigt som muligt indser unionens fundamentale og urettelige fejl og starter med at bygge et nyt europæisk samarbejde op uden om EU. Et samarbejde, der baserer sig på frie mennesker, frie lande og et frit marked.
 
Jens Salling er generalsekretær i Europæiske Unge Konservative og stud. cand.oecon.
",4.0,2. oktober 2012,"Den bevægelse er allerede i gang. Selv i Tyskland er der tale om at starte et rigtigt konservativt parti, der ønsker et opgør med unionen. Faren er, at unionisterne vil ignorere signalerne fra befolkningen og klamre sig endnu hårdere til magten med måske endnu mere arrogante midler end hidtil. Den fare, mener jeg, er overhængende. Hvis grænsen ikke er nået ved at indsætte ikke-folkevalgte regeringer for at føre unionens politik i Grækenland og Italien, hvem kan så fortælle mig, hvor den går?"
3227,/debat/2015/02/laeserbreve-20,Læserbreve,Informations Debatredaktion," Ikke alle tør ytre sig frit
Bent Jørgensen, Møn
Man kunne ønske, at medierne brugte tid og kræfter på at undersøge, hvordan ytringsfriheden reelt har det i Danmark. Større faggrupper benytter sig i dag ikke af ytringsfriheden for at undgå at blive ramt på brødet.
Ude i kommunerne er det således til at overse, i hvor høj grad skolelærere og ansatte på rådhuset blander sig i samfundsdebatten, men mange andre – også i de private erhverv – tør ikke bruge deres ytringsfrihed af frygt for repressalier. Så lad os ikke blive alt for hellige, når virkeligheden for mange er en gråzone, hvad angår retten til at tale og skrive frit.
Anstændig bistand ønskes
Marina Paulsen, Næstved
Lørdag kørte Danmarks Indsamling 2015 på DR 1 som et storslået show med en række reklameindslag, hvor både virksomheder og privatpersoner kunne vise, hvor gode vi alle sammen er. Ja, undskyld mig – det er ikke for at være lyseslukker – jeg glædede mig også og var en stolt dansker i lørdags. Især var jeg stolt over alle de mange børn, unge og andre frivillige, som viste, at de gjorde en indsats for at bekæmpe fattigdom, nød og uretfærdighed i udviklingslandene.
Men glem ikke, at vi skal lave 14 aftener mere i samme størrelse, for at vi har pengene hjemme igen for den nedskæring, som Folketinget har besluttet at skære udviklingsbistanden med i år.
Vores folkevalgte har besluttet at skære 1,5 milliarder kroner i år. Regeringens krav var 2,5 milliarder kroner, og de borgerlige ville skære endnu mere. Dog fik SF sammen med Enhedslisten regeringens krav ned med 1 milliard kroner. Det kom frem i denne uge, at Venstre har planer om at skære yderligere 1,5 milliarder kroner i bistanden i år, og disse penge skal bruges til at finansiere en genindførelse af håndværkerfradraget – hvis de vinder valget.
Men kan vi være det bekendt overfor alle de mennesker, som er i nød rundt omkring i verden? Det mente flertallet af danskerne vist ikke i aftes – selv DF var imod uretfærdighed i verden.
Skulle vi ikke hellere lade de rigeste privatpersoner og internationale virksomheder betale lidt mere i skat?
Så har vi både råd til en anstændig udviklingsbistand, håndværkerfradrag og andre gode initiativer, som kan skabe flere job i Danmark. Det er en kamp mod uretfærdighed, jeg gerne vil kæmpe!
Eftergiv den græske gæld
Kim Paulsen, Brøndby Strand
Det græske valg sved for de etablerede politikere. Eftergivenhed over for trojkaens – EU’s, Verdensbankens og IMF’s – lånevilkår og især Tysklands krav om, at alle skal spare sig ud af den økonomiske krise i Europa, blev sendt i skammekrogen. De seneste seks års resultater i Europa taler for sig selv.
Et mindretal af økonomer har peget på en anden mulighed end besparelsespolitik. Nemlig eftergivelse af den gæld, der er vokset over hovedet på lande, virksomheder og borgere. Hovedparten af overbelåningen kan føres tilbage til en uansvarlig og spekulativ långivning før krisen. Folk skrev under på lån i tillid til, at de finansielle institutioners rådgivning, kreditarbejde, risikooplysninger og værdiansættelser var i orden.
Det er bagklogskab at påstå, at almindelige mennesker skulle have forudset den værste økonomiske krise i 80 år.
Den finansielle sektors erstatningsansvar burde være åbenbart for enhver, men indtil videre er regningen sendt videre til skatteborgerne og låntagerne. Den finansielle sektor synes som fredet af magthaverne. Krisen er langtfra ovre.
En barbering af gælden på europæisk plan betyder intet for Europas formue. Der er tale om en omfordeling fra rige långivere til overforgældede låntagere. Det kan opfattes som en solidarisk formueskat.
Det kan gennemføres, hvis hele Europa står sammen, jævnfør den franske økonom Thomas Pikettys overvejelser. Der vil komme nyt initiativ, ny tillid, en tro på fremtiden og økonomisk vækst i Europa.
Held og lykke til Grækenland i de forestående forhandlinger. Vi er mange, som har ventet i årevis på et oprør mod den europæiske håndtering af den økonomiske krise.
Massakrer i Afrika ignoreres
Kamma Ankjærø, Aarhus
Hvorfor har Vesten kun fokus på Frankrig, mens man ignorerer de gentagne massakrer i Nigeria? Sådan spørger en katolsk ærkebiskop fra Nigeria ifølge den kristne ugeavis Udfordringen den 15. januar. Islamistgruppen Boko Haram dræbte op mod 2.000 mennesker i nigerianske landsbyer, mens Vesten havde fokus på terroren i Frankrig – 16 landsbyer brændte ned under angrebet, herunder mange kirker.
Er danske biskopper for optagede af at diskutere med de præster, der ikke ved, hvad de skal tro på og derfor har valgt at tvivle?
Burde biskopperne og de tvivlende præster ikke tage hinanden under armen og demonstrere mod terroren i de lande, hvor det kræver mod at tro, fordi det koster noget?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",1.0,4. februar 2015,"Så har vi både råd til en anstændig udviklingsbistand, håndværkerfradrag og andre gode initiativer, som kan skabe flere job i Danmark. Det er en kamp mod uretfærdighed, jeg gerne vil kæmpe!"
2316,/debat/2015/06/facebook-giver-foelelsen-vaere-bagud,’Facebook giver mig følelsen af at være bagud’,Mads Bak," KRONIK – Sammenligningens tidsalder begyndte på Facebook. Det var cirka en måned efter, at jeg var blevet færdig på Øster Farimagsgade folkeskole. Jeg var lige blevet optaget på Oure Efterskole på Fyn i 10. klasse på fodboldlinjen. Flere af mine venner oprettede også deres facebookprofiler i den periode, og der gik ikke længe, før det var mere end dobbelt så populært at have en profil på Facebook, som det i dag er at træne i fitnesscenter.
Jeg var én ud af kun tre fra min folkeskole, som ikke tog direkte i gymnasiet, og det gjorde mig nervøs. Tanken om, at det var fuldstændig vanvittigt at tage et år på efterskole og fyre den af, når alle mine venner skulle i gymnasiet og blive kloge, kørte rundt i mit hoved. Jeg var meget i tvivl om mit valg. Men jeg glædede mig også rigtig meget, og snart var sommeren slut, da jeg sad i bilen med min mor og far på vej til Fyn.
Der gik ikke mere end én uge, før jeg havde fordoblet antallet af venner på Facebook. Jeg lagde billeder ud fra sodavandsfester, hvor jeg spillede smart sammen med mine nye venner. Jeg følte mig som en konge.
Tvivlende sodavandskonge
Problemet var bare, at mine gamle folkeskolevenner også lavede facebookopslag, som handlede om deres nye liv. Og jeg kom igen i tvivl om det her efterskolehalløj. Det var ikke nok for mig at have det godt. Jeg kunne ikke lade være med at tænke på, om jeg var bagud.
På Facebook kunne jeg også se, at mine gamle venner selvfølgelig stadig hang meget ud sammen. Det bekymrede mig, at jeg ikke havde mulighed for at være med. Ville jeg nu miste mine københavnerdrenge, fordi jeg boede et år på Fyn?
Tiden fløj af sted, og pludselig skulle jeg forholde mig til, hvilket gymnasium jeg ville gå på. Jeg søgte ind på Metropolitanskolen, fordi jeg havde mange venner, som gik der, og de virkede til at være oppe at køre over det gymnasium. Tre måneder senere fik jeg en e-mail, hvor der stod, at jeg var kommet ind. Sådan. Men jeg var ikke den eneste, som var kommet ind på et gymnasium. På Facebook jublede mine venner over, at de var kommet ind på Christianshavn, Øregård, Rystensteen, Ørestad osv. Pludselig fik jeg en fornemmelse af, at Metropolitanskolen var et forkert valg for mig. Jeg elskede film og tv, og på Ørestad kunne jeg jo blive undervist i mediefag af eksperter på området!
Men det blev Metropolitanskolen. Jeg havde tre fremragende gymnasieår.
Huer i mit newsfeed
Imens jeg gik dér, begyndte folk på min alder at få kærester. Halvdelen af mine venner var i et forhold, da jeg gik i 2.g. På det tidspunkt havde jeg aldrig selv haft en kæreste. Det var svært at få sådan en, når det for mig handlede om, hvor mange piger jeg kunne nå at kysse med på en weekend. Sådan en fyr vil piger nemlig ikke være kæreste med. Men da flere og flere af mine venner fik kærester, begyndte jeg pludselig at få det dårligt med mine weekendtriumfer. Jeg tænkte, at jeg burde tage mig sammen og få en kæreste i stedet. Det fik jeg så, og det var en kæmpesejr at have stående på Facebook. Jeg var ligesom mine venner! »Mads Bak er i et forhold«. Bum!
Det blev forår, og jeg skulle til at have sommerferie. Pludselig dukkede den ene vogn efter den anden op på min Facebook-newsfeed. De var proppet med unge drenge og piger med studenterhuer, konfetti og stjernekastere, og det virkede til, at de havde det en del federe end jeg. Mine københavnerdrenge fra folkeskolen var nu fuldstændig fri. Det kunne jeg også have været, hvis jeg ikke var taget på den åndssvage efterskole. Men det havde jeg nu engang gjort, så jeg måttet vente et år med at få hue på.
I løbet af det år så jeg billeder og videoer fra Cambodja, Argentina og Rio de Janeiro i mit newsfeed. Mine facebookvenner sprang ud fra flyvere og drak 100 bajere på Copacabana, imens de hørte erotisk musik.
Så da jeg blev student, skulle jeg også have et sabbatår, så jeg kunne komme af sted til Ghana i fire måneder og være frivillig fodboldtræner.
Nu var mine københavnerdrenge i gang med deres andet sabbatår. De arbejdede som pædagogmedhjælpere i vuggestuer. Det satte min efterskolebeslutning i perspektiv, og jeg tænkte, at det da var federe at have været på Oure end at have to sabbatår for at arbejde som pædagog. Selv om det selvfølgelig er smag og behag. De sagde i hvert fald alle sammen op og søgte ind på en uddannelse samme år.
’Mads Bak læser nu på KU’
Så det gjorde jeg også. Selv om jeg ikke på nogen som helst måde anede, hvad jeg havde lyst til at læse … udover jeg syntes, det lød blæret at sige, at jeg læste på Københavns Universitet. Så jeg trak et nummer i universitetets tombola og søgte ind på kommunikation & IT … og da jeg kom ind, gik der ikke et minut, inden det stod på Facebook: »Mads Bak læser nu Kommunikation & IT på Københavns Universitet.« Blæret! Men er det lige så blæret som at sige, at man læser statskundskab, jura, filosofi eller medicin på Københavns Universitet, hvilket mange af mine andre facebookvenner pludselig gjorde? Det var det jo ikke.
Jeg blev imidlertid glad for mit studie, og jeg klarede de to første semestre uden problemer. Jeg lærte, hvordan man kan få mennesker og digitale medier til at spille lige så godt sammen, som Andy Cole og Dwight Yorke gjorde i 1998-1999-sæsonen, da Manchester United vandt The Treble i fodbold. Og jeg fik en sommerferie på cirka tre måneder, hvor der stod øl, fisse og Roskilde Festival på menuen.
Tredje semester begyndte, og jeg var klar. Det troede jeg i hvert fald. Der gik ikke mere end to måneder, før jeg så på Facebook, at cirka halvdelen af mit hold havde fået et studiejob. Jeg havde ikke engang overvejet at lede efter et. Jeg er født med en guldske i munden, så jeg har aldrig sådan rigtig prøvet at mangle penge. Ikke engang selv om jeg bor alene i en lækker lejlighed på Sankt Hans Torv. Men det drejede sig jo ikke kun om penge for mine studiekammerater, hvilket jeg ikke havde forstået. Man får jo et studiejob, fordi det ser blæret ud på CV’et! Så det skulle jeg selvfølgelig også have.
Tag en ’schlapper’
I øjeblikket er jeg i gang med fjerde semester, og jeg er på Facebook mere end nogensinde før. Jeg sidder hver dag ude på KUA for at skrive en eksamensopgave, som jeg skal aflevere lige om lidt. I dag har jeg som altid brugt halvdelen af tiden på Facebook, hvor jeg har set på forskellige opslag og billeder af mine venner, som har afleveret deres bacheloropgave i dag. De drikker champagne, og de skal garanteret i Kødbyen i aften for at danse og drikke gin og tonics. Det må være det gode liv. Det har jeg ikke. Jeg har til gengæld en aftale med min makker om at mødes i morgen klokken 09.00 på Københavns Universitet på Amager. Hvis jeg bare havde droppet det sabbatår, ville jeg også have afleveret min bacheloropgave i dag og have det gode liv. Ligesom mine facebookvenner.
En anden tilgang til livet kunne selvfølgelig være, at jeg prøver at indse, at græsset ikke altid er grønnere på den anden side. Det gode liv sker her og nu, så det handler om at være til stede i det. Og ta’ en schlapper. Holde hovedet koldt som dagen kommer, som rapperen Sivas synger. Ja ... Det må være det gode liv.
Mads Bak er studerende ved Københavns Universitet




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",12.0,20. juni 2015," KRONIK – Sammenligningens tidsalder begyndte på Facebook. Det var cirka en måned efter, at jeg var blevet færdig på Øster Farimagsgade folkeskole. Jeg var lige blevet optaget på Oure Efterskole på Fyn i 10. klasse på fodboldlinjen. Flere af mine venner oprettede også deres facebookprofiler i den periode, og der gik ikke længe, før det var mere end dobbelt så populært at have en profil på Facebook, som det i dag er at træne i fitnesscenter."
7821,/debat/2013/03/broderskabets-angreb-paa-kvinder-varsler-ilde,Broderskabets angreb på kvinder varsler ilde,Hussein Ibish," Alle tilbageværende illusioner må nu være på bristet. Og alle udflugter og omsvøb forbi. Ingen undskyldende forklaringer kan herefter godtages, ingen yderligere indrømmelser gøres til en forfejlet moralsk og kulturel relativisme.
Det egyptiske Muslimske Broderskab har nu demaskeret sig selv ved at vise sit sande ansigt ved netop de egenskaber, som mange af os i årevis har advaret imod: I dag må det være åbenlyst for enhver, at brødrene er chauvinistiske, reaktionære, snæversynede og frem for alt kvindefjendske.
I et bizart udfald mod FN-Kommissionen for Kvinders Status har Broderskabet mindet os om, at islamismen i praksis handler om at befæste og gennemtvinge kvindefjendske og homofobe idealer (kilde).
Islamismens reaktionisme
Islamisme har ikke en ægte systematisk og politisk ideologis intellektuelle dybde. Den har ingen specifik økonomisk teori eller program ud over merkantilisme – en forveksling af penge med rigdom – med nogle (tilsyneladende fleksible) forbehold over for rentetagning. Den har ikke nogen analyse af klassemodsætninger eller andre vigtige sociale strukturer. Dens ’teori’ om forholdet mellem den enkelte og samfundet går blot ud på at give magt til dem, som hævder at repræsentere religiøs autoritet og ’ægthed’. Den har ingen karakteristisk forsvarsstrategi, udenrigspolitik, udviklingsprogrammer eller noget som helst i denne retning.
I stedet kan den koges ned til et sæt ekstremt reaktionære sociale holdninger, der ikke har virkelige implikationer for nogen af de vigtige spørgsmål om regeringsførelse. Det Muslimske Broderskab blev dannet i 1920’erne med henblik på at udnytte og manipulere befolkningens religiøse følelser til at gribe den politiske magt.
Brødrene har lige siden forsøgt at udnytte denne magt til ’islamisere’ Egypten og andre arabiske samfund efter ultrakonservative normer, der foregives at være ’traditionelle’, men i realiteten ofte er moderne innovationer eller nyfortolkninger af tidligere tiders praksis.
Deres grundsynspunkt er en paranoid jeremiade, der hævder, at muslimske og arabiske samfund er under angreb af moderniteten i almindelighed og af Vesten i særdeleshed. De poserer som forsvarere for en arabisk og islamisk ’moralsk specificitet’ og ’kulturel egenart’, som angiveligt er under belejring. Som løsning på disse og alle andre udfordringer proklamerer de, at ’islam er svaret’. Islam som fortolket og håndhævet af dem selv, selvfølgelig.
Kvinder må ’beskyttes’
I praksis er dette ensbetydende med en generel undertrykkelse af kvinder og en tilbagerulning af de rettigheder, de har fået i selv det meget mangelfulde postkoloniale arabiske statssystem. I dette primitive patriarkalske verdensbillede er det at beskytte landet ensbetydende med at forsvare hjemmet og familien, og især at ’beskytte’ kvinder. Hvilket igen betyder, at mænd og mandsdominerede samfund er nødt til at kontrollere og undertrykke kvinder, især når det gælder seksuelle og familieretslige rettigheder.
Broderskabets erklæring svømmer over af denne varemærkeagtige paranoide kulturelle chauvinisme og belejringsmentalitet med en advarsel om, at FN-erklæringen »vil føre til en fuldstændig opløsning af samfundet og med sikkerhed være det sidste skridt i den intellektuelle og kulturelle invasion af de muslimske lande«.
Hvordan? Fordi, hedder det i broderskabets erklæring, FN-kommissionen vil tillade »piger fuld seksuel frihed«, tillade de reproduktive rettigheder prævention og abort, give lige rettigheder til børn født uden for ægteskab, lige rettigheder til homoseksuelle og »beskytte prostituerede«, tillade hustruer at sagsøge mænd for voldtægt, sikre lige arv til kvinder, gøre mænd til partnere snarere end ’værger’ for kvinder, sørge for ligestilling i ægteskabslovgivning og fjerne kravet om en mands samtykke til, at en kvinde kan rejse, arbejde eller på anden måde fungere normalt i samfundet.
En trussel mod alle kvinder
Den mest afslørende element er Broderskabets klamren sig til mænds ’formynderskab’ over kvinder snarere end det tilsyneladende forfærdende begreb om ligeværdigt partnerskab. Igen og igen hævder Broderskabet mandens privilegium og mandens forrang. Og forkaster ligestilling som en dødbringende trussel mod islamiske værdier og arabisk kultur.
Ifølge denne mentalitet er den kvindelige seksualitet – som jo findes hinsides den sociale, politiske og økonomiske frihed og lighed – den primære trussel, der skal inddæmmes og kontrolleres. Dette er hylet fra mandlige hysterikere i en tilstand af total panik. Men det er også et kalkuleret politisk redskab.
Og nu kan egypterne altså forvente, at Broderskabet har taget hul på et langsigtet projekt om at annullere de beskedne gevinster, som kvinder har opnået i Egypten i det forløbne århundrede.
Så meget for ideen om Broderskabet som ’moderat’, ’fordomsfri’, ’retfærdighedssøgende’ eller ’pluralistisk’ og for den forestilling, at magten og ansvarets åg ville moderere dem, i det mindste som organisation. Ved at udsende dette dokument nu – til overraskelse, forfærdelse og forundring for mange – har Broderskabet stolt bekræftet sin kerneorientering som autoritær, intolerant, undertrykkende og frem for alt ondartet kvindefjendsk.
Ingen i Egypten eller i udlandet vil nu længere være i stand til at hævde om Broderskabets egentlige ideologi, at »vi anede ikke noget om dette«, for nu har de selv triumferende stoppet deres uforbederlige ekstremisme ned i vores halse.
Deres regime i Egypten er ikke kun en trussel mod egyptiske kvinder, men en trussel mod alle kvinder.
Hussein Ibish er forsker ved tænketanken American Task Force for Palestine
© Lebanon Now og InformationOversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",16.0,25. marts 2013,"Ingen i Egypten eller i udlandet vil nu længere være i stand til at hævde om Broderskabets egentlige ideologi, at »vi anede ikke noget om dette«, for nu har de selv triumferende stoppet deres uforbederlige ekstremisme ned i vores halse."
9925,/debat/2012/05/nybagte-foraeldre-forvirres-velmenende-raad,Nybagte forældre forvirres af velmenende råd,Else Guldager," For nylig var der baby- og småbørnsmesse i København. Et mekka for mødre in spe og kommende fædre. Ud over gravide maver var der familier med baby i barnevogn og storebror eller søster ved hånden. Og der var dømt jagt på de gode tilbud. Man kunne overveje en Folkevogn med plads til den nye verdensborgers barnevogn, tilbud om at få de daglige indkøb leveret – eller hvad med en brystpumpe, hvis amningen gør knuder?
Det er altid spændende at møde så mange forældre på én gang. Nogle ting fæstner sig mere end andre. Der var f.eks. et par, som i en moden alder ventede det første barn.
»Hvad skal vi stille op med alle de lange lister, vi får her? Der er så mange forslag til ting, vi bør anskaffe os. Hvad er egentlig nødvendigt?« spurgte faderen.
»Vi skal flytte i nyt hus en måned før fødslen, så det er lidt upraktisk med alle de ting.«
»Vi er ret så meget på bar bund,« indrømmede moderen.
»Vi ved ikke ret meget. Vi har ikke passet børn og den slags.«
Jeg talte lidt med dem om den oplevelse, det er, når alting er første gang, og om at de selvfølgelig vil lære en masse af deres erfaringer.
»Men det er jo svært med den sunde fornuft, for vi har jo ikke så meget at have den i. Som nybegynder kan man let føle sig lidt amatøragtig. Synes du, vi skal købe vuggen nu, eller kan vi godt vente? Vi vil jo gerne have én, der kan hænge. Og vi ved, hvor den kan være i det nye hus,« spurgte faderen.
Vi blev enige om, at de med sindsro kunne vente: Det er dejligt at forberede sig, men i jeres situation er der ikke nogen grund til at styrte af sted og købe ting. Butikkerne har åbent hver dag – og webshops hele døgnet. Lettelsen var stor, da vi skiltes.
De perfekte forældre
Parret er tidstypisk. I takt med at gennemsnitsalderen for fødende kvinder har rundet 30 år, er forventninger og drømme om familieliv og det perfekte barn fulgt med op.
At være nybagte forældre er lidt som at få nøglerne til den nye bil i hånden og så værsgo’ kør! ’Men jeg har ikke noget kørekort!’, lyder det ængsteligt. ’Vissevasse – kør på din intuition og fornemmelse, for der følger ikke en instruktionsbog med babyen,’ lyder svaret.
Selv om nærkontakt med et nyfødt barn kommer den dag, forældre står med deres eget førstefødte i armene, føler mange, at de har brug for mere fast grund under fødderne. Det har udløst stribevis af bøger, månedsblade og frem for alt internetsider med masser af tilbud om information.
I 1960’erne var udbuddet stadig til at overse. Dengang måtte man klare sig med Benjamin Spocks Bogen om barnet og Sundhedsstyrelsens lille bog Graviditet, fødsel og barsel.
Frem til 1990’erne var udbuddet af bøger ikke særlig stort. I dag bugner bogmarkedet. Desværre skaber de håndfaste råd ofte mere bekymring end afklaring. End ikke eksperterne kan blive enige om, hvad de skal mene.
En af de mere populære, men også stærkt debatterede bøger, er Godnat og sov godt, der skal hjælpe forældre med smertefrit at lægge deres børn i seng. Metoden benyttes af 40 pct. af de danske forældre.
Eksperter diskuterer livligt, om det er i orden at lade barnet græde sig i søvn? Er det ikke udansk at acceptere barnegråd i et vist antal minutter, hvis guldklumpen har svært ved at sove?
Nogle mener, at accept af barnegråd ved sengetid er uskadeligt for barnet. De fremhæver, at det er en lettelse for forældrene, når metoden virker. Andre mener, at børn ikke har godt af metoden. Hvem skal forældrene stole på, når der tilsyneladende ikke findes en overbevisende mirakelkur, som let og ubesværet forvandler de søde små til sovende englebasser ved sengetid?
Dyre råd
Babygråd er i det hele taget et interessant emne. Spædbørn græder i gennemsnit to-tre timer i døgnet de første måneder. Og på trods af intensiv forskning og mange forskellige forsøg ved man ikke, hvorfor 15-30 pct. af alle spædbørnsforældre oplever, at deres barn har kolik.
Selv om der endnu ikke er opfundet en sikker kur mod problemet, skorter det ikke på tilbud om mirakelkure. F.eks. kan forældre for knap 20.000 kroner købe et hotelophold med den lovende titel Fra kolik til glad baby på 4 døgn.
En af hemmelighederne er tilsyneladende, at de stakkels forældre skal lære at vurdere, om deres skrigehals græder af sult, træthed eller smerte. Men interessant nok har videnskabelige eksperimenter med spædbørn, der græder, vist, at det ikke er muligt at tolke alene på lyden af gråden. Den er nemlig stort set ens hos det spæde barn.
Det er intensiteten og måden, gråden kommer på, der er forskellig. Men faktisk kan man ikke skelne mellem de forskellige årsager ved hjælp af grådens lyd.
Er det ikke bare en lille detalje, kunne man spørge. Umiddelbart er svaret jo. Men hvis en far eller mor læser sig til, at den kompetente forælder kan bestemme barnets behov ud fra grådens lyd, så tilhører den forældre, der ikke kan, kategorien inkompetent forælder! For nylig kunne man i en kronik i Information læse, at forældreskabet »ikke er raketvidenskab« (5. maj) . Det må være herligt for kronikøren, for det er ikke sjovt at være i tvivl.
Men det er vel helt forståeligt, at forældre er usikre. Usikkerhed i større eller mindre omfang vil altid være en fast makker i forældreskabet. Børns udvikling er en lang forandringsproces, hvor både de og forældrene bliver udfordret igen og igen. Det er derfor, så mange interessenter står i kø med netop deres budskab og løsning.
Baby-detektor
De mange velmenende råd giver sig til tider udslag i noget, der kan minde om modebølger i børneplejen. F.eks. har en lille, men ikke uvæsentlig detalje, tiltrukket sig min opmærksomhed de senere år: Forældre er begyndt at hæfte en ble eller et tæppe op med tøjklemmer for barnevognsåbningen.
Jeg har spurgt forældre, jeg har mødt på min vej, hvorfor der er lukket af til barnet. Svarene er vidt forskellige: ’Mit barn skal skærmes for indtryk, så det ikke bliver overstimuleret’, eller ’så sover han længere’. Jeg har også mødt forklaringen: ’Det er for at undgå forurening fra luften’.
I kredsen af kolleger taler vi om, at bleen for vognen ikke bare skærmer, men også kan forhindre kontakten mellem barn og forældre. Far eller mor kan ikke så let følge med i, om deres barn er godt tilpas, og det bliver også mørkt og varmt nede i vognen. Og netop dagsøvn skal helst foregå i lyse omgivelser, for det er med til at regulere døgnrytmen, mener søvnforskere. Derfor er en ble lige der nok ikke den bedste idé.
Men leder jeg i mit ret så omfattende bibliotek af bøger om gravide og småbørn, genfinder jeg anbefalingen om at skærme baby fra indtryk med en ophængt stofble. Sjovt nok i en bog, som uddeles af blefirmaet Libero.
Men hvor ’det gode råd’ kommer fra, det kan man ikke se. Måske det er på tide med et program under overskriften Baby-detektor efter modellen for programmet på P1 og DR2? Det kunne være forfriskende at få luget lidt ud i de tusindvis af anbefalinger til småbørnsforældre.
 
Else Guldager er sundhedsplejerske, ph.d., forfatter til en del bøger målrettet til småbørnsforældre samt faglig redaktør af hjemmesiden sundhedsplejersken.dk




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,22. maj 2012,Dyre råd
3639,/debat/2014/11/ti-fadoel-dametaske-ukendt-indhold,Ti fadøl og en dametaske med ukendt indhold,Sebastian Abrahamsen," Det var en vinteraften i Odense. Jeg kom til mig selv i baglokalet på et værtshus, hvor to uniformerede betjente var i færd med at tage mig med på stationen.
Den ene betjent pegede på en dametaske, der stod på et bord, og kiggede spørgende på mig. Min hjerne forstod ikke, hvor han ville hen. Jeg kiggede ned ad mig selv og opdagede, at jeg var iført en meget lille damejakke.
Tidligere på aftenen havde jeg været sammen med en gruppe studiekammerater. Jeg havde også mødt en kvinde med store øjne, der hed Line eller Ditte eller sådan noget. Men de var alle sammen forsvundet nu. Hvad havde jeg gjort?
Det var ikke første gang, jeg havde drukket mere, end jeg kunne tåle, og formentlig heller ikke den sidste. Det er faktisk sket så ofte, at jeg vil sige, det er pinligt. For nylig fortalte min læge mig så, at min lever har været på overarbejde for længe. Giv den en ferie, sagde hun.
Så det har jeg gjort, og nu sidder jeg her midt i julefrokostsæsonen og drikker danskvand med citrus. Det giver anledning til at se tilbage på en række af mine dummeste alkoholrelaterede ulykker. Hvis du, kære læser, har lyst, så lad os putte os lidt ind til hinanden og sammen mindes vores pinligste branderter. Kun ved at se sandheden i øjnene kan vi komme videre, og sammen kan vi fortælle hinanden, at vi er okay. Vi er okay.
Men tilbage til historien. Vi kørte ned på stationen for at afhøre mig. Betjent nummer ét placerede mig på en stol på et kontor, mens han skrev sin rapport. Jeg fortalte ham, at jeg var studerende, og at jeg ikke havde nogen pletter på min straffeattest. Han virkede overrasket, da en søgning i Kriminalregistret gav mig ret.
»Hvad havde du gang i?« spurgte han.
Jeg kunne ikke finde på et svar.
Betjent nummer to trak mig ind i et afhøringslokale. Han satte mig foran et kamera og skruede bissen på. Jeg benægtede alt. Det irriterede ham tydeligt, men til sidst gav han op og tog mine fingeraftryk i stedet.
De to betjente slap mig ud i natten med besked om, at jeg var sigtet for tasketyveri. Det var midt i januar, og jeg indså, at jeg ikke havde nogen jakke på. Væk var også mine nøgler, min pung og mine handsker. Det lå alt sammen i jakken. Jeg måtte tilbage til værtshuset.
Bartenderen var ikke glad for at se mig igen. Jeg sagde, at jeg ville have min jakke. Han sagde, jeg ikke var velkommen.
Jeg brugte tre kvarter foran Odense Banegård på at finde ud af, hvordan man kom ned til togskinnerne. Klokken halv seks om morgenen stod jeg af i København og ringede til min sambo for at få ham til at lukke mig ind. Han åbnede døren i underbukser og gik i seng igen.
Formålet med byturen havde været at drikke en ’dato’, hvilket vil sige, at man drikker 10 fadøl på en enkelt aften, og i præmie får man et ølkrus med navn og dato på, som bliver hængt op under loftet på værtshuset.
Men noget måtte være gået galt. Jeg husker, at jeg bundede den tiende fadøl og valsede op til baren for at erklære min sejr. Jeg bestilte en drink for at fejre mig selv, og derfra bliver alting sort.
Jeg vågnede næste formiddag. Skrev en sms til en kammerat fra Odense og bad ham hente min jakke på værtshuset.
Jeg vidste, at jeg:
* Havde drukket mindst ti fadøl.
* Havde taget en dametaske med ukendt indhold.
* Havde efterladt alle mine personlige ejendele på et værtshus i Odense.
* Var blevet anholdt og sigtet for tyveri.
En anden kammerat skrev til mig, at jeg var blevet alene tilbage på værtshuset, da de andre gik ud efter natmad. Jeg var sidst blevet set i selskab med en meget bleg kvinde i en meget rød og meget kort kjole. Ingen vidste, hvad jeg havde lavet med den taske, eller hvem den tilhørte.
De efterfølgende måneder ringede jeg jævnligt til politiet. Skulle jeg i retten? Ville jeg få en bøde? Eller komme i fængsel? Jeg så hele min fremtid smuldre.
Indtil en dag, hvor et brev dumpede ind ad brevsprækken. Fyns Politi mente ikke, at sagen ville holde i retten. Sigtelsen var frafaldet. Den dag i dag ved jeg stadig ikke, om der hænger et krus med mit navn på under loftet på det værtshus i Odense.
Sebastian Abrahamsen er journaliststuderende




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,1. december 2014,"Formålet med byturen havde været at drikke en ’dato’, hvilket vil sige, at man drikker 10 fadøl på en enkelt aften, og i præmie får man et ølkrus med navn og dato på, som bliver hængt op under loftet på værtshuset."
245,/debat/2016/05/laeserbreve-4,Læserbreve,Informations Debatredaktion," Jagerfly redder uskyldige civile
Serdal Benli, viceborgmester i Gladsaxe (SF)
Vi hører dagligt om kampen mod Islamisk Stat (IS). Og alle er enige om, at vi skal bekæmpe dem. Men intet folkefærd oplever og mærker kampen mod IS på egen krop som kurderne. Jeg er selv af kurdisk oprindelse og kender personligt til flere, som har været med i eller tabt nære slægtninge i kampen.
De kurdiske krigere og andre, som kæmper mod IS, har haft strategisk og afgørende gavn af den hjælp, som blandt andre Danmark har bidraget med ved at sende jagerfly af sted i kampen mod IS i Irak. En massakre i Kobane ville have været konsekvensen, hvis ikke koalitionen, heriblandt Danmark, greb ind og bidrog med jagerfly.
Den støtte, koalitionen bidrog med, var forudsætningen for, at kurderne kunne genindtage Kobane og redde mange civile i Irak. Den slags skal vi være parate til at gøre igen. Og det kan vi ikke med nedslidte F-16 – vi har brug for nye jagerfly.
Vi skal naturligvis støtte de demokratiske kræfter, men det er ikke nok. Og her skylder Enhedslisten og Alternativet os svar. De mener nemlig, at vi ikke skal købe nye jagerfly som erstatning for de snart totalt nedslidte F-16.
Hvad skal vi så i stedet? Skal vi bare stå på sidelinjen og se passivt til, mens der foregår en massakre? Det vil vi i SF ikke acceptere.
Danmark skal slet ikke bevæge sig ned ad det spor, hvor den militære løsning er svaret på alt, hvorfor SF også var imod indgrebet i Syrien.
Vi skal selvfølgelig have en udenrigspolitisk debat omkring, hvorvidt de ressourcer der bruges til dansk krigsførelse i Syrien, i stedet kunne bruges bedre til forebyggelse.
Vi kan i SF sagtens forstå, at der skal være en diskussion om, hvilken type jagerfly der skal vælges, og hvor mange der skal være.
Men helt at afskære jagerfly fra det danske luftvåben, som Enhedslisten og Alternativet ønsker, vil betyde, at vi ikke kan stoppe massakrer, som dem vi så i Shingal, Kobane og mange andre steder. Og det kan vi ikke være bekendt.
Danmark skal stå sammen med andre lande om at stoppe massakrer og ikke bare stå på sidelinjen og overlade de svære opgaver til andre.
Den store missionær
Esben Lunde Larsen, miljø- og fødevareminister (V)
En missionær er aldrig bedre end sin mission. Desværre er journalist David Rehling en sølle en af slagsen, da hans mission er både gennemskuelig og utiltalende. Ikke mindst når han – i en såkaldt ’kommentar’ den 3. maj – usagligt forsøger at kommentere på samtidens miljø- og fødevarepolitiske forhold.
Desværre ender Rehling med religiøs ildhu op med at sammenblande en række persondagsordener, som enhver læser med lidt forstand kan se er affødt af en indædt og persondreven modvilje mod dels regeringen, dels mig som minister for miljø- og fødevarer.
Nu kan man naturligvis kun bære over med en type som Rehling, der ikke evner at forholde sig til faktum, men i affekt blander argumentatoriske æbler og pærer i så skønsom en blanding, at han selv ender med at blive forvirret over farvevalget.
Når det så samtidig kombineres med en overfladisk tilgang til realpolitik, så bliver det patetisk. Og det er sådan Rehling fremstår, når man har læst hans indlæg, som man med undren må se figurere i Dagbladet Information, hvis kvalitetssans engang var højere.
For Rehling er det tydeligvis helt fremmed, at det for mange danskere kan være en naturoplevelse at betragte en kornmark eller en blomstrende rapsmark i det danske landskab.
I Danmark har vi meget lidt natur, når man ser på begrebet i ordbogens snævre forstand. Eksempelvis er en meget stor del af vores kystlinje i Danmark slet ikke natur i ordbogens definition. Klitterne er kulturlandskab, da vi planter dem til med marehalm for at holde på dem. Og på en lang række strande laver vi sandfodring, hvor vi pumper mere sand ind på stranden for at forhindre, at havet æder sig ind på land.
Regeringen vil naturen, og har skrevet ind i regeringsgrundlaget, at biodiversiteten i Danmark skal forbedres. Derfor er jeg i øjeblikket ved at forhandle om en Naturpakke med de blå partier om bl.a. at øge andelen af urørt skov, så vi netop kan gøre noget for biodiversiteten. Det forholder Rehling sig ikke til.
Men det er jo ikke første gang, at man tvinges til at bære over med hans evne til at forholde sig til fakta. Og noget siger mig, at det næppe heller bliver sidste gang.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,12. maj 2016,"De kurdiske krigere og andre, som kæmper mod IS, har haft strategisk og afgørende gavn af den hjælp, som blandt andre Danmark har bidraget med ved at sende jagerfly af sted i kampen mod IS i Irak. En massakre i Kobane ville have været konsekvensen, hvis ikke koalitionen, heriblandt Danmark, greb ind og bidrog med jagerfly."
12590,/debat/leder/2011/03/styret-lukker-inde,Styret lukker sig inde,Martin Gøttske," Det er en veletableret tradition i Kina: Ved det årlige møde for landets lovgivende forsamling, Den Nationale Folkekongres, vil der blive afholdt et politisk show inde i Folkets Store Hal, der har til formål at signalere harmoni og opbakning til kommunistpartiets lederskab. Og samtidig vil det massive sikkerhedsapparat optrappe sin årvågenhed og holde Beijing i et jerngreb for at forhindre at systemkritikere og andre utilfredse spolerer festen. I år er ingen undtagelse. Om ikke andet har styret strammet grebet om samfundet forud for kongressen, som starter i dag. Inden for de sidste uger har politiet fængslet, tilbageholdt og sat aktivister i husarrest. Censuren er øget. Og udenlandske journalister er blevet overfaldet og intimideret.
Den umiddelbare årsag til Beijings usædvanlige alarmberedskab er de sidste to ugers opfordringer til arabisk-inspirerede demokratiprotester. Men samtidig udviser kommunistpartiet også ekstrem nervøsitet over mulig uro, da det så småt er begyndt på et magtskifte, som vil kulminere med præsident og partiformand Hu Jintaos afgang næste år. Det gør presset for at bevare stabiliteten i samfundet endnu større, da partiet frygter, at selv de mindste udtryk for protest kan skæmme dets forsøg på at udvise national enhed i en overgangsfase - og dermed svække folkets tillid til lederskabet.
Kongressen vil, som så mange gange før, forsøge at forsikre om, at den nu vil tackle landets galopperende problemer med social lighed, manglende velfærd, korruption og manglende retssikkerhed, som har givet næring til voksende uro i samfundet. Men styret viser med al tydelighed, at politisk liberalisering ikke vil være på dagsordenen. Der lod til at være en lille smule håb for et mere åbent og liberalt styre, da premierminister Wen Jiabao sidste år talte om nødvendigheden af politiske reformer. I stedet blæser nu stadig koldere og mere konservative vinde i Kina. 
",0.0,5. marts 2011," Det er en veletableret tradition i Kina: Ved det årlige møde for landets lovgivende forsamling, Den Nationale Folkekongres, vil der blive afholdt et politisk show inde i Folkets Store Hal, der har til formål at signalere harmoni og opbakning til kommunistpartiets lederskab. Og samtidig vil det massive sikkerhedsapparat optrappe sin årvågenhed og holde Beijing i et jerngreb for at forhindre at systemkritikere og andre utilfredse spolerer festen. I år er ingen undtagelse. Om ikke andet har styret strammet grebet om samfundet forud for kongressen, som starter i dag. Inden for de sidste uger har politiet fængslet, tilbageholdt og sat aktivister i husarrest. Censuren er øget. Og udenlandske journalister er blevet overfaldet og intimideret."
10845,/debat/2011/12/laeserbreve-1,Læserbreve,Informations Webredaktion," Fremtidens kernekraft
Holger Skjerning, Slangerup
Niels Henrik Hooge argumenterer i sit læserbrev den 19. december imod kernekraft, idet han påstår, at de visioner om kernekraftens positive betydning for klimaet, der opstilles i artiklen ’Atomkraft er blevet miljørigtig’ (7. december), ikke holder. Han påstår, at de såkaldte formeringsreaktorer hidtil har været dyre og meget lidt effektive.
Det er en urimelig vurdering. Der har kørt to store testreaktorer i Frankrig, en i Skotland, en i Japan og en i Rusland. Alle disse reaktorer er prototyper, der er dyre at bygge og vedligeholde.
Den i Rusland, Beloyarsk-3, kører dog stadig og har nu i 28 år produceret 600 MW. I alt har den altså leveret det der svarer til hele Danmarks elforbrug i fire år — den nævner Hooge ikke. For øvrigt er man i Rusland i færd med at bygge en endnu større enhed på 800 MW.
Fordelene ved denne type er, at den udnytter uran og thorium bedre end nu, så der er brændsel til flere tusind års elproduktion. Men det er rigtigt, at disse ’fremtidsreaktorer’ skal udvikles og testes grundigt, før de kan købes nøglefærdige.
Bag om eksistensen
Gustav Hansen, psykiater
Det er jo enkelt: barndom, ungdom, voksenliv, alderdom og død. I psykiatrien, overses det jævnt hen, at en komplet skildring af menneskesindet kræver mere.
Før barndommen sker der en masse. To halve eksistenser, sædcelle og æg, som hver gennem generationer har en tusindårig fortid bag sig, forenes i undfangelsen til en menneskespire.
Den personlige eksistens er dermed grundlagt og den skal nu gennem fosterliv, fødsel og spædbarnealder, før den kan tage fat på barndommen. I disse faser knyttes an til det transpersonlige, eller den kraft i universet, som nogle kalder Vorherre.
Denne kraft er udbredt overalt i universet ganske som de magnetiske og andre kendte kræfter i kosmos. Kraften er der nu, var der før og vil altid være der, den er tidløs, og vi er også påvirket af den.
Stanislav Grof har gennem årtiers forskning i LSD udarbejdet et kort over menneskesindet, der er mere omfattende end nogen andens, inklusive Freud. I denne kortlægning trækkes på alle de nævnte aspekter af menneskets udvikling. Hans behandlingsforslag er til gengæld enkel, og bygger på musiklytning og forstærket åndedræt uden LSD eller medicin.
Patientens bevidsthed ændres derved nok til, at han eller hun kan udpege fejlforløb og traumer i alle lagene, genopleve dem, afklare og integrere dem. Depression, angst og spiseforstyrrelser. Målt med psykiatriens vanlige succesrate nærmer resultaterne sig det mirakuløse.
Job i filmbranchen skal sikres
Katja Holm, Dansk Skuespillerforbund, og Martin Strange-Hansen, Danske Filminstruktører
Film er ikke bare Oscars, bjørne, palmer og andre priser, det er også arbejdspladser. Går det dårligt for dansk film, forsvinder mange danske arbejdspladser.
Der er ikke tvivl om, at manglende respekt for ophavsretten er en af årsagerne til de faldende filmindtægter i disse år. Når folk kopierer, deler filer og streamer uden at betale for filmen, svarer det til at snige sig uden om billetkontrolløren i biografen; den slags gratis smugkig bidrager ikke til at skrabe indtægter sammen til at lave nye film.
Når filmbranchen mangler penge, bliver der ikke lavet så mange nye film. Og færre nye film betyder mistede arbejdspladser. Instruktører, manuskriptforfattere, skuespillere og fotografer står uden arbejde.
Hvis regeringen vil sikre gode rammebetingelser for dansk film, kunne kulturministeren gøre alvor af planerne om den såkaldte brevmodel, som Kulturministeriet har udarbejdet sammen med rettighedshaverne og it- og telebranchen.
Vi tror på, at det hjælper at sende informationsbreve direkte til dem, der fildeler, og på den måde få flyttet internettrafikken fra de ulovlige tjenester til de lovlige. Det er i hvert fald et forsøg værd.
Klare regler om solceller
Holger Øster Mortensen, Præstholm Mk., Odder
I flere aviser har man for nylig kunnet læse, at man kan miste retten til dagpenge i perioder, hvis man installerer solceller. Men der er tilsyneladende en gråzone på området.
Fra min fagforening, SL (Socialpædagogernes Landsorganisation), fremgår det nu, at det ikke har nogen indflydelse på understøttelsen, hvis man installerer solceller, med mindre man producerer energi til videresalg. Der trænges til klare linjer på området.
Gældsbobler bag skævt EU
Poul Erik Riis, København
Jeg er langt hen ad vejen enig med Henrik Herløv Lund i hans kommentar 28. december ’Euroen er en fejlkonstruktion’. Jeg synes, man skal erkende, at skævheden mellem landene i handel, andre indkomster fra udlandet og investeringspositioner er et problem hele verden rundt.
Problemet slog voldsomt igennem allerede i 1980’erne, hvor en lang række lav- og mellemindkomstlande, og dermed store dele af jordens befolkning, blev ramt af gældskrise.
Fra omkring årtusindskiftet er en stor del af de negative investeringspositioner flyttet fra lav- og mellemindkomstlandene til USA og Sydeuropa.
Efter min mening skal man fokusere direkte på at reducere skævhederne både på verdensplan og på EU-plan. Det må kunne gøres på flere forskellige måder, men det handler grundlæggende om at ændre økonomiske dogmer og spilleregler mellem landene.
De enkelte lande skal ikke fortsætte med at kæmpe intensivt om at ophobe tilgodehavender, der er andre landes gæld.
Venstre kan gå på vandet
Torben Jensen, Haderslev
Halvdelen af danskerne synes tilsyneladende, at det er i orden, at Venstre har et ret afslappet forhold til demokratiet og forvaltningen af det, hvilket sagen om udlevering til tortur i Irak viser.
Og der er så mange luskede sager fra de sidste 10 år der er gået upåagtet igennem i meningsmålingerne, at jeg bliver dybt bekymret over demokratiets tilstand i Danmark.
Fælles behov er de vigtigste
Viggo Helth, Måløv
Hvor er det befriende at læse om skoler, som har modet til at styrke fællesskabet, som i artiklen ’Opgøret med egobørn’ 27. december. Og gå nye veje. Kun ved at prøve nyt lærer vi noget nyt og åbner op for forbedringer og tiltrængte ændringer.
Jeg bemærker udtrykket ’behovsudsættelse’. Er det ikke snarere at lære at føle, hvad er mit højest prioriterede behov her og nu?
Den egoistiske behovsdækning er netop mangel på føling med hvilket behov reelt her og nu er højest prioriterede. De behov, som forsøges dækket, er tænkte behov, ikke følte behov, og det giver egoismen.
Hvordan kan jeg dele ud af noget, jeg ikke har, hvis jeg ikke har mine behov dækket. Ved at turde mærke mit reelle behov vil fællesskabsfremmende behov ofte overgå mine egoistiske behov, fordi fællesskabet er vigtigt for at overleve. Vi har et naturligt behov for at overleve i flokken og ikke være udstødt.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,29. december 2011,"Holger Skjerning, Slangerup"
6260,/debat/2013/11/lad-internationele-straffedomstol-doemme-oekodrab,Lad den internationele straffedomstol dømme økodrab,Ole Færgeman," 
	Trods alle forsikringer om det modsatte vil beslutninger truffet i Nuuk og København kunne ende med omfattende ødelæggelse af naturen og menneskers levesteder i Grønland. Har Grønlands Hjemmestyre ret til at løbe den risiko? Det gjorde det i hvert fald, da det forleden gav London Mining tilladelse til i samarbejde med et kinesisk selskab at udvinde jern nær Nuukfjorden. Og har Hjemmestyret og den danske regering ret til at løbe den risiko, hvis de tillader Greenland Minerals and Energy, måske for kinesiske eller sydkoreanske penge, at udvinde sjældne jordarter og uran fra Kvanefjeldet?

	Vi kan jo også spørge på en anden måde: Har danskerne nogensinde har fået lov til at ødelægge naturen i Danmark? Har vi lov til at lægge ’vores’ natur øde? Ja, det har vi, fordi vi tillader os selv at forfølge en økonomisk udvikling, som det hedder, selv om den måtte gå lidt ud over naturen. Og skulle den gå meget ud over naturen, som i den Mexicanske Golf i 2010, kan statsmagten idømme selskabet en bøde til staten og erstatninger til de skadelidte.

	Naturgenopretning kommer derimod næppe på tale. Derfor har man overvejet at gøre omfattende skade på naturen strafbart, således at selskabets direktør, eller regeringens minister, kan idømmes fængselstraf, og selskabet eller staten kan idømmes pligt til egentlig naturgenopretning. Antagelsen er, at strategier for udnyttelse af jordens fysiske ressourcer vil påvirkes af risiko for personlige og finansielle omkostninger, som bedre svarer til risikoen for naturen.

	Udvid ICC’s beføjelser

	Fremgangsmåden kunne praktiseres, hvis Den Internationale Straffedomstol (ICC) af FN fik en femte beføjelse. Domstolen kan i øjeblikket idømme straf for fire forbrydelser, nemlig folkedrab, forbrydelser imod menneskeheden, krigsforbrydelser og det at føre angrebskrig, hvis nationale domstole ikke kan eller vil behandle sagen. Men den kan ikke behandle sager om ødelæggelse af økosystemer, selv om de måtte være forudsætningen for menneskers tilværelse og civilisation.

	Forslaget om en femte beføjelse til at behandle sager om ecocide, som kan oversættes til ’økodrab’, har dog ind imellem været drøftet i FN i mere end 40 år. Senest har den engelske erhvervsadvokat Polly Higgins sat sig for at genoplive forslaget. Det vil kræve en ændring af det juridiske grundlag for domstolens arbejde, Romstatutten, som er ratificeret af bl.a. Danmark.

	Tanken om at gøre i første omgang krigsforbrydelser strafbare opstod efter Første Verdenskrig, og den blev til noget med Nürnbergprocesserne efter Anden Verdenskrig. Men der skulle gå endnu mange år, før Romstatutten kunne vedtages, og den trådte først i kraft i 1992. Fred og forebyggelse af krig er det centrale tankegods for ICC. Argumentet for en beføjelse om økodrab er det enkle, at ødelæggelse af økosystemer gør det af med os, og selv om metoden er en anden, er den ligeså effektiv som krig. Betragtningen gælder såvel små samfund som hele menneskeheden. Fældning af regnskov fjerner grundlaget for ellers levedygtige indianersamfund, ødelæggelse af fiskebestande fjerner grundlaget for ellers levedygtige fangersamfund, og de allerede erkendte overskridelser af tærsklerne for udledning af drivhusgasser, ødelæggelse af kvælstofkredskøbet og tab af plante- og dyrearter truer nu hele vores civilisation.

	Omfattende modstand

	Begrebet ecocide blev lanceret i 1970. Olof Palme brugte det i 1972 om USA’s krigsførelse i Vietnam, og amerikaneren Richard A. Falk foreslog en international konvention om økodrab i 1973. Den blev ikke til noget, og med en enkelt undtagelse blev økodrab ikke medtaget i Romstatutten. Undtagelsen var netop forsætligt økodrab i forbindelse med krigshandlinger. Amerikanernes ødelæggelse af junglen med Monsantos og Dows Agent Orange i Vietnam sad godt fast i den kollektive erindring.

	Det blev aldrig protokolleret, hvorfor man ikke medtog de mere udbredte former for økodrab, som finder sted i fredstid. Måske ville ingen af forhandlingsparterne lægge navn til så åbenlys prioritering af statslige og industrielle interesser.

	Et indlysende argument imod den femte beføjelse for ICC er vanskeligheder ved afgrænsning. En landmands oppløjning af sin brakmark skal nok ikke være strafbart. Den mulige forbrydelse skal være af et vist omfang. Derimod kunne den danske stats beslutning om oppløjning af dansk brakjord på størrelse med Lolland i 2007-2008 muligvis have været indbragt for ICC, hvis økodrab i fredstid dengang havde været strafbart.

	Et mere grundlæggende argument er, at det ikke ligger i menneskets natur eller kultur, at tage noget videre hensyn til naturen. Et sådant hensyn har ikke været nødvendigt i menneskets historie på 100.000 år eller mere, men det er det nu, om end denne erkendelse ikke følger med befolkningstilvæksten og vores forbrug af jordens fysiske ressourcer. Og når erkendelsen mangler, gør politikken det også.

	Selv om det således ikke i almindelighed har været muligt at gøre økodrab til en sag, som kan indbringes for ICC, har nogle enkeltstater vedtaget nationale love, som faktisk har gjort økodrab i fredstid strafbart. Ikke så mærkeligt drejer det sig om netop Vietnam, men det gælder også Rusland og flere af de andre tidligere sovjetrepublikker.

	I Danmark har emnet derimod ikke været genstand for seriøs drøftelse, hverken på Christiansborg, på universiteterne eller i miljøorganisationerne. Måske er det på tide at tage debatten – klodens tilstand og de mange aktuelle spørgsmål i både de danske og især de grønlandske dele af Rigsfælleskabet taget i betragtning.

Ole Færgeman er professor, dr.med.
",10.0,13. november 2013,"	Selv om det således ikke i almindelighed har været muligt at gøre økodrab til en sag, som kan indbringes for ICC, har nogle enkeltstater vedtaget nationale love, som faktisk har gjort økodrab i fredstid strafbart. Ikke så mærkeligt drejer det sig om netop Vietnam, men det gælder også Rusland og flere af de andre tidligere sovjetrepublikker."
2114,/debat/leder/2015/07/afrikas-diktatorer-boer-tage-agt,Afrikas diktatorer bør tage sig i agt,Martin Burcharth," På overfladen har kritikerne af Den Internationale Straffedomstol (ICC) ret. Siden sin oprettelse i 2002 er Haag-domstolen først og fremmest gået efter Afrikas diktatorer. Det kan der være mange grunde til. Én er, at krigsforbrydelser og forbrydelser mod menneskeheden begået på andre kontinenter i f.eks. Jugoslavien og Cambodja er blevet behandlet af særdomstole. Og andre steder – i eksempelvis Guatemala – har nationale domstole taget affære, hvilket principielt er at foretrække, så længe de sigtede og ofrene garanteres deres rettigheder i henhold til folkeretten.
En anden og mere dybtliggende årsag til ICC’s skarpe fokus på afrikanske lande er de mange borgerkrige, brud på menneskerettighederne og internationale væbnede konflikter, kontinentet har været plaget af i den postkoloniale æra. Retsstaten er ikke så udviklet og rodfæstet i mange af kontinentets relativt nye stater som andre steder. Det tager tid, ressourcer og et vedvarende pres fra spinkle civilsamfund at opbygge et velfungerende retssystem, der er fri for politisk indblanding.
I går indledtes en hel usædvanlig retssag i Dakar, Senegal (omtalt i lørdagsavisen), der kan bidrage til et i forvejen bemærkelsesværdigt tendens i flere afrikanske stater til selv tage initiativ til at retsforfølge forbrydelser udenom eller i samarbejde med ICC.
Læs også: Diktatorjægernes store dag
Udover sagen mod Tchads tidligere diktator Hissène Habré i Dakars retsbygning har domstole i to andre lande i denne måned rejst sigtelser mod højtstående myndighedspersoner.
Det er sket i Elfenbenskysten, hvor en borgerkrig brød ud i 2010 efter en strid mellem to præsidentkandidater om valgresultatet. Begge sider begik grusomheder mod civile; 3.000 blev dræbt. Den afsatte diktator Laurent Gbagbo sidder i dag arrest i Haag og venter på en retssag ved ICC; hans håndlangere vil blive retsforfulgt ved nationale domstole. Det opsigtsvækkende er imidlertid, at to militære chefer, der støttede den officielle vinder af valget, præsident Alassane Quattara, nu også er blevet sigtet for forbrydelser mod menneskeheden.
Ligeledes i denne måned har retsmyndighederne i Guinea rejst sigtelse mod den tidligere militærdiktator Moussa Dadis Camara for en massakre på 150 mennesker på et stadium i hovedstaden Conakry i 2009, hvor snesevis af kvinder blev voldtaget og myrdet i fuld offentlighed af hans soldater. Camara lever i eksil i Burkina Faso.
Et tredje afrikansk land, Den Centralafrikanske Republik, planlægger at nedsætte en særdomstol i samarbejde med ICC, der skal retsforfølge krigsforbrydelser begået af begge sider under den tre år lange borgerkrig mellem kristne og muslimske styrker.
Men det mest imponerende fremskridt i håndhævelsen af menneskerettighederne kom til åbent skue i justitspalæet i Dakar i går, da Tchads tidligere diktator Hissène Habré blev ført ind i salen, klædt i hvidt fra top til tå. Her stod han endelig ansigt til ansigt med de overlevende ofre for hans terrorregimente i 1982-90, der krævede 40.000 menneskeliv. Ofrenes tapre tchadiske advokat Jacqueline Moudeina indledte sin erklæring med disse uforglemmelige ord: »I menneskehedens navn – en status, Hissène Habré aldrig tilstod sine ofre …«
Forudseligt benytter eksdiktatoren samme retlige strategi som Slobodan Milosevic, Radovan Karadzic og Charles Taylor: »Dette er en ulovlig og illegitim domstol,« råbte Habré i retssalen i Dakar. Han havde held til at skabe så megen røre, at de tre dommere viste ham døren. Senere på dagen forlød det, at sagen fortsætter tirsdag med Habrés medvirken uagtet hans forsøg på sabotage.
Han har utvivlsomt mange støtter i Afrika, ikke mindst andre diktatorer, som kunne frygte, at ofre i deres lande vil lade sig inspirere af de udholdende tchadere, for hvem det tog 25 års arbejde at få stillet deres banemand for en domstol.
Habré beskylder sin efterfølger, Idriss Déby, og nykolonialistiske kræfter (Frankrig og USA) for at have konspireret imod ham.
Men virkeligheden er en hel anden. Han skal stå til ansvar for sine gerninger ved en domstol skabt af Den Afrikanske Union (AU) i samarbejde med Senegal.
Tættere på en upartisk retfærdighed kommer man næppe i Afrika i dag.
",1.0,21. juli 2015,"Ligeledes i denne måned har retsmyndighederne i Guinea rejst sigtelse mod den tidligere militærdiktator Moussa Dadis Camara for en massakre på 150 mennesker på et stadium i hovedstaden Conakry i 2009, hvor snesevis af kvinder blev voldtaget og myrdet i fuld offentlighed af hans soldater. Camara lever i eksil i Burkina Faso."
3214,/debat/2015/02/graekenlands-krise-handler-kun-penge,Grækenlands krise handler ikke kun om penge,Richard Swartz," Lad os begynde med at fastslå det afgørende: Grækenland er bankerot. Landet er nødt til at bede om de penge, man ikke har. Uden støtte fra omverdenen ville Grækenland snart geråde i kaos og formentlig bryde sammen som stat. Var Grækenland en privatperson, og ikke en stat, ville den personlige konkurs for længst være en kendsgerning og Grækenland desuden rodet ind i et retsligt efterspil med anklagepunkter som forfalskning af statistiske data, underslæb og tillidsbrud.
Heldigvis for Grækenland gælder der ikke de samme regler for stater som for enkeltpersoner. Paradoksalt nok gør det dog kun situationen endnu værre. Grækenland har selv kastet sig ud i økonomisk ulykke efter i længere tid at have levet konsekvent og umådeholdent over evne. Dette gælder såvel for staten, dvs. den politiske klasse, som for græske borgere – i hvert fald de græske borgere, som i et af klientelisme oppustet statsapparat har fundet job, der ikke var brug for, eller lønninger og pensioner i en størrelsesorden, der aldrig burde være udbetalt.
Overdreven krise
Grækenland slog ind på sin deroute for længe siden – i al fald var den i gang i 2001, da euroen blev indført. For første gang i moderne historie fik grækerne nu ’rigtige’ penge, og billige var de også. Men i stedet for at bruge dem til investeringer, der kunne opruste den nationale økonomi og sætte det græske samfund i stand til at klare sig i en globaliseret verden, blev pengene hældt i forbrug. Menneskeligt måske, men også uansvarligt og dumt. Og ikke bare et hvilket som helst forbrug: Grækenlands nationale gæld udgør i dag, efter at privat gæld allerede er afskrevet, godt 240 milliarder euro. Der er over 175 procent af landets BNP (og svarer til omkring 40 procent af Sveriges BNP).
I den gældsliga spiller intet andet land i Europa.
Men i en del år har dette forbrug måttet indstilles, fordi ingen i Europa længere har lyst til at finansiere den græske fest. Det har oprørt grækerne. Men det drejer sig ikke om en tilfældig ulykke eller en knibe, enhver kunne havne i, og hvor det må være både nødvendigt og naturligt at række en hjælpende hånd frem. Krisen i Grækenland har at gøre med strukturer, ikke med konjunkturer.
Hertil kommer, at den græske krise – med al respekt – i nogen grad bliver overdrevet. Næsten alle tal tyder på, at de østeuropæiske lande, som efter kommunismens fald blev medlemmer af EU, lever på et niveau, der er langt under det græske. Letland – et langt fattigere land – har også vist, hvordan det med store ofre lader sig gøre at gennemføre radikale besparelser, økonomisk genopretning og reformprogrammer af den slags, Alexis Tsipras’ regering siger nej til. Ikke overraskende er det derfor umuligt at sælge den græske krises hulkehistorie til de baltiske lande og til EU-medlemmer som Slovakiet, Rumænien eller Bulgarien. Og endnu sværere at sælge den til naboerne på Balkan: Zagreb, Sarajevo og Beograd er alle byer, som er langt mere nedslidte end Athen. Min kroatiske svigermor ville have været overlykkelig ved udsigten til en græsk krisepension. Men det hører til græsk provinsialisme, at sådanne sammenligninger end ikke falder nogen ind.
Skuespil
Mange hævder, at det græske problem drejer sig om en ren gældskrise, så hvorfor ikke bare afskrive den gæld? Alle ved jo, at den aldrig vil blive betalt – i al fald aldrig af Grækenland. Men at ’afskrive’ gæld er en eufemistisk sprogbrug, der dækker over en grundlæggende økonomiske lov: Alt forbrug skal i sidste ende betales af nogen. At smide regningen fra sig går bare ikke an.
Men så er der jo altid en teoretisk mulighed for at sende den videre. Derfor er det for det meste rent teater, når Europa insisterer på, at Grækenland skal betale tilbage. For reelt går bekymringen overvejende på, at det græske eksempel skal smitte af på andre. Tilbagebetalingskravet opretholdes som fiktion. Athen forsynes i mellemtiden med nye lån for at kunne spille sin rolle. Hensigten er, at gælden skal ’trylles væk’ ved længere tilbagebetalingsperioder og symbolske renteudgifter – alt sammen i håbet om, at europæerne ikke opdager, hvad der virkelig foregår.
For det er i sidste ende de europæiske skatteydere, der skal betale det, som grækerne hverken evner eller ønsker at betale. Og lykkes det ikke for vores politikere at tilsløre dette faktum, kan vi snart skulle vænne os til politikeransigter, der er langt mindre forsonende og godmodige end dem, vi kender i dag.
På overfladen ligner alt en kamp om penge. Men den i Grækenland så forhadte trojka (EU, ECB og IMF) er i Athen for at hjælpe med at genopbygge det græske samfund. Da kommunismen faldt, skete der nøjagtig det samme i Østeuropa. Vi kaldte det et ’systemskifte’ og talte om samfund i ’overgangsfase’. Vi talte om en på mange måder smertelig fredelig revolution, som selv ikke i dag er helt afsluttet. Europas klientelitiske stater fik lov til at klare frisag, fordi de befandt sig på den ’rigtige’ side af jerntæppet. De blev ganske glemt, og først med den græske krise forstod vi, hvor alvorlig en fejltagelse det var.
I sidste ende handler hele denne misere ikke om penge. Den handler om fællesskab. Og dette fællesskab manifesterer sig i de EU-love og -regler, som nødvendigvis må gælde for alle. Denne sammenhæng burde ret beset være så indlysende, at der ikke var behov for at påpege den: Indgåede aftaler skal altid holdes, et ansvar skal kunne gøres gældende, gæld skal tilbagebetales, og solidaritet må ikke misbruges. Ellers står hele det europæiske projekt ultimativt på spil.
Og det er just dette projekt, som Syriza og Alexis Tsipras nu truer med at afvise.
© Richard Swartz og Information Oversat af Niels Ivar Larsen
",14.0,6. februar 2015,"Og det er just dette projekt, som Syriza og Alexis Tsipras nu truer med at afvise."
10359,/debat/2012/03/besaettelsen-foelger-massakren,Med besættelsen følger massakren,Ross Caputi," At uskyldige dræbes i Afghanistan, er ikke nogen nyhed, men denne gang var det anderledes: 16 civile afghanere, heraf ni var børn, blev myrdet af en soldat, der var blevet vanvittig. Det var ikke de sædvanlige droneangreb, luftbombardementer eller vildfarne kugler, der tog livet af dem.
Episoden har udløst harme blandt såvel afghanere som blandt vesterlændinge. I Vesten er vi langt mere oprørte, end når et droneangreb slår hele familier ihjel. Hvorfor? Fordi droneangreb, hvorunder også civile dræbes, falder ind under kategorien ’følgeskader’. Heri ligger, at disse drab på civile ikke var tilsigtede. Det var blot ’de uheldige konsekvenser af krig’, og det kan ikke sidestilles med overlagte mord.
Et begrænset antal uskyldige dræbte i krig kan altså forsvares moralsk, når blot drabene ikke var forsætlige. Det gælder vel at mærke, uanset om drabene kunne forudsiges eller ej.
Spørgsmålet er nu: Hvis civile drab vitterlig er det forudsigelige resultat af en militær handleplan, og vi træffer et velovejet valg om at handle efter netop denne plan, bliver drabene så ikke på en måde tilsigtede alligevel?
Hvordan kan det trøste afghanerne at fortælle dem, at vores angreb ikke var rettet imod deres familiemedlemmer, selv om vi nok havde en klar forventning om, at det ville dræbe tilfældige forbipasserende?
Forudsigeligt
Fra Abu Ghraib til Fallujah og fra Haditha til Panjwai har amerikanske styrker begået massakrer på civile. I den vestlige tankegang skiller disse hændelser sig ud ved deres uhyrlighed, ligesom vi forarges, når vi hører, at amerikanske soldater urinerer på ligene af deres dræbte modstandere. Men for afghanere og irakere adskiller uhyrlighederne sig næppe fra de daglige nedslagtninger af civile, som følge af droneangreb, luftbombardementer, beskydning med uranforstærket ammunition og vildfarne kugler.
Fortæl den mor fra Fallujah, hvis børn er vansirede som ’en følgeskade’ af et angreb med uranammunition, at hendes børnenes lidelser aldrig var tilsigtede, selv om de sundhedsmæssige effekter af uranbaserede våben er veldokumenterede.
Fortæl de overlevende efter et droneangreb, at drabene på deres familiemedlemmer aldrig var forsætlige, men blot en uheldig følge af krigen. Hvorved adskiller deres smerte sig fra smerten hos den far, hvis hele familie blev myrdet ved den seneste ugerning begået af en vanvittig soldat? Hvis følgeskader kan forudses og er uundgåelige i krig, er det så ikke i sig selv en forbrydelse at starte en krig?
Er der nogen moralsk signifikant forskel mellem overlagte mord og følgeskadedræbte?
Vestlig arrogance
En konsekvensetiker vil hævde, at de gode resultater opvejer de dårlige. Og at demokrati, frihed og frigørelse for afghanske kvinder forbedrer livet for afghanerne så meget, at prisen – et mindre antal dræbte uskyldige civile – er værd at betale.
Det er en nem moralsk dom at fælde på afstand for vesterlændinge i tryg velstand, og den lugter af samme formynderiske arrogance og ’hvid mands byrde’-tankegang, som blev brugt til at retfærdiggøre kolonialismen.
Har nogen rådført sig med afghanerne og spurgt, om de også mener, at alt det gode, Vesten lover, kan opveje tabet af deres dræbte familiemedlemmer?
Besættelsen af Afghanistan skaber vilkår, der avler grusomhed. Det samme var tilfældet i Irak. I begge tilfælde indrullerede vi afghanere og irakere i projektet uden at spørge, om det var det, de ville.
Den udpegede fjende, fraværet af en slagmark uden civile, besætternes formodede moralske overlegenhed, missionens dunkle mål, de uddannelsesmetoder, der skal forberede soldaterne til besættelsen og krigsførelsens egne metoder, vil nødvendigvis gøre mord på civile uundgåelige. I moderne krigsførelse er 90 pct. af ofrene sårede civile. Dette er en realitet, man i Vesten helst ignorerer.
Umenneskeligt pres
Jeg har selv erfaret, hvordan soldater udsættes for et uudholdeligt pres og ansvar, der uundgåeligt fører til grusomheder. Da jeg var amerikansk marinesoldat i Irak, oplevede jeg, hvordan vi blev mødt med modstridende forventninger fra vores ledere, der krævede betingelsesløs lydighed; fra USA’s offentlighed, der ønskede sig en sejr i Hollywood-klassen; fra vores familier, der behøvede os; fra vores soldaterkammerater, der krævede vores loyalitet, og fra os selv, når vi kæmpede for at holde fast i vores menneskelighed.
Selv om vi forsøgte at gøre alle tilpas, lykkedes det ikke. Vi var mennesker, der blev bedt om at bære umenneskelige byrder. Resultatet blev umenneskelige adfærd.
Vi legede ofte med tanken om selvmord og drab. Vi jokede om, at vi en dag kunne ende som sindslidende hjemløse på gaden, eller gå amok og skyde på fodgængere fra et klokketårn. Vi vidste, at det var reelle muligheder, og det skræmte os, men vores sorte humor gjorde frygten til at bære.
Men i de besatte områder kunne det ske, at vi rettede volden udad. I Fallujah oplevede jeg, hvordan vi slap vores frustrationer, ensomhed, sorg, forvirring, had, frygt og vrede løs. Fallujahs borgere kom til at betale dyrt.
Jeg så, hvordan gode mennesker gjorde frygtelige ting. Nogle af mine nærmeste venner lemlæstede lig, stjal trofæer fra dræbte modstandskæmperes lommer, ødelagde almindelige menneskers hjem og myrdede tilfældige civile.
Hændelser som den i Panjwai kan ikke affærdiges som en enlig galnings værk. De er produktet af en umoralsk og umenneskelig besættelse. Sådanne grusomheder ophører først, når besættelsen ophører. Hvornår vil vi opgive den illusion, at det er umuligt at udkæmpe den humane krig?
 
 
Ross Caputi blev som soldat i 1st Battalion 8th Marines indsat i Slaget om Fallujah i november 2004. Han læser i dag lingvistik ved Boston University og er leder af ngo’en ’Justice for Fallujah Project’.
© The Guardian og Information
Oversat af Niels Ivar Larsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",14.0,15. marts 2012,"Men i de besatte områder kunne det ske, at vi rettede volden udad. I Fallujah oplevede jeg, hvordan vi slap vores frustrationer, ensomhed, sorg, forvirring, had, frygt og vrede løs. Fallujahs borgere kom til at betale dyrt."
9693,/debat/2012/06/laeserbreve-2,Læserbreve,Informations Webredaktion," Løgn og latin, Thor Möger
Nikolaj Villumsen, MF (EL)
Skatteminister Thor Möger Pedersen (SF) prøver efter massiv kritik af fra baglandet at undskylde regeringens blå skattereform med, at Enhedslisten var umulige at forhandle med.
Det passer ganske enkelt ikke. Vi havde en aftale klar med regeringen, som vi godkendte i folketingsgruppen fredag formiddag. Derefter vendte regeringen på en tallerken og forhandlede en aftale i hus med V og K fredag eftermiddag.
Vi havde ellers slugt store kameler. Den røde skatteaftale hævede også topskattegrænsen, hvilket bestemt ikke er vores kop te, men til gengæld fjernede vi forringelser for arbejdsløse, pensionister og syge.
Men regeringen gik alligevel til Venstre for at redde boligejerne og sikre de rigeste større skattelettelser. Det må stå for Mögers egen regning at forklare den kovending til de vælgere, der stemte på en ny regering for også at få en ny politik. Manipulation kan ikke ændre det faktum, at den blå skatteaftale var Thor Mögers eget valg.
S-SF er elitære
Torben Kjær, Hillerød
Vælgerne fik en længe ventet ny regering, og fremgangen til Enhedslisten viste klart, at man ønskede en mere social og solidarisk som alternativ til 10 år med VKO’s ulighed og skattelettelser til de rigeste.
Regeringen har nu en aftale om skattereform, som man kunne have lavet med Enhedslisten, men valgte at lave med partierne, som vælgerne havde fået nok af. Reformens sprog er tydeligt. Det er handicappede, førtidspensionister og mennesker, der har mistet arbejdet, der på bedste VKO-vis skal betale skattelettelser til de bedst stillede.
Selv den ikke folkevalgte skatteminister bør vide, at ikke en eneste af dem, som arbejdsgiverne ikke vil kendes ved i dag, får beskæftigelse, blot fordi de gøres fattigere, og ministrene gør sig og sine rigere.
Vælgerne må konstatere, at både Socialdemokraterne og SF er blevet elitære partier, hvis folkelighed, solidaritet og retfærdighed døde med Svend Auken og Gert Petersen. Aldrig er vælgerne blevet røvrendt som med denne regering.
De fattige betaler prisen
Peer Pedersen, Frederiksværk
I Enhedslistens aftale med regeringen var der ingen forringelser af førtidspension, dagpenge og kontanthjælp. Til gengæld blev der givet lidt færre skattelettelser i toppen, skriver Enhedslisten på sin hjemmeside.
Lad os få regeringens forklaring på, hvorfor den ikke ville sikre arbejdsløse og handicappede en levestandard, som de mener, tilkommer de rigeste danskere. SF og Socialdemokratiet har et forklaringsproblem, hvis de ikke kan forklare, hvorfor de fokuserer på de, der tjener mest.
De almindelige arbejdere får ikke megen glæde af, at topskatten hæves: For de fleste betyder det intet, for resten er det kun et meget lille beløb, der beskattes. De rigeste vil derimod spare millioner af kroner, betalt af de arbejdsløse, kontanthjælpsmodtagerne og førtidspensionisterne.
Allerede nu stiger priserne mere end indtægterne, og det vil øges kraftigt med denne aftale, til stor skade for personer på en ikke selvforskyldt overførselsindkomst.
Karakterskala skyld i ulighed
Gorm Leschly, formand, gymnasieskolernes lærerforening
Information dømmer 22. juni gymnasiereformen som en »forudsigelig fiasko«, ud fra EVA’s nye rapport om karakterforskelle. EVA’s rapport viser blandt andet, at elever fra de øverste socialgrupper generelt får bedre karakterer efter reformen. Men det er der ikke noget nyt i.
Rapporten viser også, at elever fra den nederste socialgruppe befinder sig på samme karakterniveau som før reformen, og at hverken de nye prøveformer eller det flerfaglige samarbejde gør karakterforskellene større mellem elevgrupperne.
Både prøveformerne og de flerfaglige opgaver har ellers været under stærk mistanke for at øge karakterforskellene mellem elevgrupperne.
En del af forklaringen på de større karakterforskelle kan være karakterreformen fra 2006. Et af daværende undervisningsminister Bertel Haarders formål med den ny 7-trinsskala var, at langt flere elever og studerende skulle have topkarakterer.
Rapporten viser, at skalaen virker efter hensigten.
Penishumor under lavmålet
Kamma Ankjærø, Aarhus
Der var god grund til at stævne DR, fordi Rytteriet i 2011 optrådte med en tarvelig version af Vilhelm Gregersens adventssang fra 1911, Der er noget i luften.
»Rytteriet og DR krænker min morfar, pastor Vilhelm Gregersens ære«, siger komponistens barnebarn, Ulf Gregers Andersen, 12. juni: »Jeg er fortørnet over, at DR og Rytteriet misbruger 100-års-dagen for sangen til at lave denne fornærmende udgave. Når jeg stævner DR, handler det ikke om penge«.
I Aftenshowet sendte Rytteriet ganske vist en direkte undskyldning, men hvis det bare var bondeanger, er det forståeligt, at Ulf Gregers Andersen udtalte: »De myrder jo sangen med det«.
Den smukke, gamle sang om advent, det nye kirkeår, fik en særlig betydning for os i besættelsesårene. Europa var hærget af krig, og byer lå i ruiner. Vi vidste ikke, hvad der ventede os i det nye år, men der var megen trøst at hente i sangens opbyggelige ord. Rytteriets optræden var ikke blot under bæltestedet, men under lavmålet.
Tag eurodebat
Michael Kongstad Nielsen, Virum
Nick Cohen anklager 22. juni den europæiske venstrefløj for ikke at ville diskutere alternativer til euroen. Det kan jeg bifalde.
Problemet er, at venstrefløjen anser EU-skepsis for højreorienteret, og derfor kan euroens overlevelse ikke diskuteres, selv om den kræver magtoverførsel til Bruxelles, og selv om euroen forværrer situationen.
Den oprindelige drivkraft bag EU var samhandel og toldfrihed. Men embedsmændene bag traktaterne som Jean Monnet og Jacques Delors så tidligt, hvordan Europa kunne udvikle sig til en unionsstat.
Det var ikke idealisme, men ideologi. Befolkningerne var problemet, og hvis de blev inddraget for meget, ville det gå galt.
I dag står vi så på randen af en finansunion, blot en fortsættelse af ideologien. At udviklingen accelereres af eurokrisen, er skæbnens ironi, men det ændrer ikke ved, at vi er på vej mod en fællesstat. Venstrefløjen er rådvild og tør ikke diskutere euroens relevans. Hvor er det sørgeligt.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,26. juni 2012,"Peer Pedersen, Frederiksværk"
7584,/debat/2013/05/aaben-debat-skabe-ansvarlig-forskningspraksis,Åben debat skal skabe ansvarlig forskningspraksis,Lise Wogensen og Mogens Kilian," Det skaber opmærksomhed, når forskere bliver grebet i bevidst snyd. Der er imidlertid langt mellem de forskere, der forfalsker, plagierer eller opfinder resultater. Men det er forståeligt, at det er de farverige skandaler, som popper op i mediebilledet, når man taler om universiteternes arbejde med at sikre den videnskabelige redelighed og integritet.
I den videnskabelige verden er det kendt, at de få forskere, der af en eller anden grund vil snyde, også gør det – uafhængigt af kontrolsystemer. Men der kan gøres meget for at sikre, at snyderiet bliver afsløret, og eventuelle skader bliver begrænset. Vejen frem er åben dialog omkring opnåede forskningsresultater, synlig tilstedeværelse af mentorer og klare procedurer, når en mistanke er rejst.
Aarhus Universitet gennemførte i efteråret 2012 en rundspørge på det sundhedsvidenskabelige hovedområde ’Health’. Den viste, at mange både yngre og ældre forskere er usikre på, hvordan de skal håndtere mistanke om uregelmæssigheder i forskningsmiljøet. Det handler for eksempel om, hvem man kan spørge, og hvor man kan søge vejledning, hvis der er tvivl om forskningsmæssige aktiviteter. Derfor har Health sat sig for at udvikle et sæt retningslinjer og standarder for ansvarlig forskningspraksis. Standarderne skal operationalisere de vigtige intentioner, der findes i de internationale konventioner og aftaler på området, så man kan anvende de korrekte principper i ens egen forskningshverdag. Helt konkret angiver standarderne blandt andet, hvornår man med rimelighed kan deltage som forfatter til en videnskabelig artikel, hvordan man fører sin protokolbog, og hvilke krav der er til indsamling, behandling og opbevaring af forskningsresultater.
Øget pres
I hele verden bliver forskere presset fra mange sider af et stigende krav til en konstant produktion af nye og spændende resultater og til at øge antallet af publicerede artikler i de bedste videnskabelige tidsskrifter. På universiteterne er forskernes publicerede resultater afgørende for deres karriere, og for mulighederne for at skaffe midler til finansiering af den fortsatte forskning. Medvirkende til dette pres er også de årlige offentlige registreringer af publikationer, som har en direkte konsekvens for de midler, universiteterne får tildelt fra staten. Tilsvarende er der i industrien en direkte sammenhæng mellem gode forskningsresultater og virksomhedens økonomiske succes.
Også befolkningen har en naturlig interesse i ansvarlig forskningspraksis og har krav på, at forskningen er troværdig, både som forbrugere og som skatteydere. Som borger er det naturligvis helt afgørende, at den sundhedsvidenskabelige forskning ikke fører til risiko for livsfarlig behandling på grund af videnskabelig uredelighed. Interessen deles med bevillingsgiverne, som har krav på, at de projekter de støtter økonomisk også generer korrekte resultater.Forskerne har brug for den tryghed, der ligger i, at man helt ned i detaljen ved, hvad der er rigtigt og forkert – også hvad angår de rent administrative dele af forskningen. Og alle forskere vil nyde godt af, hvis kravene til lange publikationslister kan komme ned på et mere realistisk niveau, så man kan klare sig i den akademiske verden med alene at figurere på de artikler, man reelt har ydet et væsentligt akademisk bidrag til.På Aarhus Universitet vil vi ikke nøjes med at skrive standarder. Vi vil støtte, at yngre forskere får de gode principper ind fra første dag i deres forskerkarriere. Derfor vil undervisning i ansvarlig forskningspraksis blive del af uddannelserne allerede på bachelorniveau, og vi arbejder på at finde en model for, hvordan adgangen til rådgivning hos erfarne forskere, som kan fungere som vejledere omkring netop dette aspekt, bliver mere smidig. Den altdominerende idé er, at de ovennævnte tiltag og den kommende diskussion vil sætte spørgsmålet om ansvarlig forskningspraksis på dagsordenen. Ønsket er, at diskussionen skal fremme en inspirerende og sandhedssøgende forskningskultur, hvor bevidstheden om ansvarlig forskningspraksis bliver en naturlig del af de daglige aktiviteter.
 
Lise Wogensen, prodekan for Forskning og Talent og Mogens Kilian, professor ved Institut for Biomedicin ved Health, Aarhus Universitet
",0.0,2. maj 2013,"I hele verden bliver forskere presset fra mange sider af et stigende krav til en konstant produktion af nye og spændende resultater og til at øge antallet af publicerede artikler i de bedste videnskabelige tidsskrifter. På universiteterne er forskernes publicerede resultater afgørende for deres karriere, og for mulighederne for at skaffe midler til finansiering af den fortsatte forskning. Medvirkende til dette pres er også de årlige offentlige registreringer af publikationer, som har en direkte konsekvens for de midler, universiteterne får tildelt fra staten. Tilsvarende er der i industrien en direkte sammenhæng mellem gode forskningsresultater og virksomhedens økonomiske succes."
9841,/debat/2012/06/kampen-maden,Kampen om maden vi ikke vil have,Maria Dønvang," Forestil dig en kvart liter fløde i dit køleskab. Du har ikke åbnet den. Sidste salgsdato blev overskredet i forgårs. Smider du den ud? Det håber jeg ikke. Først skal den åbnes. Lugter den skidt? Nej. Smager den skidt? Nej. Så er den ikke for gammel. Måske ligger der et par klumper i kartonen. Måske kan den så bruges til sovs frem for flødeskum. Det gør den ikke for gammel, at den ikke er frisk nok til at blive spist rå. Det betyder blot, at du må bruge din sunde fornuft og dømmekraft, i stedet for at forlade dig på producentens vurdering af varens holdbarhed. Producenten vil alle dage sætte sidste salgsdato tidligt for at helgardere sig.
Min lokale grønthandler har et glimrende system. Når hans varer blive slatne – ikke for gamle – slatne, sætter han prisen ned. Han sorterer mugne elementer fra og sælger råvarerne billigere og billigere. Jeg traskede engang hjem med 2,5 kg. brune champignoner og slap 15 kroner for dem. De havde stået længe og var blevet tørre, hvilket på ingen måde gør dem uspiselige. Det afgør blot, hvilken type ret de skal bruges i – chili con carne frem for en frisk salat. Samme system er flere og flere supermarkeder heldigvis begyndt at bruge – dog kun indtil sidste salgsdato. Så snart denne er overskredet er varen vurderet for gammel og skal ved lov smides ud (tak skal lyde til Fødevarestyrelsen).
500.000 tons madspild
Organisationen Stop spild af mad vurderer, at der smides over 500.000 tons mad ud årligt – i Danmark. Producenter, forhandlere og forbrugere smider dagligt fødevarer væk, og energien investeret i at dyrke, transportere og forarbejde fødevarerne er spildt. Dyrkningsarealet er spildt. Landarbejderens arbejde er spildt. Benzinen brugt til transport er spildt. Indpakningen er spildt. Pladsen i butikken er spildt. Fra jord til affaldsspand.
Det er blandt andet fødevarer produceret i lande med fødevareknaphed. Eksporteret til rige lande som Danmark, der ender med at smide en god del ud. I England vurderer man, at mellem 20% og 40% af alle frugt- og grøntvarer smides ud, allerede inden de når butikkerne. Man har vel kosmetiske standarder. Butikkerne vurderer, at deres kunder ikke vil købe varerne. Det må formodes, at butikkerne langt hen ad vejen har ret i denne påstand, eftersom de er butikker. Hvis de kunne sælge varerne, ville de formentligt gøre det.
Æstetisk overdrev hæmmer fornuften
Problemet ligger altså ikke blot ved detailhandlens standarder og lovgivningen på området. Problemet ligger også hos os som forbrugere, der har lært at stille store æstetiske krav til vores fødevarer. Det på baggrund af en kultur, der har gjort indkøb fødevarer til et oplevelsesøkonomisk anliggende. En sprød grøntafdeling med indbygget klimakontrol og vandforstøver er en fryd for øjet, som man står der i butikken. Det, der som kunde er svært at få øje på, er alle de fuldt ud spiselige, men æstetisk frasorterede varer i affaldscontainerne ude bagved.
Den ideologisk set bedste mad diskuteres i øst og vest for tiden. Det skal være autentisk, økologisk og bæredygtigt. Prisvindende forfatter og historiker Tristram Stuart har regnet lidt på det med bæredygtigheden og er kommet frem til, at der høstes fødevarer svarende til 4.600 kcal pr. person dagligt. Heraf når de 2000 kcal pr. person frem til mavesækkene. (Heri tælles naturligvis også de såkaldte bæredygtige fødevarer, der kan købes i butikkerne.) De øvrige 2.600 kcal indeholdt i de høstede fødevarer vurderes som uegnede for forbrugerne. Det sker et eller andet sted i løbet af processen fra jord til bord. Jeg skulle hilse fra containerne i København og sige, at over halvdelen af den forkastede mad ikke blot stadig er spiselig, men endnu frisk. Skal vi starte med at spise den mad, før vi tager diskussionen om bæredygtighed?
Nedenstående fotoserie er produceret af en Københavnsk vennegruppe, der alle lever mestendels af kasserede madvarer. I løbet af en søndag eftermiddag blev der indsamlet fire mælkekasser fulde af glimrende madvarer. Og vi tog endda kun, hvad vi skulle bruge til vores måltid. Der er ingen grund til at frådse. Madvarerne blev fragtet hjem, vasket grundigt og herefter tilberedt. Et festmåltid til otte mennesker varierende fra friske salater til ovnbagte retter.
Dette måltid kunne være den ideologisk set bedste mad af den simple grund, at den bliver spist.
(Red.: Miljøministeriet vurderer, at hver dansker smider samlet 76 kilo madaffald ud hvert år, og af den mængde kunne 42 kilo indtages uden fare for diverse dårligdomme. Miljøstyrelsen har derfor lanceret kampagnen ’Brug mere – spild mindre‘).
 
Maria Dønvang er stud.mag i litteraturvidenskab og freelancefotograf
",16.0,4. juni 2012,Maria Dønvang er stud.mag i litteraturvidenskab og freelancefotograf
1558,/debat/2015/10/laeserbreve-17,Læserbreve,Redaktionen," DF er ikke et egnsfænomen
Villy Søgaard, Ribe
David Rehling nævner i sin anmeldelse af Peter Nedergaards bog Hjemstavnsmanden, at Kristian Thulesen Dahl »hele sit liv kun har boet i et begrænset sønderjysk område omkring Vonge, Give og Nørre Snede, og han bærer just denne egns rodfæstede værdier« (»Tulle, Rousseau og flæskestegen«, den 5. oktober). Bortset fra at ingen af de nævnte steder ligger i Sønderjylland, så er forestillingen om DF som et særligt egnsfænomen overvejende forkert.
Forestillingen blev grafisk illustreret under valgkampen med de gule områder på danmarkskortet. Men selv om der er forskel på partiernes andel af stemmerne i de forskellige dele af landet, så er de politiske modsætninger, der findes overalt i landet, langt vigtigere end disse nuancer. Der var således ikke nævneværdig forskel på opbakningen til DF i Tårnby Kommune eller på Københavns Vestegn og i Sønderjylland. Når grafikken så ud, som den gjorde, var det først og fremmest fordi, Socialdemokraterne fik et dårligere valg i de gule områder end i storbyerne.
Både bogtitlen og anmeldelsen bærer med andre ord ved til geografiske stereotyper, som næppe holder for en nærmere analyse. Det er næppe befordrende for forståelsen af Dansk Folkeparti som politisk fænomen.
Løft EUDP-budgettet
Frida Frost, formand for Ingeniørforeningen IDA
Når politikere diskuterer et forslag, er finansieringen ofte en showstopper for forslagets videre færd. Når det gælder EUDP-programmet er problemstillingen på barok vis nærmest modsat.
Programmet støtter udviklingen af nye klimavenlige energiteknologier og nærer dermed den fortsatte udvikling af en dansk clean-tech-branche, som hvert år eksporterer energiteknologier for milliardbeløb og bidrager med tusindvis af job og indtægter til statskassen. Det kunne man da godt kalde en form for finansiering efter min opfattelse – og en succes, man burde nurse for at sikre dens fortsatte eksistens. Så hvad er problemet, kunne man spørge? Problemet er, at regeringen i sit udspil til finanslov for 2016 lægger op til en drastisk beskæring af EUDP-midlerne – fra ca. 375 millioner kroner i 2015 til knap 53 millioner kroner i 2016.
Det hænger i mine øjne ikke sammen. Slet ikke, når man tager i betragtning, at programmet blandt andet får ansøgninger fra mange små og mellemstore virksomheder. Altså virksomheder, som regeringen i anden sammenhæng gerne ser i vækst.
Derfor håber jeg, at de kommende finanslovforhandlinger vil sikre et kraftigt løft af EUDP-budgettet. Og der er ingen grund til at holde igen: Selv en markant forøgelse vil være beskeden set i forhold til det potentiale, der er for at forsyne verdens lande med dansk udviklede teknologier, der hjælper med at spare på energien og bidrager til at sætte en prop i CO2-hullet.
Dyr statslig udflytning
Søren Blaabjerg, Hørning
En særlig vinkel i debatten synes helt at være blevet glemt i forbindelse med den planlagte geografiske spredning af statslige organer ud over landet, nemlig: Hvad vil dette cirkus ikke komme til at koste i form af ekstra rejseri med deraf følgende ekstra miljøbelastning, ekstra rejsetid til pendling med deraf følgende stress, mindre skattegrundlag på grund af fradragsret for transport mellem hjem og arbejde og så videre?
",0.0,10. oktober 2015,"Når politikere diskuterer et forslag, er finansieringen ofte en showstopper for forslagets videre færd. Når det gælder EUDP-programmet er problemstillingen på barok vis nærmest modsat."
8115,/debat/2013/02/laeserbreve-13,Læserbreve,," Nyt paradigme for vækst
Knud Vilby, Kastrup
Vi står i et paradigmeskift, og Dagbladet Information har en fantastisk chance for at blive det medie, der tegner den nye virkelighed. Det skrev jeg i kronikken 30. januar, og det håber jeg Informations redaktion vil diskutere og lade sig påvirke af.
I Information den 8. februar skriver Niels I. Meyer positivt om min kronik, men kritiserer, at jeg fremhæver at begge sider af problemet om vækst over for grøn omstilling skal med i journalistikken.
Det er ikke helt, hvad jeg skriver. Jeg understreger, at virkeligheden er forandret, fordi vi ved, at den materielle vækst ikke kan fortsætte. Det må og skal påvirke tænkning og journalistik på næsten alle områder fra indland til kultur og det internationale. Det er et udtryk for paradigmeskiftet.
Men desuden skrev jeg, at ethvert seriøst journalistisk medie pluralistisk skal afspejle modsætningerne i samfundet. Menighedsbladet har ingen berettigelse. Det ville være forkert, hvis Informations læsere aldrig havde hørt om Bjørn Lomborg.
Fra Washington til Nürnberg
Stephen Egede Glahn, Humlebæk
Under overskriften ’CIA-chefer taler ud’ giver Information den 7. februar ordet til tre tidligere topfolk i CIA under Bush/Cheney. Man giver således ordet til tre håndlangere for forbryderiske topfolk, der i de onde år fra 2000-2008 havde magten iWashington. Da det er en menneskeret at forsvare sig selv, forsvarer de naturligvis brugen af den tortur, de selv har stået for, ligesom Nazitysklands topfolk naturligvis også forsvarede sig selv og deres metoder ved Nürnbergprocessen.
Bedre psykiatri i Hovedstaden
Nina Berrig (K) og Finn Rudaizky (DF), medlemmer af Region Hovedstaden
»Direktionen er for lidt interesseret i, hvad der rent faktisk sker ude på de psykiatriske centre«. Det er konklusionen på en rapport af ledelsesproblemer i Hovedstadens Psykiatri, der blev foretaget efter mange overmedicineringer af psykiatriske patienter. Et flertal i Region Hovedstadens psykiatriudvalg nægtede, at Regionsrådet skulle drøfte sagen. Heldigvis trådte regionsformand, Vibeke Storm Rasmussen, (S) i karakter. Hun underkendte sit eget flertal i psykiatriudvalget og fulgte de konservative og Dansk Folkepartis forslag om en bred politisk løsning på ledelsesproblemer og overmedicinering.
Samtlige partier har holdt fællesmøder om problemerne. Fremover skal der tages afsæt i patientens ønsker. Patienterne skal opleve sammenhængende og velkoordinerede forløb. Med hensyn til analysen af direktionens mange begrænsninger nåede vi frem til enighed om forskellige ledelsesinitiativer, og at psykiatridirektionen skal være dialogorienteret, nysgerrig og have patienten i centrum. Det er centralt, at der sikres en opfølgning på visionerne for fremtidens psykiatri.
Vi er glade for at se, at tendensen i dag er, at vi skal styrke de psykiatriske centre og dermed patienternes behandling. Det er den rigtige løsning for borgerne. Vi er også glade for at notere os, at der ikke længere er nogen som tror på, at man bare kan ansætte flere direktører, og så får patienterne det automatisk bedre. Måske er også andre partier glade for, at de konservative og DF gjorde oprør. Men, de siger det nok ikke højt. Specielt ikke i et valgår.
En aktivistisk udenrigspolitik
Leif Mentzel, København
Vi har ikke hørt meget til vores udenrigsminister Villy Søvndal (SF). Forhåbentlig er der ingen forbindelse med navnet og dvaletilstanden! Så kære Søvndal, kom nu ud af busken, og lad os føre en mere aktivistisk politik på området. Lige foran dig ligger et par gode emner til SF‘s venstreben.
Guantanamofængslet på Cuba, som efter 11 meget lange år stadig ikke er lukket. Du kunne samtidig give håndslag på, at vi godt vil modtage enkelte tidligere kombattanter, som man har svært ved at finde lande til. Et andet godt emne at få optøet er de dybfrosne forhandlinger mellem Israel og Palæstina til fordel for en tostatsløsning. Så der er ikke noget at vente på. Lad os nu se, hvad du og SF står for.
Frie skoler er ikke fjenden
Ebbe Lilliendal, landsformand i Dansk Friskoleforeningen og Kurt Ernst, formand i Danmarks Privatskoleforening
Ceveas analysechef Jens Jonathan Steen skriver i Information den 30. januar, at De Frie Grundskoler har erklæret talkrig. Faktisk var det Cevea, der i begyndelsen af dette år lancerede en talfikseret analyse under overskriften ’De forkælede privatskoler’. Analysen er siden blevet pillet fra hinanden af forskellige medier og fagfolk, herunder DR’s Detektor. Jens Jonathan Steen indrømmer da også i Information, at det ikke er muligt at sammenligne indtægter og udgifter for folkeskoler og frie grundskoler. Så langt, så godt.
Vi vil gerne fortsætte med at diskutere De Frie Grundskolers bidrag til skoleudviklingen i Danmark, herunder social ansvarlighed, som vi er ekstremt optaget af. Men præmissen må nødvendigvis være, at det sker på baggrund af sagligt materiale, som ikke favoriserer, politiserer eller manipulerer.
Ceveas forslag om at lave taxameterordninger for de frie grundskoler vil de facto reducere forældrenes muligheder for at benytte det frie skolevalg. Så hvis hensigten er, at flere elever skal gå i de frie grundskoler, vil effekten være den stik modsatte. Det vil være godt for debatten at nå frem til en anerkendelse af, at de frie grundskoler ikke er fjenden, men en skoleform, som bidrager og også tager de tunge opgaver på sig, fordi vi naturligvis ser os som en del af den samlede danske grundskole.
Tilsvining er blevet kutyme
Ole Kløcker, Frederiksberg
I sagen omkring Lars Hedegaard tales der om politibeskyttelse af samme. Det rejser spørgsmålet: Kan den enkelte nu forvente, ligegyldigt hvor perfidt og obskønt man opfører sig overfor andre, privat som offentligt, at samfundet opretter døgnbevogtning, etc. af samme person?
En del personer er således allerede under politibeskyttelse, fordi de ikke kan eller vil styre deres misholdninger eller nedværdigende udtalelser. At fornærme, tilsvine og nedvurdere andre befolkningsgrupper er efterhånden i visse kredse blevet kutyme, men hvor langt skal det almene samfund undgælde herfor?




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",4.0,11. februar 2013,Leave this field blank 
747,/debat/2016/02/foeler,Hvad føler du nu?,Lasse Jensen," Hvad skulle mange såkaldt toneangivende medier gøre uden meningsmålinger?
Svaret er meget enkelt: De ville være tvunget til at lave rigtig journalistik!
Meningsmålinger er i stigende grad blevet til meningsløse historier. I den forløbne uge levede analysebutikken Megafon to gange op til det slogan, man kan læse på dens hjemmeside: »Sæt dagsordenen med en meningsmåling fra MEGAFON.«
Den ene måling fastslog i Politiken, at »knap seks ud af 10 danskere forventer et nyt terrorangreb«. Altså 60 procent. Det er mange, og målingen afstedkom da også et langt indslag i DR’s 21 Søndag, hvor der heldigvis var en forsker, der mente, at »risikoen for at blive ramt af et terrorangreb er lige så stor som risikoen for at blive ramt af en meteorit«.
Da et andet analysebureau, YouGov, lavede den samme undersøgelse for MetroXpress lige efter tragedien i Krudttønden og synagogen, var frygttallet 53 procent. Det faldt dog til 38 procent på to måneder ifølge en ny måling i maj 2015. Der er gået 10 måneder uden terror i Danmark, men frygten er altså voldsomt forøget ifølge Megafon. Det har ingen sat spørgsmålstegn ved.
Prioriteringen af frygt og forventninger er i øvrigt i smuk overensstemmelse med medieudviklingen, hvor følelser erobrer stadigt mere plads. Engang var følespørgsmålet isoleret til sportsjournalistikken, nu skal Gud og hvermand, inklusive politikerne, tilspørges: »Hvad føler du nu?«
En anden meningsmåling, ligeledes i Politiken, fik i mandags fem spalter og en stor tegning på forsiden med rubrikken »Det røde ry klæber til Danmarks Radio«.
Megafon havde fundet ud af, hvad danskerne mente om DR-Drama efter fhv. dramachef Ingolf Gabolds malplacerede, men voldsomt oppustede udsagn om, at han var rød lejesvend (formentlig sagt morsomt-ironisk, men nedfældet på papir et markant udsagn).
Politikens diagram viser, at 21 procent mener, at DR-Drama ligger til venstre for midten. Samme procentdel mener, at det ligger omkring midten. 18 procent mener, at DR-Drama generelt slet ikke er politisk. 37 procent ved ikke, og tre procent mener, de ligger til højre for midten.
Tre fjerdedele af danskerne mener altså enten ikke noget, ved ikke, om de mener noget, eller synes, at DR-Drama ligger på midten. Men inde i avisen lød rubrikken »Blå vælgere ser rødt på Danmarks Radio«.
Man kunne så forstå, at det ikke kun handlede om DR-Drama, men om DR i almindelighed. Den undersøgelse viste ifølge Politiken, at 27 procent af danskerne mente, at »DR’s bredere dækning« var mere venstreorienteret end eksempelvis TV 2’s. Næsten halvdelen – 43 procent – mente imidlertid ikke, at der er forskel på DR’s og TV 2’s observans i deres dækning. Men rubrikken var ikke »Næsten halvdelen af danskerne mener ikke, at der er politisk forskel på DR og TV 2«. For det var ikke nogen historie.
På Mediawatch skrev pensionist Erik Werner Hansen: »Jeg har selv deltaget og påpeget over for Megafon, at spørgsmålene er formuleret, så det var indlysende, at denne konklusion fremkom.«
Han fortsatte: »Fejlen er, at alle spørgsmål var sammenligninger mellem DR og TV 2. Hvis man sammenligner en hvilken som helst tv-kanal med en højreorienteret, bliver de jo ikke automatisk venstreorienterede. Selv TV 2 NEWS kunne blive venstreorienteret, hvis man fra Megafon spurgte: Er TV 2 mere venstreorienteret end Fox-TV?« skrev Erik Werner Hansen.
Det lyder, som om han har fat i noget helt centralt.
For nogle år siden påpegede forskeren Kresten Roland Johansen og hans kollega, Lars Friis, faren ved de mange mere eller mindre troværdige meningsmålinger. Det skete i bogen En undersøgelse viser – eller gør den? Medierne fyldes fortsat med meningsmålinger. De er blevet hurtigere og billigere at lave. De synes ofte at være igangsat af redaktioner, der er løbet tør for journalistiske ideer. Det er altid fascinerende at høre, hvad ’danskerne’ mener. Spørgsmålet er, om det er væsentligt?
Lasse Jensen er mediejournalist. Klummen er udtryk for skribentens egen holdning
",5.0,17. februar 2016,"Den ene måling fastslog i Politiken, at »knap seks ud af 10 danskere forventer et nyt terrorangreb«. Altså 60 procent. Det er mange, og målingen afstedkom da også et langt indslag i DR’s 21 Søndag, hvor der heldigvis var en forsker, der mente, at »risikoen for at blive ramt af et terrorangreb er lige så stor som risikoen for at blive ramt af en meteorit«."
8174,/debat/2013/02/laeserbreve-19,Læserbreve,," En fjer bliver til fem høns
Elvir Pelesevic, København
Det gamle ordsprog om at en fjer bliver til fem høns, har sjældent været mere passende end i historien om chikane af jødiske børn i folkeskolerne på Nørrebro. Æren for at mestre og udøve overdrivelseskunsten må især tilskrives Dansk Folkeparti, Venstre og de konservative, som på baggrund af én skoles rapportering af problemet hurtigt og uden betænkningstid har været ude og truet ’bøllerne’ med bål og brand.Vigtigheden af, at man aldrig vender det blinde øje til forfølgelse af andre mennesker, uanset på hvilken baggrund det sker, kan ikke understreges nok. Når man nu skal løse den konkrete problemstilling, nytter det til gengæld ikke, at politikerne tilspidser konflikten og bringer den op på et niveau, hvor det kan være svært at bevare overblikket og finde konstruktive løsninger. Hvis straffeforanstaltninger i form af udvisning og forflytning af problematiske børn til andre skoler, som visse politikere fra de ovennævnte partier har udtalt, overhovedet skal komme på tale, må det aldrig gå forud for dialog og oplysning.
Planlovssludder
Carsten Maegaard, Herning
Carsten Abild har gennem årene gjort en brav indsats for landsbyerne. Men i sit indlæg i Information 29. januar hopper kæden altså af. Hvis vi liberaliserede planloven ville det umistelige åbne land snart blive plastret til med lækre villaer, virksomheder med behov for flotte showrooms og supermarkeder i strategiske vejkryds. For ikke at tale om sommerhuse, der ville brede sig som en steppebrand langs resten af kysterne.Hvilken kommunalbestyrelse ville stå imod en investor, der tilbød at bygge et hotel og tilbyde 20 helårsarbejdspladser blot på betingelse af, at det kom til at ligge i forreste klitrække? Der er såmænd rigelige muligheder for iværksættere i nedlagte landbrugsbygninger, endda med udvidelsesmuligheder. Den regel har været gældende i over 20 år, men det er meget småt med resultater. Sagen er nemlig, at de fleste iværksættere i forvejen bor i byerne. For øvrigt er der også ledige bygninger i ældre industrikvarterer. På landet hersker driftige landbrugsiværksættere.
Muren om København
Anne Kirstine Iversen, København
’Akademisk medarbejder søges til Københavns politikere’. Sådan lyder titlen på den jobannonce fra Københavns Kommune, som jeg netop har besluttet mig for at søge.Jeg er træt allerede inden, jeg er gået i gang. Jeg har sendt et hav af ansøgninger til Københavns Kommune, men uden held. Jeg synes ellers selv, at jeg er ret sej og at mit CV er temmelig tjekket. Men når det kommer til at søge job hos Københavns Kommune, er det som at stå foran en usynlig mur, der adskiller mig og Københavns største arbejdsplads. En usynlig Berlinmur – eller køben­havnermur – jeg ikke kan forcere. På Checkpoint Charlie i Berlin kan man se, hvordan østtyskere kreativt krydsede Berlinmuren. Fælles var, at man skulle have de rette kontakter, og at der på den anden side af muren stod vesttyskere klar til at hjælpe. Således også når man skal krydse københavnermuren! Jeg har prøvet det hele, men lige lidt har det hjulpet. Træt må jeg erkende, at jeg ikke har det rette netværk, og når jeg selv har forsøgt mig, har der ikke stået nogen klar til at hjælpe mig. Inspireret af de modige østtyskere beslutter jeg mig dog for ikke at resignere! Hvis nu blot en enkelt leder rækker hånden ud til en nyuddannet på flugt.
Mere plads til ulandsvækst
Leif Mentzel, København
Nogle økonomer ser en vis optimisme omkring erhvervslivet i Tyskland, som jo er det såkaldt europæiske lokomotiv. Analytiker i Arbejderbevægelsens erhvervsråd Frederik Pedersen mener, det er glædeligt og kan have en vis afsmitning på Danmark. Han synes dog, at det største problem herhjemme er husholdningernes tilbageholdenhed. Skulle vi nu ikke i stedet se lidt positivt på det faktum, at vi under den økonomiske krise har haft et mindre ressourceforbrug i den vestlige verden, og derfor kan give mere plads til ulandenes vækst? Så lad os nu i stedet glæde os over, at vi måske er på vej væk fra ’køb og smid væk-samfundet’!
Sammenhæng eller kaos
Lennart Kampmann, Frederiksberg
I forlængelse af debatten om undervisning på modersmål er det vigtigt at påpege, at folkeskoler med tyrkisk eller arabisk som dominerende sprog vil være med til at cementere en opdeling mellem dansktalende og ikkedansktalende. Det vil øge afstanden mellem grupperne og forhindre en dialog, da man ikke kan kommunikere. Det er bedre at tale sammen på et lidt gebrokkent dansk end at skulle have en tolk tilstede.Opdelingen vil cementere parallelle samfund og resulterende i tab af fælles identitet. Andre steder kan man klare sig som forskellige nationaliteter, der lever side om side uden at blande sig i hinandens forhold, men spørgsmålet er vel, om ikke folkeskolen skal skabe sammenhængskraft frem for kompartmentalisme?
EU vil sikre dine data
Britta Thomsen, MEP (S)
70 procent af EU’s borgere er bekymrede for, at deres personlige oplysninger bliver udnyttet uden deres tilladelse, når de færdes på nettet. Mange mennesker ved ikke, hvad de egentlig giver virksomheder som Facebook lov til, når de opretter en profil. For hvem har tid til at læse Facebooks betingelser, der fylder 14.000 ord på juridisk sprog?Kompliceret sprogbrug er bare ét af de tricks, som internetvirksomheder bruger for at sikre bedst mulig udnyttelse af vores private data. Personlige data på internettet er en milliardforretning. I EU-parlamentet er vi ved at lægge sidste hånd på en lovpakke, der vil give internetbrugere deres rettigheder tilbage.Den seneste lovgivning på området stammer helt tilbage fra 1995. Derfor er jeg glad for, at EU-Kommissionen har fremsat et ambitiøst lovforslag, som vi i parlamentet netop nu er ved at gøre endnu bedre. Vi vil bl.a. kræve, at virksomheders betingelser skal skrives tydeligt og give borgerne ‘retten til at blive glemt’. Det tvinger virksomheder til at slette alle personlige data, hvis en bruger ønsker det. Al videresalg og udnyttelse skal eksplicit godkendes af brugeren. Med den nye lovgivning vil EU få mulighed for at give bøder på op til to procent af virksomhedens globale omsætning.Vi skal sikre, at alle borgere føler sig trygge, når de bruger det, da internettet er et fantastisk værktøj. 
",0.0,4. februar 2013,"Anne Kirstine Iversen, København"
10655,/debat/2012/01/laeserbreve-1,Læserbreve,Simon Ellehammer og MA i freds-," Skidt udenrigspolitik
Johan Keller, Lyngby
Det eneste udenrigspolitiske emne i regeringsgrundlaget var en undersøgelse af Irak-krigen. Den ser vi frem til, men viljen til at få alle detaljer på bordet, er bestemt ikke overbevisende.
Der var store forventninger til en ny udenrigspolitik fra regeringen. Vi blev lovet anerkendelse af Palæstina som stat og håbede ligeledes, at SF kunne afkorte den danske deltagelse i Afghanistan. Men hvad er der sket?
Ingenting i Palæstina-sagen, mens Israel stille og roligt, med USA’s opbakning, fjerner de fysiske muligheder for en palæstinensisk stat. SF går nu ind for krigsførelse i Afghanistan.
Når ministrene rejser til USA og Kina, snakker de værterne efter munden, hvorimod vores udenrigsminister leger stærk mand omkring handelsboykot af Iran.
Danmark står fuldt og helt bag en handelsboykot, skønt der ikke foreligger beviser for kernevåbenproduktion. Med de skarpe udtalelser er Villy Søvndal med til at legitimere USA’s krig mod Mellemøsten. Hvad skulle vi egentlig med den nye regering, når vi ikke får en ny udenrigspolitik?
VK’s skatter
Erik Stubtoft, Snekkersten
Forældre til børn i kommunale børnehaver, folkeskoler og fritidsklubber skal leve med, at deres børn ikke er dækket af en kommunal ulykkesforsikring, hvis de kommer til skade, mens de er i kommunens varetægt. Det har den tidligere regering sørget for.
I en kommune af Helsingørs størrelse med ca. 62.000 indbyggere, heraf ca. 7.000 skolebørn og ca. 2.000 i dagtilbud, skal forældrene tegne private forsikringer for samlet mellem fem og ni millioner kroner i forsikringspræmie.
Hidtil har det været kommunen, som har tegnet forsikringen for børnene, til en pris på 130.000 kroner om året.
Det forekommer logisk, at en kommune bør tegne en ulykkesforsikring for børn og unge, og sikrer dem, hvis de kommer galt af sted ved leg eller andre aktiviteter, mens de er i kommunens varetægt.
I stedet har VK-regeringen sørget for en kæmpe udgift til forældrene og en enorm indtægt til forsikringsselskaberne. Kan man kalde det for andet end en form for skat?
Euroen skal begrænses
Benny Normind, Farum
Hvis Europa skal ud af den nuværende økonomiske krise, er det nødvendigt, at de sydeuropæiske lande forlader eurosamarbejdet og genoptager deres tidligere valutaer.
Der er tale om Grækenland, Italien, Spanien, Portugal, Cypern og Malta. De nævnte lande skal have muligheden for individuelt at devaluere deres valutaer til et niveau, som er internationalt konkurrencedygtigt.
Det er den bedste løsning, hvis Europa skal undgå at ende i et økonomisk kaos.
Den ny aktivisme
Beslutningen om køb af nye kampfly skal træffes i 2014, og et forsigtig skøn angiver beløbet til 120 milliarder kroner over en 30-årig periode.
Næsten alle partier er klar til at fortsætte den aktivistiske udenrigspolitik. Det er newspeak for militaristisk. Argumentet i forsvarsforliget er at støtte krige som dem i Afghanistan, Irak og Libyen. 10 års krig og tabet af omkring 50 unge danskere får ikke Folketinget til at genoverveje beslutningen.
Der er ellers en egentlig aktivistisk strategi, der ikke sender unge danskere i døden eller giver os civilbefolkningers blod på hænderne.
120 milliarder kroner svarer for eksempel til 24.000 mine-wolves. De kunne bruges til at fjerne de 110 mio. landminer, der hvert år lemlæster 5.000 mennesker.
Vi kunne nok købe lidt færre og have råd til driften også. Eller vi kunne slukke tørsten hos de 800 millioner mennesker, der lever uden rent drikkevand. En brønd koster gennemsnitligt 50.000 kroner, så lav selv regnestykket.
Kan det tænkes, at en sådan aktivistisk udenrigspolitik vil give os større indflydelse i verden end 30 bombefly? Hvad bekæmper bedst terrorisme — bomber eller hjælp til nødlidende? Kan det tænkes, at kampfly slet ikke er så god en ide, som politikere og forsvarskommandoen giver udtryk for?
Plads til alle på jobmarkedet
Holger Lindgreen, Esrum
Skam få Information, der nu inden for få måneder har bragt to kronikker, som beskriver førtidspensionister og mennesker på anden offentlig forsørgelse som arbejdssky livsnydere. Indstillingen er ikke ny: I 30’erne betegnede de velbjergede de arbejdsløse som arbejdssky.
Tildeling af førtidspension hviler på en vurdering af, om den pågældende kan fungere i det eksisterende arbejdsmarked. Sagt på en anden måde: Strukturen på et arbejdsmarked under globalisering og EU-harmonisering udelukker et stort antal danske arbejdssøgende.
Og det burde en professor fra CBS — den ene kronikør — vide. Mange førtidspensionister har fået pensionen pga. psykiatriske diagnoser, noget som en bachelor i psykologi — den anden kronikør — ikke har kompetence til at udtale sig om.
Det er rosværdigt og burde ikke kritiseres, hvis man som kasseret af samfundet alligevel forsøger at få tilværelsen til at hænge sammen. Man kan ikke forlange, at mennesker dømt til offentlig forsørgelse skal leve i ensomhed og elendighed, selv om alt for mange faktisk gør det.
Man burde rette kritikken mod det elitære arbejdsmarked og ikke køre en kampagne, hvis egentlige formål er at legitimere besparelser, som kan komme de velbjergede borgere til gode.
Politikerne har bestemt, at folkeskolen skal være inkluderende og rummelig. Det burde man overføre til arbejdsmarkedet.
Børns musik før opera
Martin Gerup, Roskilde
Jeg mener Det Kongelige Teaters operakultur er et modefænomen, der opstod i kølvandet på den økonomiske optur, da det hele bare gik opad. Dyrt og fint skulle det hele være.
Uh, vi havde råd til at købe hele verden. Så manglede det bare, at vi ikke også fik opera på Holmen og Koncerthus i den nye Ørestad, til de mange operaelskere. Kom det nedefra? Det synes jeg ikke.
Det var kommercielt og selvrefererende efter devisen: »Vi er mange der mener,« alt imens Bertel Haarder og Tina Nedergård og Troels talte folkeskolen ned under bæltestedet, og sendte forældre med børn, der gerne ville have musisk-praktiske fag over i privatskolerne.
Jeg har ikke tillid til begrebet verdensklasse i Danmark. Jeg kan nøjes med godt. Men det skal fandme være godt.
Jeg er musiklærer, så jeg er engageret i, at børnene vokser op i musisk-praktiske omgivelser. Jeg tro , at vores opgave er at få sendt de kommende generationer godt i vej kulturelt. Og her synes jeg, vi svigter fælt. Rigtig fælt.
Mit udgangspunkt er, at hvert eneste barn i skolen er vigtigere end verdensklasse. Inklusive stjerner som pianisten Lang Lang. Han har jo lært det, han kan godt, og vi kan høre ham hvor som helst.
Det er børnene, der mangler. Fremtidens publikum. Og så mener jeg, at noget der koster 1.500 kroner pr. siddeplads er en uhørt luksus, som man godt kan stille sig kritisk overfor.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",3.0,30. januar 2012,"Uh, vi havde råd til at købe hele verden. Så manglede det bare, at vi ikke også fik opera på Holmen og Koncerthus i den nye Ørestad, til de mange operaelskere. Kom det nedefra? Det synes jeg ikke."
3607,/debat/2014/12/sultens-slavehaer,Sultens slavehær,Signe Løntoft," Hver femte julegave bliver købt på nettet, stod der i avisen i mandags. Dansk Erhverv har undersøgt danskernes indkøbsvaner og anslår, at det samlede beløb for e-julehandel lander på 1,2 milliarder kroner.
Klik-klik, add to basket. Selv om jeg personligt bor midt i den shoppingoplevelse, de kalder en by, oplever jeg oftere og oftere bekvemmeligheden i homeshopping. Det er nemt og en lille smule billigere end at handle i de lokale butikker, hvor man kan røre ved varerne, og hvor mennesker af kød og blod står klar til at tage imod betaling. Senere spiser de frokost med deres kolleger og taler om børn og fodbold og det milde vintervejr, og med mindre de har taget af kassen, er der sandsynligvis stadig et job til dem efter nytår. Det er et arbejdsliv, man kan opbygge sin tilværelse omkring.
Men selv om vi ikke ser noget til dem, er der også mennesker med i ligningen, når vi køber sneakers, bøger, iPad-covers og Playstation-spil online. Mennesker med kroppe, der i rask trav gennemsøger pallevis af varer for at finde vores ordre, pakke og sende, så gaven når frem under træet.
De sidste par år er der kommet fokus på arbejdsforholdene på nogle af de gigantiske varelagre, hvorfra vores internetkøb distribueres. Journalister er gået undercover som såkaldte ’pickers’ hos Amazon og andre globale webshops. Deres fortællinger er rædselsberetninger om at bevæge sig ensomme rundt med en scanner, som skynder på dig for at få dig til at løbe hurtigere. 10-11 timers vagter med en enkelt indlagt pause. Medarbejdere på midlertidige kontrakter uden rettigheder. Sygdom, private samtaler i arbejdstiden eller problemer med at efterkomme de konstant stigende produktivitetskrav sanktioneres med en fyreseddel.
I min barndom var fagforeningerne stærke. Men så kom 1990’erne. Væksten, opturen, de fede år. Alle var rige, og alle var trygge, for arbejdsløsheden faldt, lønnen steg, og dagpengeperioden var lang. Der var ikke noget at være bange for. Arbejdsgiverne var flinke, de anerkendte vores indsats med massageordninger og flotte julegaver. Vores hjerter svulmede af stolthed, og vi voksede sammen med arbejdet.
»Fagforeningernes tid er forbi,« sagde vi til hinanden. »Vi har alligevel samme interesse, når det kommer til stykket. At virksomheden klarer sig bedst muligt.«
Vi anede ikke, hvor meget vi havde at miste. Vi forestillede os ikke, at rettigheder kunne rulles tilbage, samtidig med at velfærdssamfundets sikkerhedsnet blev så stormasket, at almindelige middelklassedanskere ville falde igennem i tusindtal. At angsten ville stække systemet. Når man er bange for at gå fra hus og hjem eller miste sin faglige identitet og komme i aktivering som gadefejer, går man ikke til fagligt møde. Man skal ikke nyde noget.
I den meget omtalte tv-dokumentar Den dag de fremmede forsvandt gør stuepigerne på Hillerød Hotel hotelværelser rent i rask løb for at opretholde mindstelønnen. Globaliseringens konsekvenser er rykket inden for grænserne i form af en underskov af migrantarbejdere fra især Østeuropa, men også Nordafrika og Asien. Frisører, tjenere, rengøringspersonale, kantinemedarbejdere, IT-teknikere, aupair-piger og stilladsarbejdere. Et arbejdende Danmark, der nærmest er usynligt i statistikker og medier, fordi arbejdskraften sørger for at holde sig usynlig. Dybt afhængig, som den er af arbejdsgivernes – og i visse tilfælde udlændingemyndighedernes – velvilje.
Men det er ikke bare sultens østeuropæiske slavehær, der truer overenskomster, arbejdsmiljøregler og generelle lønmodtagerrettigheder. Det er også børnearbejdere i asiatiske sweatshops, tandlæger i Ungarn og pickers i de varehuse, hvorfra vi bestiller julegaver hjem.
Derfor er det en kortsigtet løsning at beskytte de nationale grænser eller EU’s grænser mod desperate migrantarbejdere. Hvis restriktionerne virker, vil det blot få virksomhederne til at flytte deres investeringer ud af landet. Markedet søger hen, hvor arbejdskraften er bedst og billigst. I stedet bør vi kæmpe for, at alle de andre får samme organisationsgrad og samme rettigheder som os. Det er en lang tur op ad bakke. Vi kunne starte med at skrive 100 gange i den sorte bog: Nej, vi har ikke samme interesse som arbejdsgiverne.
Signe Løntoft er journalist og ph.d.-studerende.
Klummen er udtryk for skribentens egne holdninger
",0.0,5. december 2014,Klummen er udtryk for skribentens egne holdninger
11730,/debat/2011/08/information-doemmer-socialministeriet-paa-tyndt-grundlag,Information dømmer Socialministeriet på tyndt grundlag,Benedikte Kiær," Dette indlæg er noget så sjældent som et dementi af en nekrolog i Information. Men jeg må korrigere avisens sommerserie. Trods ihærdige påstande fra avisens journalister og kilder om det modsatte er Socialministeriet ikke afgået ved døden. Vi eksisterer og udretter noget hver dag.
Siden 2001, da VK-regeringen kom til, har Socialministeriets ressortområde ændret sig. Det er der i høj grad politiske grunde til. Deri har Information ret.
Men Informations artikelserie udelader en række forhold og fakta, som, mener jeg, bør med i billedet af socialpolitikken i Danmark. Allerede ved VK-regeringens tiltræden i 2001 blev det slået fast, at målsætningen er, at dansk socialpolitik skal være med til at sikre, at alle får mulighed for at leve et aktivt og selvstændigt liv med uddannelse og job. Vi tror på, at alle ønsker at kunne klare sig selv og derfor, at vi bedst hjælper mennesker, når vi hjælper dem til at kunne tage ansvar for deres liv. Aktiv socialpolitik og beskæftigelse er derfor tæt knyttet sammen.
Ingen skal lades i stikken. Hverken af menneskelige eller økonomiske årsager. De, der har evnen og muligheden, skal ikke på offentlig forsørgelse, men i arbejde. Det er årsagen til, at kontanthjælp og andre lignende ydelser i dag styres fra Beskæftigelsesministeriet. For jo, det skal kunne betale sig at arbejde, og jeg mener, at Information alt for ensidigt fokuserer på de socialt udsatte som 'klienter', der ikke rummer potentialer og muligheder.
På Kofoeds Skole, hvor de dagligt hjælper arbejdsledige og socialt udsatte mennesker, har man den overbevisning, at ethvert menneske glædes og vokser, når det får mulighed for at skabe og tage ansvar for sit eget liv. Det, synes jeg, er et godt udgangspunkt for dansk socialpolitik. Og lad mig slå fast, at en aktiv socialpolitik ikke står i modsætning til, at de, som ikke selv kan, naturligvis skal have den hjælp og støtte, de har behov for.
Mere end beskæftigelse
Socialpolitik er imidlertid også meget mere end en indsats for øget beskæftigelse. Serviceloven, som jeg blandt andet har ansvaret for, udgør de lovgivningsmæssige rammer for, at der er hjælp og tilbud til netop den gruppe mennesker, som ikke kan selv og har brug for hjælp.
Hver dag modtager hundredtusinder af borgere hjælp efter servicelovens bestemmelser. Det er den ældre, der ikke længere selv kan komme i bad og gøre rent. Det er mennesker med et fysisk handicap og den sindslidende, der har behov for støtte og hjælp til at klare de daglige gøremål. Det er misbrugeren og den hjemløse, der har brug for at få styr på livet igen. Og så er det børn med særlige behov og børn anbragt uden for hjemmet.
Jeg synes også, at det hører med til billedet, at noget så borgernært og vigtigt for det danske samfund som dagtilbud til børn er reguleret efter Socialministeriets lovgivning.
I alt er der ca. en kvart million ansatte, der hver dag arbejder for de mål, som serviceloven og dagtilbudsloven sætter. Tilsammen leverer kommunerne ydelser efter serviceloven og dagtilbudsloven for over 110 milliarder kroner hvert år. Det glemmer Information i sit regnestykke.
Det er derfor forsimplet bare at måle Socialministeriets betydning på, hvad der er afsat på finansloven. Vi har en socialpolitisk, værdimæssig og helt konkret indflydelse på menneskers hverdag, der rækker langt videre.
Boligministerium
I sin ellers omfattende artikelserie har Information også helt overset, at et af Socialministeriets største ansvarsområder er boligområdet, der dækker over både lovgivning om bygnings- og byfornyelse, lejelovgivning og lovgivning om den almene boligsektor. Hele den almene boligsektor er en væsentlig del af socialpolitikken i Danmark og helt afgørende, når der skal skaffes gode, sunde og tidssvarende boliger til blandt andet mennesker, som ikke har andre muligheder.
Faktisk er det 20 procent af befolkningen, som bor i de almene boliger. Netop Information har brugt en stor del af sine reportager de seneste år til at skildre hele ghettoproblematikken. Det hører som bekendt under mit ansvarsområde, og jeg er glad for, at vi i forlængelse af regeringens ghettostrategi netop i disse uger kan udrulle den ene initiativaftale efter den anden om netop ghettobekæmpelse. Det hører med i billedet, som Information vil tegne.
Videnbegæret trives
Det er næsten morsomt, at vi i Socialministeriet beskrives som nogle, der er angste for at måle og veje vore indsatser. Faktisk har jeg nærmest mest fået kritik for det modsatte. Der bliver hele tiden sat projekter i gang, for at vi får mere viden om socialpolitikken og hvad der virker og ikke virker.
For at nævne blot et eksempel, så blev der sidste år sat et projekt i gang, hvor der gennemførtes en cost-benefit-analyse efter svensk model af, hvad der kan betale sig i forhold til at hjælpe udsatte og anbragte børn og unge. Ved den lejlighed roste direktøren for Det Nationale Forskningscenter for Velfærd, SFI, Jørgen Søndergaard netop denne tilgang til tingene.
Det er en udvikling, som vi har arbejdet med i årevis og som er tydeligt beskrevet i ministeriets politik og mission at ministeriet understøtter den nødvendige produktion og kommunikation af viden blandt sektorens interessenter. Vi skal vide, hvad der virker.
Tidligere har blandt andre Socialdemokraternes socialordfører, Mette Frederiksen, kritiseret Socialministeriet og dermed regeringen for, at vi bruger alt for mange ressourcer på at måle og veje sociale indsatser. Til det må jeg sige at alt kan overdrives, men både af hensyn til dem, det drejer sig om, og skatteyderne, er det vigtigt, at man kender virkningen af de ting, man gør.
Et par gode eksempler er det aktuelle arbejde i Servicestyrelsen med evidensbaserede programmer på børneområdet og Hjemløsestrategiens metodeudviklingsarbejde.
Derfor må jeg sige, at Thor Grønlykkes (S) udtalelser til Information om, at Socialministeriet ingen kærlighed har til forskning og udvikling, er forkerte. De tyder på, at Thor Grønlykke ikke har fulgt med i, hvad der foregår på det socialpolitiske område. Men det glæder mig, at Socialdemokraterne hermed endelig melder sig ind i kampen for mere fokus på effekt og forskning.
Kongen i den enkelte
Jeg ved godt, at det forstyrrer billedet, men Information kunne jo for læsernes og fuldstændighedens skyld nævne bare enkelte af de resultater, som mit ministerium har været med til at sikre: frit valg på ældreområdet og frit valg af plejebolig, plejeboliggarantien, pædagogiske læreplaner i dagtilbud, psykiatriaftalerne på det sociale område, Hjemløsestrategien, Barnets Reform, Kampen mod Narko, Civilsamfundsstrategien og Ghettostrategien samt en række boligforlig med milliardbeløb til renovering af de almene boligafdelinger og til en omfattende boligsocial indsats. Hertil kommer indsatsen for at afbureaukratisere det sociale område, udvikle velfærdsteknologi og digitale løsninger til gavn for borgere, medarbejdere og kommuner.
Det er godt og prisværdigt, at Information beskæftiger sig indgående med Socialministeriet og socialpolitikken også ud fra en kritisk vinkel. Men prøv også med lidt balance og kildekritik. Det er jo ikke sikkert, at Özlem Cekic og Thor Grønlykke, oppositionspolitikere, nødvendigvis er sandhedsvidner særligt ikke lige på tærsklen til en valgkamp.
Vi støtter ikke de socialt udsatte ved blot at indføre fattigdomsgrænser og højere ydelser. Vi gør det ved at appellere til kongen i hvert enkelt menneske. Ved at lade den enkelte få hjælp til at rejse sig og klare sig selv. Socialministeriets indflydelse skal ikke alene måles på, hvor mange penge Socialministeriet har til rådighed, men også på den lovgivning og de initiativer, der sætter rammerne for det arbejde, som kommuner, ansatte og frivillige hver dag yder over for børnefamilier, beboere i den almene boligsektor, ældre, handicappede og socialt udsatte grupper.
Benedikte Kiær (K) er socialminister




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",18.0,8. august 2011,"Tidligere har blandt andre Socialdemokraternes socialordfører, Mette Frederiksen, kritiseret Socialministeriet og dermed regeringen for, at vi bruger alt for mange ressourcer på at måle og veje sociale indsatser. Til det må jeg sige at alt kan overdrives, men både af hensyn til dem, det drejer sig om, og skatteyderne, er det vigtigt, at man kender virkningen af de ting, man gør."
11179,/debat/leder/2011/11/papandreous-sidste-udvej,Papandreous sidste udvej,Mads Frese," Georgios Papandreou valgte mandag aften overraskende at sætte alt på ét bræt og lægge aftalen med EU, som medfører en reduktion af den græske statsgæld og yderligere besparelser i den offentlige sektor, ud til folkeafstemning.
Beslutningen er dristig, måske ligefrem dumdristig og forfængelig, men måske også den eneste udvej for det kriseramte demokrati i Grækenland og Europa. Papandreous socialistiske regering blev valgt i 2009, da det fulde omfang af den græske stats gæld og budgetunderskud endnu ikke var kendt. Folkeafstemningen, som angiveligt skal afholdes i december eller januar, vil måske kunne skabe afklaring omkring det helt afgørende spørgsmål: Har Papandreou folkeligt mandat til at gennemføre de påkrævede reformer?
Hvis ikke opbakningen er der, kan regeringen og EU vedtage nok så mange reformer, men vil få mere end svært ved at implementere noget som helst.
Et emblematisk eksempel på den udbredte modstand mod udlandets krav til Grækenland var de ansatte ved det statslige statistikinstitut, Elstat, der for en måned siden med en protestaktion forhindrede den rettidige færdiggørelse af statistikkerne om statsgæld og budgetunderskud. Den græske krise er i høj grad også en loyalitetskrise, som kræver, at grundlaget for borgernes loyalitet med staten og politikernes loyalitet med befolkningen bliver redefineret. Men mistilliden er så dybt, at Papandreous dristige træk nemt kan give bagslag:
»Folkeafstemningen er et bluffnummer,« siger en 50-årig gadefejer fra Athen til avisen Kathimerini og sætter fingeren på de uafklarede spørgsmål: »Hvordan skal jeg stemme? Som til et parlamentsvalg eller en folkeafstemning? Og hvad vil spørgsmålene være?«
Papandreou bedste chance er at gøre folkeafstemningen til et spørgsmål om Grækenlands fortsatte medlemskab af eurozonen: »Papandreou kunne ikke tage flere politiske tæsk. Vi står i en underlig situation. Alle forbander regeringen og forventer samtidig, at den klarer det hele — reorganiserer økonomien, reducerer statsgælden og indgår aftaler med tyskerne — men uden at nogen hjælper Papandreou,« siger Georgios Kistos, politisk analytiker og ejer af avisen Athens City, til New York Times og tilføjer: »Alle partier og alle medier kritiserer regeringen. Så på en måde har Papandreou gjort sit bedste for med folkeafstemningen at tvinge partierne, medierne og borgerne til at tage et medansvar. Folkeafstemningen er et spørgsmål om ja eller nej: Enten er man for, eller også beslutter man at sige farvel til eurozonen.«
Folkeafstemningen burde i teorien også tvinge det store oppositionsparti, Nea Demokratia, til at tage stilling til Grækenlands forhold til EU. Men foreløbig er meldingen fra partilederen Antonis Samaras uforsonlig:
»Det er helt uomgængeligt, at de foreliggende planer ikke får nogen medskyldige, i hvert fald ikke hos os,« udtaler lederen for Nea Demokratia.
EU-partnerne og et kor af finansanalytikere og politiske kommentatorer betegner derimod beslutningen om at lade de græske vælgere tage stilling til den aftale, som det for en uge siden omsider lykkedes at få på plads, som uansvarlig. Endvidere ser det ud til, at Papandreous regeringsflertal smuldrer: En minister valgte at træde tilbage efter nyheden om folkeafstemningen, og seks medlemmer af partiets landsråd har krævet Papandreous afgang. Og endelig har oppositionen mulighed for at fremprovokere et valg ved at trække sig fra parlamentet. Spørgsmålet er altså, om der overhovedet bliver nogen folkeafstemning, og om Georgios Papandreou stadig er Grækenlands premierminister efter en tillidsafstemning i parlamentet på fredag.
Med folkeafstemningen om krisen har Papandreou trukket sit sidste kort. Rygterne om, at han ønskede at trække sig, har længe cirkuleret og er punktlig blevet dementeret. Måske skal forslaget ses som Papandreous forsøg på at redde sit politiske eftermæle og fralægge sig ansvaret for afmonteringen af den sociale velfærd i Grækenland.
»En folkeafstemning er ikke nødvendigvis den bedste måde at have en dialog med befolkningen på. Vi har et repræsentativt parlament og en regering, og ikke alle politiske muligheder er endnu udtømt. Det bør de være, før man tyr til sidste udvej — en folkeafstemning,« påpeger den græske politolog Spyros Economides på side 6-7 i dagens avis: »65 procent er for EU og euro-medlemskab, men 60 procent er imod redningsplanen. Hvad fortæller det os? At der er en stor grad af forvirring over, hvad man skal gøre. At holde en folkeafstemning er ikke nødvendigvis den bedste måde at diskutere spørgsmålet.«
Trods alle spekulationer om Papandreous mulige motiver og indvendinger om det politiske opportune i en folkeafstemning om aftalen med EU, er der dog ingen tvivl om, at grækerne har akut brug for en ny social kontrakt. Hvis det i stedet for en folkeafstemning ender med et parlamentsvalg og dannelsen ny regering med et reelt krisemandat, bliver det forhåbentlig også lettere at implementere reformer. 
",5.0,2. november 2011,"Beslutningen er dristig, måske ligefrem dumdristig og forfængelig, men måske også den eneste udvej for det kriseramte demokrati i Grækenland og Europa. Papandreous socialistiske regering blev valgt i 2009, da det fulde omfang af den græske stats gæld og budgetunderskud endnu ikke var kendt. Folkeafstemningen, som angiveligt skal afholdes i december eller januar, vil måske kunne skabe afklaring omkring det helt afgørende spørgsmål: Har Papandreou folkeligt mandat til at gennemføre de påkrævede reformer?"
2724,/debat/2015/04/straffe-racisme-nattelivet-haardere,Vi skal straffe racisme i nattelivet hårdere,Leif Donbæk," Der stod vi, i køen til baren i Vestergade i det indre København. Fire unge mænd klar til at erobre verden, vi har vel været 18-19 år gamle. Baren var et kendt feststed for gymnasieelever og lokkede med billig sprut og få regler. Lige foran os stod fire andre fyre på samme alder som os, også velklædte. Min ven Charlie kendte en af dem fra Lyngby Handelsskole, hvor de begge var blandt de bedste på deres årgang.
Men de fire fyre var ikke som os – det blev åbenbart, da de nåede frem til dørmanden, og han hårdt bad om at se deres medlemskort til baren. De blev afvist. Men da turen kom til os, var tonen anderledes, nu hed det: Velkommen til! Vores indvendinger om, at vi heller ikke var medlemmer, blev fejet til side.
Forskellen på os og dem var simpel. Mine tre venner og jeg var alle opvokset på Blågårds Plads, men var hvide. De fire andre var fra den pæne del af Lyngby, men deres forældre var pakistanere.
Ovenstående historie udspiller sig for lidt over 10 år siden, men siden er meget lidt ændret. Vi ved fra artikler og undersøgelser, at mange diskoteker har kvoter for hvor mange ’sorte’, dørmændene må lukke ind.
Hver fredag aften bliver hundrede af unge mænd stadigvæk afvist i dørene til danske diskoteker. De bliver ikke afvist, fordi de har lavet ballade, fordi de har forkert tøj på, eller fordi de kommer med kække kommentarer. Nej, de bliver alene afvist, fordi de har den forkerte hudfarve. Der er tale om klokkeklare brud på gældende lov, men konsekvenserne i loven er desværre stort set ikke-eksisterende.
Ineffektive kampagner
Vi ser alt for ofte, at ejeren tørrer sagen af på dørmanden, der handler på ’eget initiativ’. Og selv om jeg da skal ikke udelukke, at der findes idioter blandt dørmænd, er tanken om, at så mange dørmænd skulle være racister og opfinde deres egen dørpolitik uden om ejeren, mest bare fjollet.
Det er et kæmpe problem. Det øger polariseringen, smadrer integrationen og gør det nemmere for Hizb ut-Tahrir med venner at overbevise en vred ungdom om, at danskere er racister, og at samfundet er ligeglad med dem.
I København har forskellige integrationsborgmestre forsøgt at gøre noget ved problemet, som regel med en kampagne. Den siddende borgmester, Anna Mee Allerslev (R), har valgt at smide lige under en million kroner efter en app ved navn ’Stemplet’, der ifølge Ekstra Bladet kun var benyttet 176 borgere i januar.
Forstå mig ret, kampagner kan være fine, men hvis politiet holdt inde med at håndhæve reglerne om spirituskørsel, kunne Rådet for Større Trafiksikkerhed lave nok så mange kampagner – de ville ikke virke. Der skal hårdere midler til
Men lad os først se på et typisk sagsforløb i en diskriminationssag:
Du bliver diskrimineret, og vi antager, at du kan løfte bevisbyrden.
Du klager til Ligebehandlingsnævnet.
Dørmanden får en bøde på 2.000-5.000 kroner, som diskoteksejeren betaler.
Intet mere.
Der er ingen konsekvens. En ejer eller en bestyrer af et diskotek kan blive dømt nok så mange gange for racediskrimination, uden at det har nævneværdige konsekvenser for hans forretning. Hvis han derimod bliver dømt for at køre spirituskørsel, kan bevillingsnævnet med loven i hånden fratage ham alkoholbevillingen med henvisning til hans dårlige dømmekraft.
Hård lovgivning
Problemet er, at bevillingsnævnene, som regulerer nattelivet i byerne, ikke kan ligge vægt på Ligebehandlingsnævnets kendelser – og igen: Kendelserne er personlige, så det er oftest den enkelte dørmand og ikke ejeren, der får bøden.
Derfor skal vi ændre restaurationsloven, så bevillingsnævnene bliver oplyst om og kan lægge vægt på Ligebehandlingsnævnets kendelser på linje med verserende straffesager. Vi skal ændre racediskriminationsloven, så arbejdsgiver er ansvarlig for medarbejdernes handlinger, når de er på arbejde. Fuldstændig som det er tilfældet med arbejdsulykker og bartendere, der sælger alkohol til en mindreårig.
Derudover bør man skrive ind i bemærkningerne til racediskriminationsloven, at kompensationsniveauet ved diskrimination i nattelivet skal hæves betragteligt. Det koster som udgangspunkt 25.000 kroner at diskriminere på baggrund af køn ved en ansættelse. Det ville også være et passende niveau her.
Ovenstående kombineret med gode kampagner vil virke – ligesom spirituskørsel er blevet reduceret på grund af vekselvirkningen mellem hård lovgivning og adfærdsregulerende kampagner.
Leif Donbæk er næstformand for Bevillingsnævnet i Københavns Kommune og folketingskandidat for SF




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,22. april 2015,"Derfor skal vi ændre restaurationsloven, så bevillingsnævnene bliver oplyst om og kan lægge vægt på Ligebehandlingsnævnets kendelser på linje med verserende straffesager. Vi skal ændre racediskriminationsloven, så arbejdsgiver er ansvarlig for medarbejdernes handlinger, når de er på arbejde. Fuldstændig som det er tilfældet med arbejdsulykker og bartendere, der sælger alkohol til en mindreårig."
12404,/debat/2011/04/laeserbreve-5,Læserbreve,Informations Webredaktion," Bremser ikke udstationering
Kontorchef Lisbet L. Sørensen, Udlændingeservice
Under overskriften Udstationering gjorde Udlændingeservice mistænksombringer Information 2. April en to sider lang omtale af en konkret sag.
Påstanden er, at Udlændingeservice og lovgivningen i juni 2010 bremsede en udenlandsk, ægtefællesammenført kvinde i at blive udstationeret i Norge for sin danske arbejdsgiver.
Hvis Information havde kontaktet Udlændingeservice i forbindelse med kritikken, kunne vi have opklaret artiklens misforståelser. Udlændingeservice har ikke givet afslag eller på anden måde bremset udstationering i denne sag.
Der er to regelsæt i spil. Opholdstilladelsen kan bortfalde, hvis udlændingen opgiver sin bopæl i Danmark eller opholder sig længere end 6 henholdsvis 12 måneder uden for Danmark, afhængigt af det forudgående ophold i Danmark.
Og opholdstilladelsen kan inddrages, hvis en familiesammenført udlænding ophæver samlivet med sin herboende ægtefælle, idet grundlaget for tilladelsen er ophold i Danmark og samliv med ægtefællen.
Der kan dispenseres for bortfald i forbindelse med udstationering. Hvis det kan lægges til grund, at ægtefællerne jævnligt ser hinanden f.eks. i forbindelse med weekends og ferier, vil samlivet ikke blive anset for ophævet.
Det giver vi løbende mulighed for, og der er intet belæg for påstanden om, at udstationering generelt bremses af reglerne.
Svar: Artiklen 'Udstationering gjorde Udlændingeservice mistænksom' bygger på Udlændingeservices skriftlige sagsbehandling. Det burde imidlertid ikke have afholdt os fra at have kontaktet Udlændingeservice. Det beklager vi.
Det skal dog bemærkes, at det intet sted i artiklen anføres, at Udlændingeservice generelt modsætter sig udstationeringer, ligesom det fremgår af artiklen, at den udstationerede kvinde efter henvendelserne fra Udlændingeservice selv har valgt at flytte hjem fra Norge for at være på den sikre side. Red.
TV- og radioaktive
Bent Jørgensen, Askeby
I den lange række af bagatelliserende og beroligende videnskabsfolk fra Risø og nærmeste omegn, som både tv og radio åbenbart målrettet eller fantasiløst er gået til efter den japanske tragedie, lykkedes det trods alt en såkaldt strålingsekspert, Jørgen Rod fra Risø, at byde over.
For selv om de seneste målinger ved Fukushima 1 havde vist en overskridelse i havvandet ud for værket på 4.385 gange de højest tilladte værdier, og målingerne for grundvandet under værket var på 10.000 gange disse grænseværdier, så var tallene ifølge Jørgen Rod ikke noget problem.
Gid det var så vel. Men så kunne det da være at Jørgen Rod og hans meningsfæller, der er lige så stærke i troen, burde tage ophold på det nedsmeltende værk og herfra dagligt i japansk tv fortælle befolkningen, at de ikke har noget at frygte.
Dårlig (sam-) vittighed
Hans Bredahl, Roskilde
Nu bruger Etisk Råd tid på at diskutere begravelse af fostervæv. Nogle i rådet vil give kvinder i aborttanker dårlig samvittighed.
Måske skulle de se, om de i deres åndelige bagage kan finde frem til begreber som 'skam', og dernæst bruge lidt tid på at bruge det.
Holger må godt blive
Birgit Horn, Gandrup
Signe Smith Nielsen og Kathrine Vitus' kronik 'Børn uden fremtid asylbørn i Danmark' fra den 4. april, fik mig til at tænke på, om det ikke ville være en god idé, hvis alle børnene blev kaldt Holger?
Tak til forfatterne, som prøver at råbe os alle sammen op.
Hetz mod handicappede
Birgitte Bjørn Jensen, Solbjerg
Carsten Kissmeyer må være meget uvidende på handicapområdet eller meget kynisk, når han 5. april melder ud, at handicappede kompenseres for alt og stjæler pengene fra normalområdet.
Han kan ikke have sat sig ordentlig ind i emet, men det ønsker han vel heller ikke han skal være KL og regeringens stikirenddreng og søge at få det til at fremstå, som om de handicappede er skyld i kommunernes dårlige økonomi.
Han skal få det til at fremstå, som om de handicappede er urimeligt krævende og stjæler pengene fra de andre borgere, så der ikke kan blive til skoler, ældre og vejene.
Tænk at lægge en eneste gruppe til last for kommunernes økonomiske situation. Tilmed en gruppe, som er sårbar og udsat og dybt afhængig af andres hjælp og en gruppe, som kommunerne i årevis har haft under lup og endevendt, før de bevilgede hjælp.
Borgerne er ikke dumme og kan godt gennemskue det politiske spil.
Derfor tror forældrebestyrelser og ældreråd ikke på, at der udelukkende bliver skåret ned hos dem på grund af stigende omkostninger på handicapområdet. Og de kan jo i øvrigt selv være handicappede, eller have familie, der er det.
Aprilsnar udstiller S-SF
Sebastian Burtin, København
Da Information bragte nyheden om, at »S-SF vil have grønnere ministerbiler«, stod det klart for de fleste, at det var en aprilsnar. En urealistisk nyhed på lige fod med, at der findes spaghettitræer i Schweiz.
Er vi virkelig kommet dertil i dansk politik, hvor et krav om, at vores ministre også selv skal tage ansvar, bør opfattes som en joke? Kravet om grønnere ministerbiler burde i stedet være reel politik for en venstrefløj, der kalder sig miljø- og klimabevidst.
For hvorfor skal landets ministre, i en tid hvor alle skal reducere deres CO2 forbrug, køre rundt i storslugende øser?
Regeringen og oppositionen har efter COP15-fiaskoen ikke ønsket at sætte klimaforandringerne på dagsordenen igen.
Begge fløje synes at have gemt debatten om klimaforandringer og CO2 reduktioner væk i en aflåst skrivebordsskuffe. Ulykkeligvis er det sådan, at klimaforandringerne ikke stopper af sig selv tværtimod.
Jo længere tid, vi bruger på blot at grine ad nye klima- og miljøtiltag, desto større konsekvenser får det især for verdens fattigste, som er de mest sårbare overfor klimaforandringer.
Hvis S og SF virkelig vil gøre en forskel for klimaet, så bør de vende latter til alvor og stille et reelt krav om grønnere ministerbiler.
Tvivl om Illums ærinde
Søren Tafdrup, Søborg
Ifølge Klaus Illums indlæg 28. marts og 6. april bliver omstillingen til grøn energi ikke noget kønt syn.
Vi får udsigten ødelagt af kæmpe vindmøller og ensformige landskaber med energiafgrøder, og arkitektonisk værdifulde byrum vil blive ødelagt af isolering og solceller.
Hvad er dit ærinde, Klaus? Selv hvis vi lægger større vægt på lavere energiforbrug, skal vi vel stadig have store vindmøller og så videre.
Og selv når det gøres godt, vil det utvivlsomt blive mindre kønt at se på i nogle tilfælde, i hvert fald efter en del menneskers opfattelse. Forestiller du dig, at det kan gøres omkostningsfrit?
Du nævner, at det lokale ejerskab er en illusion. Det tror jeg ikke, folk flest ganske mange steder i Vestjylland nødvendigvis vil være enig i.
Der skal bare være forbindelse fra vindmøllen til baglommen, som de siger. Vindkraft er ikke folkeeje, skriver du. Det er »den nye storindustri«.
Ja, vindkraft er blevet storindustri. Skal vi ikke være glade for det? Var det ikke dét, der var meningen?
Danske værdier i skak
Kirsten og Uffe Geertsen, Gentofte
I lørdags havde Georg Metz en nyttig oversigt over lovbrud, løgne og grove vennetjenester tæt på korruption alt sammen gennemført af regeringsmedlemmer fra 2001 og frem stof til behandling i den nye værdikommission.
Rejsende kunstnere
Jens Bruun-Petersen, Ribe
»Københavnerne sidder tungt på kunststøtten« hedder det 5. april. Man kunne forestille sig, at en del af de kunstnere, der er sammenfattet under betegnelsen københavnere, er tilrejsende fra provinsen:
I gamle dage drog kunstnere til Rom og Paris, nu også til Berlin, og det bliver man hverken romer, pariser eller berliner af.
Naturligvis rejser kunstnere fra provinsen til København det er jo der, der er flest ligesindede, flest gallerier, flest af alting, kort sagt: Det er dér, det foregår. Det bliver man dog ikke nødvendigvis københavner af.
Omvendt ville kunstlivet i København blive fattigt og indavlet, hvis der ikke kom fornyelse med de tilrejsende fra provinsen.
Valgtema: udlændinge
Steen Sohn, Århus
Hvis nogen ellers var usikre på, om det kommende valg ville blive endnu et udlændingevalg, så er enhver tvivl vist bortvejret med DF's udmelding om at man vil indføre et DNA-register for alle udlændinge, der kommer til landet.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",0.0,7. april 2011,"Du nævner, at det lokale ejerskab er en illusion. Det tror jeg ikke, folk flest ganske mange steder i Vestjylland nødvendigvis vil være enig i."
1227,/debat/2015/11/noerderne-sikre-klimaomstillingen,"Hvor er nørderne, der skal sikre klimaomstillingen?",Frans Ørsted Andersen," Klimatopmødet i Paris er skudt i gang. »COP21 bliver vendepunktet,« lyder det fra optimisterne, mens andre er mere skeptiske over for, om vi for alvor er i stand til at gøre noget ved klimaforandringerne.
En del af problemet med at få en klimaomstilling til at slå igennem i hverdagen har at gøre med uddannelsessystemerne. De matematiske, naturvidenskabelige og tekniske fag er under pres, for de fleste unge drages mod fag som dansk, historie og psykologi – måske fordi det er lettere at få gode karakterer i disse ’snakkefag’?
Det er problematisk i forhold til klimaomstillingen, for vi mangler netop arbejdskraft og ekspertise på det teknisk-naturvidenskabelige område.
Vi er simpelthen nødt til at gøre området relevant, interessant og prestigefyldt for børn og unge, hvis vi skal kunne tage fat i alle de udfordringer, som klimaforandringerne byder på.
Danmark vil mangle 90.000 (!) håndværkere, metalarbejdere og andre faglærte i 2030, hvis det nuværende uddannelsesmønster fortsætter, lyder det fra fagforbundet Dansk Metal. Samtidig vil der være 55.000 akademikere i overskud. Humaniora er selvfølgelig vigtig, men der skal være en balance.
Og det er slet ikke nok med ’samvittighedskampagner’ og med diverse klimaaftaler og lovmæssige tiltag. For selv om alt dette lykkes, og CO2-udledningen globalt set i 2030 er bragt ned på et acceptabelt niveau, er der faktisk ingen, der ved, om det er nok.
Tværtimod peger rigtig meget på, at løbet i et vist omfang allerede er kørt. Selv om vi kommer i mål med alle planerne, ser det ud til, at visse destruktive klimadynamikker er sat så godt i gang, at vi må indstille os på måske hundreder af år med accelererende klimaproblemer. Vi kan lige så godt begynde at vænne os til en fremtid, hvor havet og temperaturen vil stige voldsomt, og hvor vejret vil opføre sig mere kaotisk og langt mere truende. Der er behov for nye mere visionære og slagkraftige fortællinger om både det teknisk-naturvidenskabelige område og den grønne omstilling.
Udbredt skepsis
Danmark er som lavland med hav og vand overalt særligt udsat, så vi skal dræne, kloakere, lave bassiner og bygge nye og mere avancerede diger. Danmark vil blive mindre rent arealmæssigt i fremtiden, for en del land, der i dag er meget lavtliggende, vil blive for vanskeligt og dyrt at beskytte. Men også højtliggende kystområder trues, sådan som vi har set ved Lønstrup, hvor husejere har taget sagen i egen hånd for at forhindre, at deres ejendomme styrter i havet.
Samtidig ser vi udbredt skepsis blandt børn og unge over for de fag, som skal sætte dem i stand til at løse disse udfordringer. Min forskning viser, at de oplever det som sværere at opnå gode karakterer i de matematiske, naturvidenskabelige og tekniske fag, som de derfor fravælger. Strategien hos gymnasieeleverne er simpelthen at gå efter et højt karaktergennemsnit via de ’lette snakkefag’.
Som rektor Hanne Leth Andersen fra Roskilde Universitet har sagt:
»De studerende ved, at snittet er adgangsbilletten til universitetet, så de vælger en linje, hvor de kan få de høje karakterer, og så tager de derefter ud for at supplere de fag, de mangler. Det er helt absurd.«
For det er VVS-mænd, ingeniører og teknikere af enhver art, vi har brug for, hvis vi skal tilpasse os klimaforandringerne. Det teknisk-naturvidenskabelige område skal opprioriteres og gøres prestigefyldt, så de unge bliver ansporet til at give sig i kast med anstrengelserne.
Store bedrifter
Jorden og menneskeheden behøver faktisk mirakler for at klare de enorme klimamæssige udfordringer, vi står over for. Og vi har et andet ord for de mirakler, vi mennesker kan kreere, nemlig teknologi. Men teknologi er et middel, ikke et mål. Derfor behøver vi nye store samfundsvisioner, som teknologien kan spille med på. Problemet er, at store samfundsvisioner er gået af mode. Nogle vil påstå, at det skyldes Berlinmurens fald og den gamle østbloks sammenbrud i 1989. Kommunismen spillede fallit.
Men andre af det 20. århundredes visioner er måske mere gangbare. En sådan markant vision var Apollo-måneprogrammet. Fra 1961, hvor visionen blev formuleret af USA’s præsident John F. Kennedy, til 1969, hvor den blev realiseret, gik der blot otte år. Man tog på de få år et kvantespring fra et meget lavt niveau, hvor man lige akkurat kunne skyde ’blikdåser’ op over atmosfæren, til et niveau med state of the art-rumteknologi.
Det var – og er – menneskehedens suverænt største bedrift. For på trods af fortsat teknologisk udvikling, især på it-området, magter vi ikke længere projekter i Apollo-skalaen. Måske er det også derfor, at der er så forbavsende mange, der køber konspirationsteorien om, at hele måneprojektet var ét stort svindelnummer orkestreret af CIA.
Der er ingen visioner i Apollo-klassen i omløb længere, men vi har brug for, at nogen igen vil prøve. Men hvem kan og vil?
Lider under ’videnssamfundet’
Mange af de elever og studerende, der i 1960’erne fandt vej ind i de nye teknologiske områder og interesserede sig for elektronik, edb, isolering og så videre, var inspireret af auraen omkring rumprogrammerne og anden ny teknologi. Men i dagens uddannelsessystem er de samme typer marginaliserede. Min egen forskning har fokus på denne oversete gruppe, som vi er nødt til at trække på i klimaomstillingen, nemlig nørdede, skæve, nysgerrige og fandenivoldske drenge (og piger).
Forfatteren Lars Olsen såvel som økonomen Lars Andersen har påpeget, at mange af drengenes traditionelle (teknologiske og håndværksmæssige) erhverv og karriereveje har lidt voldsomt under bestræbelserne på at skabe et ’videnssamfund’ frem for et ’fremstillingssamfund’. Dertil kommer finanskrisen, den nye ulighed, nye elitedannelser såvel som det omsiggribende sikkerheds- og sundhedssamfund med regulering, overvågning og kontrol døgnet rundt. De marginaliserede kan have en mere kontant, eksperimenterende, vild og innovativ tilgang til læring og problemløsning.
Og vi skal måske have sådanne tilgange mere tilbage i uddannelses- og arbejdslivet, så vi kan formulere nye visioner for det teknisk-naturvidenskabelige område. Visioner om at bygge rumkolonier, flydende byer på vandet, stationær beboelse på havbunden og om at lave Sahara og andre ørkenområder om til grønne og frodige arealer, der kan forandre Nordafrika og Mellemøsten til vækstområder frem for at være mislykkede stater i vedvarende krig og kaos.
I 1960’erne og 1970’erne forventede alle, at dette stod lige for døren. Visionen var, at al fattigdom skulle væk, arbejdstiden ned, fritiden op og ferierejser til månen blive mulige. Men det skete ikke.
I stedet fik vi it- og videnssamfundet, der med de mange gadgets og livet online forførte os til at tro, at samfundet var i rivende udvikling. Men det er det muligvis slet ikke. Det, vi har fået, er et indadvendt, ulige, forbrugs- og underholdningsorienteret sikkerheds- og sundhedssamfund med sociale medier og endeløs, ligegyldig chat. Det hele har medført og muliggjort enorme bureaukratier og nye ledelseslag, der både i offentlige og private organisationer dræner ressourcerne og dræber innovationen.
Men det kan vi ændre på – og som med så meget andet kan vi begynde i skolen.
Frans Ørsted Andersen er lektor, ph.d. ved DPU/Aarhus Universitet og forfatter til ’Pædagogik på kanten’ (Forlaget Mindspace)




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",36.0,1. december 2015,"For det er VVS-mænd, ingeniører og teknikere af enhver art, vi har brug for, hvis vi skal tilpasse os klimaforandringerne. Det teknisk-naturvidenskabelige område skal opprioriteres og gøres prestigefyldt, så de unge bliver ansporet til at give sig i kast med anstrengelserne."
9333,/debat/2012/08/laeserbreve-9,Læserbreve,Informations Webredaktion," EU vidste besked om gæld
Nicolai Sennels, Søllested
Det er svært at tro på, at EU, som normalt har styr på alt fra agurkers bøjningsgrad til antallet af hektarer på hver eneste landbrugsstøttede brakmark, ikke vidste besked med fantasilliardgælden i sin egen baghave, der er kommet frem den seneste tid i lande som Portugal, Grækenland, Spanien og Italien.
Kommissionen var ikke sen til at bruge gældskrisen som undskyldning for at flytte mere magt fra nationalstaterne til Bruxelles.
Hvis det var det, der var meningen giver galskaben uhyggelig god mening.
Uddannelse er vejen frem
Gunde Odgaard, Sekretariatschef i Bygge-, Anlægs- og Trækartellet
Unge, der får en uddannelse, bidrager med mellem tre og 10 millioner kroner mere over hele livet, end de ville have gjort uden uddannelse.
Der er i dag ca. 72.000 16-årige. Når 20 procent af dem ingen uddannelse får, giver det Danmark et samlet velstandsstab på minimum 43 milliarder kroner for denne årgang alene. Billedet gentager sig desværre årgang efter årgang.
I dag har knap 22 procent af alle unge under 30 år ingen uddannelse. Det svarer til 204.000 personer. Vi må for alt i verden sørge for, at vi ikke fører flere unge ind i den uddannelsesblindgyde, hvorfra det er så svært at slippe ud og få et bare nogenlunde arbejdsliv.
Selv om det koster mange penge at give de sidste 20 procent en uddannelse, og at de sandsynligvis også er blandt de vanskeligste at motivere til at tage en uddannelse, så er det ikke en indsats, der må forsømmes.
Tværtimod må vi investere ekstra ressourcer i uddannelsesstederne for, at de kan klare opgaven. Ikke mindst på erhvervsskolerne skal der investeres med henblik på at mindske frafaldet og lokke flere ind på uddannelserne.
Der er ingen uddannelse, som ikke kan betale sig, set ud fra et velstandsmæssigt synspunkt. Alle uddannelser, uanset hvilke, betaler sig. Danmark har ikke råd til at lade være med at foretage denne investering. Afkastet og potentialet er simpelthen for stort.
Hetzen mod Pia er underlødig
Jørgen Bülow Hansen, Helsinge
Det er velkendt, at Pia Kjærs-gaards hjem i mange år har været beskyttet af PET, og at hun ikke har kunnet forlade dette, uden at være fulgt af to livvagter. Mange stuerene, politisk korrekte kulturradikale har længe, med stor effektivitet ført en nedrig, hadefuld heksejagt mod Dansk Folkepartis leder. Hun er blevet overfaldet og spyttet på. Blandt kultureliten frydede man sig og mente, hun fortjente det.
Udover Nyrup, har eksempelvis Politikens tegner Roald Als udmærket sig ved nederdrægtige angreb på Pia. Det blev en mani for Als at latterliggøre hende som slange, edderkop, rotte, grib, o.s.v.
Det samme blev det for forfatteren Carsten Jensen. Jensen er nu immigreret til Sverige, hvorfra han hævngerrigt og højlydt rakker ned på Pia Kjærsgaard, Dansk Folkeparti og Danmarks indvandrerpolitik. Denne udenrigs bibeskæftigelse indbragte ham for nylig Oluf Palmes hæderspris.
Nu hvor partiets mor træder et skridt tilbage for at få mere tid til mand og familie, bør det nævnes at en spritny Gallup-undersøgelse viser, at hele 65 procent af befolkningen mener, at hendes tilstedeværelse i politik har været et plus for Danmark.
Herefter opstår spørgsmålet: Når kultureliten, den talende klasse og medløberne, ikke længere har Pia Kjærsgaard at hade, hvem bliver så deres næste offer?
Ironien hersker i dansk politik
Ole Kløcker, Frederiksberg 
To kvinders deltagelse i dansk politik får umiddelbart væsentlig forskellig skæbne. Den ene, Özlem Cekic (SF) taler af hjertet, den anden, Pia Kjærsgaard (DF) ud fra en fastfrossen tankegang.
Den første forsøger man på alle måder at stille udenfor. Den anden, som aldrig har kendt begrænsningens kunst, tildeler man nye værdiløse ordførerskaber.
Dansk demokrati er sandelig overraskende, men sjældent erkendende.
Beskyt den danske model
Troels Munk, Frederiksberg
I Frankrig er hvert fag organiseret i (mindst) tre fagforeninger: En kommunistisk, en socialdemokratisk og en kristelig. I Belgien er der – for selv det mindste fag – seks: En flamsk kommunistisk, en vallonsk kommunistisk, en flamsk socialdemokratisk, en vallonsk socialdemokratisk, en flamsk (protestantisk) kristelig og en vallonsk (katolsk) kristelig. De taler sammen en gang i mellem.
Det er de forhold, Amin Skov fra Vejlegården ønsker sig i Danmark. Det er ikke så underligt, for som det tydeligt fremgår af Information sidste lørdag (11.-12. august), har han ikke forstået en brik af, hvad den danske model er.
Det er mere overraskende, at Flæske Party Bevægelsen med tidligere beskæftigelsesminister, Inger Støjbjerg (V) i spidsen også ønsker kaos på arbejdsmarkedet.
Man forstår Dansk Arbejdsgiverforenings gysen: Med den slags venner, behøver man jo ingen fjender.
Helle Thornings dagpengevrøvl
Morten Levy, Frederiksberg
Vores statsminister, Helle Thorning-Schmidt (S) siger, at hun da godt ville hjælpe de dagpengemodtagere, som fra nytår af bliver ramt af dagpengeperiodens halvering, men at hun desværre ikke kan. Der er ikke nogen penge at gøre godt med, lyder det.
Magen til vrøvl skal man lede længe efter. Selvfølgelig er der penge, nemlig dem hun lige har sparet ved at halvere dagpengeperioden.
SF på afveje i Özlem-sag
Andreas Nielsen,  Aarhus
Hvordan er det muligt at være folketingsrepræsentant, som Özlem Cekic er det, for et parti, der fratager hende retten til at udtale sig på partiets vegne?
Dette strider mod enhver fornuft og er krænkende mod mening og anstændighed. SF har hermed opsagt sig selv som politisk og demokratisk parti.
Men historien må gå sin gang, og Enhedslisten må tage over for at videreføre det som Özlem Cekic så modigt og demokratisk ansvarligt står for.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",2.0,18. august 2012,"Nu hvor partiets mor træder et skridt tilbage for at få mere tid til mand og familie, bør det nævnes at en spritny Gallup-undersøgelse viser, at hele 65 procent af befolkningen mener, at hendes tilstedeværelse i politik har været et plus for Danmark."
8530,/debat/2012/12/rettigheder-sexarbejdere-ja-tak,"Rettigheder til sexarbejdere, ja tak",Alan Klæbel Weisdorf," Regeringen har efter svensk og norsk forbillede længe barslet med et forbud mod køb af seksuelle ydelser. Men i 11. time fik det særlige Straffelovsråd sat en kæp i hjulet for regeringens planer. Nu har regeringen lykkeligvis for sexarbejderne skrinlagt forslaget. Men det betyder desværre ikke, at regeringen tilsvarende har opgivet den frugtesløse og moraliserende symbolpolitik på området. Og en begyndende og konstruktiv normalisering af arbejdsvilkårene for sexarbejderne har derfor fortsat lange udsigter.
Med udsigten til et kommende forbud mod køb af seksuelle ydelser bredte bekymringen og frustrationen spredt sig blandt de danske sexarbejdere. På bloggen damefrokosten.com lagde ikke mindre end 46 danske sexarbejdere krop til en billedkampagne, der skulle gøre opmærksom på farerne ved regeringens ’vigtige signal’. ’Nej tak’ var budskabet. Og de er ikke alene med den holdning. I den store kortlægning af prostitution i Danmark udarbejdet af SFI, Det Nationale Forskningscenter for Velfærd, udtrykte hele 89 pct. af sexarbejderne i Danmark modstand mod et købeforbud.
Og måske skulle man lytte til dem. Sexarbejderne selv ved bedre end nogen politiker på Christiansborg, hvad signalpolitik kan have af virkelige dagligdagskonsekvenser. Et købeforbud vil ikke betyde, at prostitution forsvinder, men udelukkende medføre, at vilkårene for sexarbejderne bliver mere risikofyldte og flytter ind i en kriminel underverden. Et købeforbud giver måske politikerne sjælefred, men for sexarbejderne er der intet andet end yderligere usikkerhed og udsathed at hente. Indtil for nylig stod sexarbejderne i store træk alene med deres protest. Få politikere og meningsdannere havde mod til at tale deres sag. Og havde det ikke været for interventionen fra Straffelovsrådets side, så havde denne i forvejen marginaliserede gruppe været prisgivet over for regeringens symbolpolitik.
Men dermed er den hellige gral ikke velforvaret. Sexarbejderne i Danmark lever og arbejder i en skizofren retstilstand. Først i 1999 blev det gjort lovligt at være prostitueret, men prostitution er fortsat ikke anerkendt som erhverv. Det betyder, at sexarbejdere af staten er afskåret fra de arbejdsmarkedsrettigheder, som alle andre danske lønmodtagere og selvstændige nyder godt af. Man kan ikke andet end føle, at politikernes ’bekymring’ for sexarbejdernes ve og vel runger en smule hult, når selv samme politikere ved lov har afskåret disse mennesker fra en række basale rettigheder, som på afgørende vis ville forbedre deres arbejdsvilkår.
’Hjælpeløse stakler’
Hvis marginaliseringen af sexarbejderne så bare stoppede der. Men det fortsætter med regeringens løbende italesættelse af sexarbejde. Et vigtigt alibi for regeringens forbudsorienterede politik er repræsentationen af sexarbejderne som en særlig type mennesker. Sexarbejderne skal lægge ryg til en konstant repræsentation som værende psykisk svage og ynkelige stakler, der som mennesker ikke formår at tage ansvar for eget liv og levned.
Denne repræsentation er essentiel for regeringen. En forudsætning for at fjerne folks ret til at lave centrale livsvalg for dem selv – f.eks. at være sexarbejder – er, at man umyndiggør dem som mennesker. Vi lever trods alt formelt set i et frit land – så der skal være en god ’undskyldning’ for at erklære folks frie valg ugyldigt. At der ikke er hold i regeringens repræsentation af sexarbejderne, er for regeringen sagen uvedkommende.
Faktum er, at sexarbejdere som gruppe i langt overvejende grad er velfungerende mennesker, som har valgt sexarbejde på baggrund af en reflekteret overvejelse omkring indtægtsmuligheder og interesser. Nogle sexarbejdere er ufaglærte, nogle har et fag eller videregående uddannelse, andre er studerende, og flere bruger sexarbejde til at supplere deres primære indkomst.
Og ja, der er også ulykkelige skæbner, som finansierer et stofmisbrug med prostitution. Det er særligt dette billede af misbrugeren, der fremmanes af tilhængerne af en kriminalisering af sexarbejde. Til det er der for det første at sige, at misbrugere udgør en lille minoritet blandt sexarbejderne. For det andet er det vigtigt at understrege, at misbrugerne ikke på nogen måde vil blive hjulpet af en yderligere kriminalisering af sexarbejde.
De stofmisbrugende prostituerede lever i forvejen meget udsatte liv, og et købeforbud vil blot stresse dem yderligere. Deres behov for en finansiering af deres liv og misbrug stopper ikke med signalpolitik. Som dokumentationen viser, betyder et købeforbud blot, at disse mennesker tvinges til at supplere deres indkomst fra prostitution med anden berigelseskriminalitet, som yderligere bidrager til en psykisk belastende hverdag.
Regeringen og dens støtter fremstiller konsekvent og mod bedre vidende et forskruet billede af sexarbejderne i Danmark. Det må være ekstremt frustrerende for sexarbejderne at opleve, at regeringens offergørelse af dem er blevet brugt som en politisk platform, der blot skaber yderligere stigmatisering og underminering af deres levegrundlag.
Menneskehandel og tvang
Det bringer mig til det særlige spørgsmål om menneskehandel og tvang. Menneskehandel rangerer uden tvivl blandt de mest afskyelige forbrydelser tænkeligt. Og at sætte ind over for dette bør prioriteres højt på ordensmagtens dagsorden. Men som tilfældet med de stofmisbrugende prostituerede, så viser tal fra Socialstyrelsens Center mod Menneskehandel lykkeligvis, at omfanget af handlede prostituerede er meget begrænset i Danmark. Dermed ikke sagt, at det ikke er et alvorligt socialt og kriminelt problem – det har bare ikke noget med sexarbejde i al almindelighed at gøre.
Legaliseret sexarbejde skaber ikke i sig selv menneskehandel, og et forbud mod køb af seksuelle ydelser løser ikke problemet. Hvad et forbud vil have som konsekvens er, at sexarbejde bliver en langt mere lyssky beskæftigelse, som vil gøre det betydeligt sværere for kunden at vurdere, hvornår han møder en frivillig sexarbejder eller en handlet prostitueret.
Omvendt ville en normalisering af sexarbejde som beskæftigelse åbne nye muligheder for forskellige indsatser. En legalisering vil først og fremmest betyde transparens omkring erhvervets udøvere, ligesom sexarbejdernes virksomhed kan underlægges forskellige typer forskrifter – herunder forskellige tilsyn og autoriseringer.
De fleste kunder er dybest set ordentlige mennesker. Hvis de fik valget imellem at gå til en af myndighederne autoriseret sex-arbejder eller til en ulovligt handlet prostitueret, ville de formentlig vælge den første mulighed. Og med en legalisering ville forskellen mellem dem sexarbejderne evident.
Så ja, man kan godt lave tiltag, der reducerer de sociale skyggesider, menneskehandel og misbrug, som eksisterer i kanten af sexarbejde i Danmark. Men løsningen finder vi i en normalisering og ikke en kriminalisering.
Denne vej er hverken enestående eller særligt original. Eksempelvis håndterer New Zealand spørgsmålet om sexarbejde fra en ikkemoraliserende rettighedsvinkel.
’Den lykkelige luder’ eksisterer ikke, siger fortalerne for en kriminalisering af sexarbejde, som om det i sig selv udgjorde et meningsfuldt argument for et købeforbud. Argumentet holder ikke. Kampen for rettigheder hviler ikke på spørgsmålet om den eventuelle lykke ved et erhverv. I det tilfælde skulle mange erhverv kriminaliseres. Nej, kampen for sexarbejdernes rettigheder bygger på en anerkendelse af sexarbejdernes ligeværdighed, myndighed og autonomi som borgere i det danske samfund.
 
Alan Klæbel Weisdorf er cand.scient. pol. og ph.d.




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",191.0,6. december 2012,"Og måske skulle man lytte til dem. Sexarbejderne selv ved bedre end nogen politiker på Christiansborg, hvad signalpolitik kan have af virkelige dagligdagskonsekvenser. Et købeforbud vil ikke betyde, at prostitution forsvinder, men udelukkende medføre, at vilkårene for sexarbejderne bliver mere risikofyldte og flytter ind i en kriminel underverden. Et købeforbud giver måske politikerne sjælefred, men for sexarbejderne er der intet andet end yderligere usikkerhed og udsathed at hente. Indtil for nylig stod sexarbejderne i store træk alene med deres protest. Få politikere og meningsdannere havde mod til at tale deres sag. Og havde det ikke været for interventionen fra Straffelovsrådets side, så havde denne i forvejen marginaliserede gruppe været prisgivet over for regeringens symbolpolitik."
6387,/debat/leder/2013/10/moerkekrav,Mørkekrav,David Rehling," 
	Nul lys her! Sådan kan man sammenfatte det usædvanlige brev, som regeringens fire tungeste ministre i forgårs sendte til Folketingets formand, Mogens Lykketoft (S). De fire sværvægtere er statsminister Helle Thorning-Schmidt (S), økonomi- og indenrigsminister Margrethe Vestager (R), social-, børne- og integrationsminister Annette Vilhelmsen (SF) og finansminister Bjarne Corydon (S). Læg mærke til, at de tre regeringspartiers ledere står sammen om at skrive under.

	Det lys, SRSF-regeringen frabeder sig, er Rigsrevisionens lys på den radikale klima-, energi- og bygningsminister Martin Lidegaards fejlagtige lovforberedelse i skandalen om solceller. Den sag har Folketingets statsrevisorer bedt Rigsrevisionen om at kulegrave.

	Advarsler fik Martin Lidegaard den 9. december 2012 fra sine embedsmænd om, at der var et hul i hans fremsatte lovforslag om solceller. Lidegaard orienterede ikke Folketinget, der den 19. december 2012 vedtog lovforslaget. Det særdeles bekostelige lovhul blev først lukket ved en lovændring i marts i år. Lidegaard erklærede til Berlingske, at han ikke havde kendt til advarslen, men den 28. maj måtte han i et folketingssamråd indrømme: »Jeg har modtaget det bilag. Det er korrekt.«

	Påskuddet for regeringspartiernes mørkekrav er, at en belysning vil inddrage Rigsrevisionen »i det lovforberedende arbejde«. Og:

	»Rigsrevisionen vil dermed komme meget tæt på den interne lovforberedende regeringsproces«.

	Aha, og hvis den proces er ormstukken, er det så ikke godt, at Rigsrevisionen får lommelygten på den? Regeringens forsøg på at skabe frirum til politisk fidus har en sørgelig lighed med de mørklægningsbestemmelser, som regeringspartierne fik indført i offentlighedsloven.

	Der er en parallel til Obama-regeringens kamp for at holde oplysninger væk fra offentligheden. Hvis sådan noget sker under ’progressive’ regeringer – hvad kan vi så ikke vente os af de reaktionære?
",1.0,25. oktober 2013,	Der er en parallel til Obama-regeringens kamp for at holde oplysninger væk fra offentligheden. Hvis sådan noget sker under ’progressive’ regeringer – hvad kan vi så ikke vente os af de reaktionære?
3950,/debat/leder/2014/10/hedegaards-retssikkerhed,Hedegaards retssikkerhed,Lasse Ellegaard," Det er sandsynligt, at den 27-årige dansk-libaneser, HB, der med føje sigtes for attentatforsøget på Lars Hedegaard, er løsladt fra sin tyrkiske fængselscelle som led i en udveksling af 49 tyrkiske gidsler med Islamisk Stat-militante fra tyrkiske fængsler og hospitaler eller taget til fange af den tyrkiskstøttede oprørsgruppe, Liwa al-Tawhid. At en udveksling fandt sted omkring det tidspunkt, HB blev løsladt, er så godt som bekræftet af Recep Tayyip Erdogan, den tyrkiske præsident, der forleden sagde: »Det er ligegyldigt, hvad vi gav dem, vi fik løst opgaven.«
Andre mulige scenarier er, at HB er løsladt ved en fejl, eller at tyrkiske myndigheder har vurderet, at der er tale om en politisk betinget forbrydelse, hvorfor grundlaget for udleveringsbegæringen kan anfægtes. Endelig kan en fængselsdirektør være truet eller bestukket. Korruption er en banal realitet i tyrkisk retspleje, og Lars Hedegaard har en pointe, når han antager, at HB ikke handlede alene, men som medlem af et terrornetværk.
I disse tilfælde kunne de tyrkiske myndigheder uden for stort ansigtstab forklare en smutter, fulgt op af en beklagelse og forsikring om, at den eller de, der har begået blamagen, er sat behørigt på plads. Ankaras rungende tavshed giver kun mening, hvis en tyrkisk myndighed på højere niveau bevidst har valgt at overtræde Europarådets konvention om gensidig udlevering af efterlyste for kriminalitet af et vist format. Er det tilfældet, giver den embedsmands-delegation, regeringen har sendt til Ankara, kun politisk mening – nemlig at give tyrkerne tid til at finde en forklaring, der kan afværge den diplomatiske krise, der ikke er indtruffet endnu, men som det trækker op til. Regeringen har altså valgt at tømme alle diplomatiske muligheder før den skrider til konkret handling ved hjemkaldelse af ambassadøren i Ankara. Det spiller ind, at Tyrkiet er NATO-allieret og ansøger til fuldt EU-medlemskab, men nok også, at regeringen ikke kan vente støtte fra hverken USA eller de største EU-partnere, der ikke har interesse i at lægge yderligere pres på Ankara i en sag, der set fra Washington, London og Paris er et rent lokalt anliggende – Lars Hedegaard er ikke ligefrem nogen Salman Rushdie. Da Rushdie i 1989 blev mål for en dødsdoms-fatwa, hjemkaldte EU-landene deres ambassadører i en måned, hvorefter de blev sendt tilbage igen – uden at det fik nogen effekt.
Affærens geopolitiske aspekt er jo, at Tyrkiet i forvejen er under pres fra USA med EU-allierede for at tage en mere aktiv rolle i den FN-godkendte beslutning om at nedkæmpe Islamisk Stat. Ingen har noget ønske om at male Ankara op i en diplomatisk krog med Lars Hedegaard som anledning. Det er tænkeligt, at Lidegaard har henvendt sig til mere magtfulde kolleger i NATO og EU, og ikke utænkeligt, at de har henstillet til, at Danmark farer med den lempe, embedsmands-delegationen er et tydeligt signal om.
For hvad er situationen set fra Ankara? Den er, at den tyrkiske regering – mere af nød end af lyst – sætter hensynet til et tåleligt forhold til Islamisk Stat over et godt forhold til en lille NATO-allieret som Danmark. Der er mere end en million syriske flygtninge i Tyrkiet, og IS rekrutterer i tyrkiske storbyer, hvilket udgør en latent trussel mod den nationale sikkerhed. Tyrkiets betingelser for at tilslutte sig koalitionens krigsførelse, sikkerhedszoner på syrisk territorium, flyforbud for Bashar al-Assads luftvåben og ligestilling af kampen mod IS og regimet i Damaskus, er stillet i tillid til, at de ikke imødekommes, da såvel EU som USA (og Israel) er imod. Desuden har såvel Rusland som Iran advaret Ankara mod at engagere sig militært i den syriske borgerkrig, ligesom Kobanis syriske kurdere ikke vil se tyrkiske soldater på deres territorium, men gerne vil se deres våben.
Tyrkerne sidder altså på flere tikkende bomber, der detonerer i samme øjeblik de går fuldt og helt med i den villige koalition, som Danmark er medlem af.
Enhver kan sige sig selv, at i et så komplekst geopolitisk dilemma er hensynet til Lars Hedegaards retssikkerhed i Danmark af endog overordentlig sekundær betydning i Ankara. Det, den danske regering må insistere på, er, at retssikkerheden er lige for alle, også for Lars Hedegaard. e.
",11.0,20. oktober 2014,"Affærens geopolitiske aspekt er jo, at Tyrkiet i forvejen er under pres fra USA med EU-allierede for at tage en mere aktiv rolle i den FN-godkendte beslutning om at nedkæmpe Islamisk Stat. Ingen har noget ønske om at male Ankara op i en diplomatisk krog med Lars Hedegaard som anledning. Det er tænkeligt, at Lidegaard har henvendt sig til mere magtfulde kolleger i NATO og EU, og ikke utænkeligt, at de har henstillet til, at Danmark farer med den lempe, embedsmands-delegationen er et tydeligt signal om."
3982,/debat/2014/10/lego-brud-rammer-shell-haardt,Lego-brud rammer Shell hårdt,Sune Scheller," Fredag den 10. oktober kunne man læse Martin Breums artikel »Greenpeace vandt over LEGO – men med tvivlsom effekt«, som var en analyse af den kampagne, Greenpeace har ført mod LEGO’s samarbejde med Shell. Breum mener, at LEGO’s brud med Shell ikke vil have nogen indflydelse på olieselskabets fremtidige planer i Arktis. Blandt andet fordi selskabet for nylig fremlagde planer om at genoptage olieboringer i Alaska. Besynderligt ræsonnement. De planer gør jo LEGO’s beslutning endnu mere aktuel og sender et vigtigt signal.
Shells forretningsmodel anerkender ikke, at miljøet i Arktis og det globale klima ikke kan tåle en ny oliejagt i Alaska. Men der er blevet sendt et vigtigt signal til Shell om, at oliejagten i Arktis, har en pris. Og prisen var opsigelsen af et 50 år langt og lukrativt samarbejde med LEGO. Et samarbejde, der blandt andet gik ud på at man fik udlevere LEGO-biler, når man tankede Shell-benzin. Det kan lyde uskyldigt, men det betød de første to år en anslået PR-værdi på 638 millioner kroner, et løft i kundeloyalitet på 52 procent og et globalt mersalg af benzin på 7,5 procent. Præmissen for samarbejdet var ifølge PR-bureauet, at børn kan påvirke deres forældres adfærd. Reklamer virker, og børn er mere modtagelige end voksne. På den måde er legetøjsgiganten desværre med til at legitimere galskaben, når den lader Shell lukrere på sit stærke brand.
Indsatser verden over
Greenpeace har gennem flere år ført en kampagne for beskyttelsen af Arktis. En kampagne, der fokuserer på regler for olieboringer, den manglende miljøpolitik i Arktisk Råd, beboernes rettigheder og investorer. Alligevel forsøger Breum at reducere vores arbejde til, at vi kun har fokuseret på at lægge pres på LEGO i forbindelse med samarbejdet med Shell. Det er en unuanceret og usaglig kritik.
Breum spørger, hvorfor Greenpeace ikke indleder en kampagne mod »nye olieboringer i Texas, Saudi-Arabien eller Vietnam«. Men kære Breum, alene denne sommer har Greenpeace, sideløbende med kampagnen mod Shell, kæmpet mod dybhavsboringer i New Zealand og i Brasilien. Greenpeace-skibet Rainbow Warrior har tilbragt sommeren i Middelhavet, hvor aktivister har protesteret mod planlagte olieboringer ved Ibiza og Sicilien. Og i foråret kritiserede vi de nye olieboringer i Nordsøen.
Sune Scheller, projektleder i Greenpeace
",1.0,15. oktober 2014,"Breum spørger, hvorfor Greenpeace ikke indleder en kampagne mod »nye olieboringer i Texas, Saudi-Arabien eller Vietnam«. Men kære Breum, alene denne sommer har Greenpeace, sideløbende med kampagnen mod Shell, kæmpet mod dybhavsboringer i New Zealand og i Brasilien. Greenpeace-skibet Rainbow Warrior har tilbragt sommeren i Middelhavet, hvor aktivister har protesteret mod planlagte olieboringer ved Ibiza og Sicilien. Og i foråret kritiserede vi de nye olieboringer i Nordsøen."
10745,/debat/leder/2012/01/blinde-vinkler-nordsoeen,Blinde vinkler i Nordsøen,Lasse Wamsler," MÆGTIG OG VIGTIG er A.P. Møller-Mærsk-koncernen. Og dog alligevel blot en koncern med aktieposter og julefrokoster som alle andre. Alligevel har koncernen gennem årtier fået lov at sætte takten for udvindingen af Danmarks vigtigste naturressourcer. Denne mærkværdighed kan kun lede tilbage til Christiansborg, ikke Esplanaden. VS-politiker Preben Wilhjelm antydede problemet allerede i 1980: »Vi har aldrig bebrejdet A.P. Møller noget. Det ville være det samme som at bebrejde en haj, at den er en haj. A.P. Møller er et privatkapitalistisk foretagende og varetager som et sådant sine økonomiske interesser.«¨
Nok har Mærsk fået eksklusiv ret til at bore i den danske undergrund tredive år frem i tiden. Men det er stadig på de folkevalgtes nåde. Et folketingsflertal indgik i 2003 en håbløs aftale uden at skele til muligheden af stigende oliepriser. Og de folkevalgte kan gøre det om, ligesom det før er blevet gjort i eksempelvis England.
DET ER BAGGRUNDEN for, at embedsmænd skal nærlæse Nordsø-aftalen for at finde greb, der kan hive flere oliemilliarder hjem til staten. Pengene er ellers siden 2003 blevet væltet ud over A.P. Møller-Mærsk og partnerne i Dansk Undergrunds Consortium (DUC). Og selvom eftersynet i grunden kommer otte år for sent, er timingen ikke så dårlig igen. Modsat i 2003 har man i dag mere præcise tal for olieselskabernes indtjening. Ifølge tænketanken Concito er staten gået glip af 75 milliarder kroner i tabte skatteindtægter, og 40 milliarder kroner forventes staten at skulle bruge på oprydningen efter olieselskaberne i Nordsøen.
Det vidste vi ikke for otte år siden. Under sidste genforhandling af Mærsks eneretsbevilling i 2003 blev der lavet stakkevis af beregninger, bare aldrig de præcise.
»Forretningshemmeligheder,« lød det dengang fra daværende økonomi- og erhvervsminister Bendt Bendtsen (K) om de upræcise tal fra olieselskaberne. Og »forhandlingshemmeligheder,« lød det, om hvorfor ministeriet ikke ansatte kvalificeret konsulentbistand under forhandlingerne, men overlod scenen til Esplanadens hær af erfarne eksperter og forhandlere.
Klima- og energiminister Martin Lidegaard (R) kender tidligere tiders faldgruber. Men noget tyder på, at han har glemt dem. I hvert fald indgår der i det nye nordsøeftersyn ingen eksterne eksperter, blot embedsmænd fra fire ministerier. Det er stærkt bekymrende.
PÅ SAMME MÅDE er det uforståeligt, at eftersynet kun sigter mod at »belyse de økonomiske konsekvenser« ved aftalen fra 2003. For nok er skatten fra olien en hjørnesten i den danske økonomi — to gange tidligere i historien har olien reddet samfundet igennem kriser og kartoffelkure — men staten skal ikke fortabe sig i beskatning. Der er andre blinde vinkler i Nordsø-politikken.
Først og fremmest bør Lidegaard revurdere, om statens udsendte altid kun skal fare mod Esplanaden, når der skal forhandles. Hvorfor ikke også tale med Shell og Chevron? I dag besidder Mærsk kun 39 procent af ejerandelen i DUC, der producerer ni ud af ti tønder olie i Nordsøen. Shell og Chevron ejer resten, men har ikke papir på deres forpligtelser over for Danmark. Så længe staten satser på en enstrenget kontakt til DUC igennem Mærsk, svækker man sin forhandlingsposition.
Der skal flere rundt om forhandlingsbordet for at skabe konkurrence. Dernæst bør de folkevalgte politikere huske sig selv på, at Danmark er et olieeksporterende land. En olienation, der bør besidde viden og kompetencer inden for olieproduktion, som matcher olieselskabernes. I dag oplever ingeniøruddannelserne lav tilslutning, og branchen mister status. Men Danmarks vidensbehov stiger, hvis staten skal deltage i kapløbet om ressourcerne i den danske undergrund. Ellers ender for mange af kapaciteterne hos store selskaber som A.P. Møller-Mærsk. Staten bør satse strategisk på uddannelse af flere olieefterforskere.
ØKONOMISKE VISMÆND har siden 2003 revet sig i håret over, at den forhenværende regering ignorerede rådene fra det ekspertudvalg, der i 2001 anbefalede en såkaldt neutral skattemodel. Modsat beskatningen i den endelige Nordsø-aftale var anbefalingerne her, at olieselskaberne skulle støttes, hvis oliepriserne faldt, mens staten skulle høste større gevinster, hvis priserne steg. Det er ikke for sent på ny at studere, om anbefalingerne bør lægge til grund for en ny aftale.
Endelig bør det mane til eftertanke, at flere af de danske oliefelter er slunkne og kræver dyr og fossil-afhængig teknologi, hvis de fortsat skal hente olie op. Staten bør ikke blot fokusere på et nedsat energiforbrug, som der står i det seneste energiudspil, men også integrere et klimapolitisk sigte i olieproduktionen.
I årtier har Danmarks politiske flertal penduleret mellem blåøjet tro på olieselskabernes velvillighed og ukuelig bagklogskab — nu er det på tide at synkronisere med nutiden og se fremad. Uden hverken at bortødsle befolkningens ejendom i undergrunden eller tage kvælertag på olieselskaberne, men derimod ved ansvarligt at tage højde for fremtidens ubekendte.
",9.0,14. januar 2012,"Klima- og energiminister Martin Lidegaard (R) kender tidligere tiders faldgruber. Men noget tyder på, at han har glemt dem. I hvert fald indgår der i det nye nordsøeftersyn ingen eksterne eksperter, blot embedsmænd fra fire ministerier. Det er stærkt bekymrende."
3949,/debat/2014/10/fremmedhadet-blevet-saa-almindeligt-bemaerker,"Fremmedhadet er blevet så almindeligt, at vi ikke bemærker det",Nina Möger Bengtsson," Aldrig har jeg haft så stor lyst til at flytte hjemmefra, som da jeg opdagede de 70 problemer, min kommune Rudersdal står over for. Mine medborgere frygtede for vold og voldtægt, økonomiske byrder og pladsmangel, da det blev offentliggjort, at kommunen skulle modtage hele 70 flygtninge. Jeg var skræmt.
Ja, aldrig har jeg haft så lidt lyst til at bo i en kommune, der ikke blot nægter at tage ansvar i en global krise og derfor vil afvise flygtninge, men også fremmaner et forskruet og generaliseret billede af ’de fremmede’ som byrder og trusler. Jeg ville væk fra dette snæversyn, men i min forargelse opdagede jeg, at der ingen steder er at flygte hen. Fremmedhadet har ikke kun spredt sig til Nordsjælland, men gennemsyrer i øjeblikket næsten hele det politiske spektrum, alle sider af udlændingedebatten og ikke mindst alle kroge af vort ganske danske land.
Håb fra Vatikanet
Mens intolerancen har kronede dage i den danske debat, og det danske folketing har travlt med at lukke Danmark om sig selv, kom det som noget af en overraskelse for mig, at det blev Vatikanet, der fik mit håb for en fordomsfri fremtid til at blomstre på ny.
Rom, oktober 2014: Ærkebiskoppen Bruno Forte tager ordet til et pressemøde oven på et to uger langt møde i Vatikanet om den moderne familie. Han er en lille mand med runde briller og traditionelle klæder, men hans ord er store, og de er et udtryk for, at selv Vatikanet – et af verdens mest konservative samfund – har opdaget, at man ikke kommer langt med at dele mennesker ind i generaliserende kasser. Han bekræfter det offentliggjorte resumé af mødet: »Vi må respektere alle menneskers værdighed. Det at være homoseksuel betyder ikke, at denne værdighed ikke skal anerkendes og fremmes.«
Han understreger vigtigheden i at se mennesket under overfladen og dømme folk på deres personlighed og værdighed frem for seksuelle orientering, eventuelle skilsmisse eller brug af prævention. Med andre ord opfordrer han til at se på individets vilje til at være en del af fællesskabet frem for den personlige baggrund. »Den grundlæggende idé er det centrale indre i personen uanset seksuel orientering. Jeg mener, dette er det vigtigste punkt. Kirkens attitude over for homoseksuelle personer skal være baseret på den menneskelige værdighed hos hvert individ,« fortsætter han.
Med disse ord, der slutter sig til en længere række af liberale udmeldinger, bevæger den ellers ærkekonservative institution sig langsomt ind i det 21. århundrede. Vatikanets store, homogene majoritet åbner op for mennesker, der er anderledes end dem selv. Ja, endog for mennesker, der går direkte imod deres egne gamle kerneværdier. De tager chancer ved at bryde med de traditionelle katolske strømninger, der stadig er dybt forankret i mange, og selv om der er lang vej igen, slår Vatikanet her et kæmpe slag for åbenhed, generøsitet og accept. I det endelige dokument fra mødet i Vatikanet er formuleringerne ganske vist knap så stærke. Biskopperne var ikke til sinds at gå lige så langt som deres Pave. Tilbage står dog, at Paven tør tale for progressive synspunkter, der ikke nødvendigvis er populære i store dele af hans religiøse bagland.
Ubemærket racisme
København, september 2014: Venstres formand Lars Løkke Rasmussen tager ordet på DI’s topmøde om udenlandsk arbejdskraft. Han er en lille mand med stribet slips og dyrt, omend lidt krøllet jakkesæt, og hans ord er et billede på den smålighed, der har overtaget storsindets plads i den danske nationalånd. I taler og Q&A viderefører Venstres formand retorikken fra det borgerlige udlændingeudspil, der virker skræddersyet til at lukke Danmarks dør i hovedet på dem, der tror på Mohammed og ikke på Jesus. Ja, lukke døren i hovedet på dem, der er anderledes end majoriteten. Løkke forklarer, at systemet selvfølgelig skal have en vis fleksibilitet, for hvis en »kristen somalier«, der er »uddannet fra Sorbonne«, vil til Danmark, skal det selvfølgelig være muligt.
Den tager vi lige igen: Hvis en »kristen somalier«, der er »uddannet fra Sorbonne«, vil til Danmark, skal det selvfølgelig være muligt.
Med disse ord understreger Løkke, at Danmark ikke længere skal forbindes med solidaritet og tolerance, men med kristendom og dyre uddannelser. En ubehagelig udvikling i sig selv, men endnu værre er, at disse ord er gået ganske ubemærket hen. Et enkelt tweet af Ida Auken er, hvad det er blevet til – de 1.000 andre deltagere samt de utallige medier, der var til stede, lod kommentaren hænge i luften.
Vi har glemt forargelsen
Denne form for diskriminerende tale er blevet hverdagskost i en debat, der er blevet så giftig, at danskerne har udviklet resistens over for småracistiske udtalelser. Interessant nok var det en udlænding, der rigtig bed mærke i Løkkes dybt generaliserende og usympatiske kommentar. Den britiske journalist Alex Forrest beskrev i en afsluttende paneldebat på DI’s topmøde sin enorme overraskelse over tonen i den danske integrationsdebat. Især over »hr. Rasmussens« retorik: »Selv det mest højreorienterede parti, UKIP, (...) ville aldrig bruge den terminologi, der er blevet brugt i dag. Såsom at sige, at man kunne byde nogle velkomne, men man ville være mere tilbageholdende over for folk fra Somalia. Den slags sprog ville aldrig blive brugt.«
Efter mere end et årti med fremmedfjendsk retorik skal der nu så meget til at forarge os, at vi har brug for udlændinge til at minde os om det. Vi har slået verdensrekord i hverdagsracisme, og vi har ikke selv opdaget det.
Danmark som tolerancens bastion er ved at falde. Barrikaderne, der så længe har beskyttet os mod fremmedhadets omklamrende greb, bliver skudt i sænk af fygende fordomme. Og nu bliver der skudt med skarpt. Kommentarer, der ville have kostet halvanden karriere i lande fra England til Sverige og nu til Vatikanet, er blevet hverdagskost i den danske debat.
Jo da, Danmark accepterede regnbuefarvernes kærlighed, årtier før staten i Rom gjorde det, og er på mange måder langt mere åbensindet, end den katolske stat har udsigt til at blive. Men i dette kærlighedens land er det til gengæld okay at diskriminere på baggrund af religion, fødested og uddannelse. Det groteske er blevet normalen. Vi har mistet grebet om vores egen medmenneskelighed.
Tilbage til tolerancen
Den hårde fremmedretorik kan meget vel være det populære valg for alle partier lige nu, men det er på alle måder også det regressive valg.
Danmark har tradition for at være first mover i spørgsmål om accept af dem, der er anderledes and majoriteten, og jeg nægter at lade den tradition stoppe her. Jeg vil ikke acceptere, at politikerne tager mit land fra mig og tillægger det værdier, der ingen steder hører hjemme. Det kan ikke være rigtigt, at jeg i 2014 skal skamme mig over mit eget pas og kigge til Vatikanet for fremskridt og tolerance.
Så jeg beder jer: Bliv forargede! Sig fra over for det fremmedhad, der har gjort krav på normalen, og kræv retten til de danske værdier tilbage.
Lars Løkke Rasmussen bad på DI’s topmøde erhvervslivet, politikerne og danskerne om at »åbne begge øjne« og erkende problematikker såvel som succeshistorier i integrationsdebatten. Jeg beder sådan set om det samme, men mest af alt beder jeg om, at vi stopper den forskruede debat, der pr. automatik har defineret Jamil som et problem og James som en succes.
Jeg ønsker inderligt, at det igen er Danmark, der får mit håb for fremtiden til at blomstre. Lad os hæve ordene i stedet for stemmen. Det er regn og ikke torden, der får blomster til at gro.
Nina Möger Bengtsson er netop hjemvendt fra to år på en international skole i Singapore




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",124.0,20. oktober 2014,Nina Möger Bengtsson er netop hjemvendt fra to år på en international skole i Singapore
4089,/debat/2014/09/falsk-omsorg-studerende,Falsk omsorg for de studerende,Jørgen Staun," Hvorfor ikke bare sige det, som det er. Den foreslåede dimensionering af især humanistiske kandidatuddannelser er ikke dikteret af et ønske om at forhindre mange unge i at tage en uddannelse, som vil føre til arbejdsløshed og socialt uføre, som uddannelsesminister Sofie Carsten Nielsen (R) så omsorgsfuldt siger. Den rørende omsorg handler om noget helt andet – den handler om økonomi.
Finansministeriet har fortalt Uddannelsesministeriet, at budgettet skal skæres ned. Og når det nu ser ud til, at de humanistiske uddannelser vil leve op til fremdriftsreformens mål om, at en kandidatstuderende maksimalt må være et halvt år forsinket, er det nødvendigt for regeringen at ty til et andet middel, som kan spare på uddannelsesområdet. Og hvad passer bedre end kvalitetskommissionens rapport om, at Humaniora uddanner al for mange kandidater direkte ud i regulær arbejdsløshed.
Men i kølvandet på kvalitetskommissionsrapporten fulgte så mange indlæg, at sandhedsværdien af denne hurtigt blev gennemhullet. Så meget, at Jørgen Søndergård, kommissionens formand, indrømmede, at han havde fisket uden for fiskerigrænsen. Men man vælger alligevel at bruge kvalitetskommissionens tvivlsomme konklusioner. Det falder åbenbart ikke Uddannelsesministeriet ind at rådføre sig med de berørte institutioner, som ved, hvad tingene handler om.
Uacceptabelt at blande sig
I første omgang var institutionerne tiltænkt en central rolle i den proces, som skulle føre til tilpasning af blandt andet optag og ordentlig analyse af ledighedstal. Men ministeriet kom måske i tanke om, at universiteterne nok ikke kunne se nogen ræson i at skære ned på et optag på uddannelser, hvor kandidaternes beskæftigelse var høj.
Lad det være helt klart, at ingen har interesse i at uddanne kandidater ud i arbejsløshed. Heller ikke på de humanistiske fakulteter. Derfor analyserer Humaniora løbende ledighedstal, regulerer på optaget år for år og skærper optagelseskrav. Men lad det være lige så klart, at det er helt uacceptabelt og hidtil uset, at Uddannelsesministeriet blander sig i dimensionering af enkelte fag. Den slags politiske detaljestyring bringer minder frem om, hvordan beslutninger blev taget i et nu hedengangent østeuropæisk og totalitært imperium.
",0.0,30. september 2014,"Lad det være helt klart, at ingen har interesse i at uddanne kandidater ud i arbejsløshed. Heller ikke på de humanistiske fakulteter. Derfor analyserer Humaniora løbende ledighedstal, regulerer på optaget år for år og skærper optagelseskrav. Men lad det være lige så klart, at det er helt uacceptabelt og hidtil uset, at Uddannelsesministeriet blander sig i dimensionering af enkelte fag. Den slags politiske detaljestyring bringer minder frem om, hvordan beslutninger blev taget i et nu hedengangent østeuropæisk og totalitært imperium."
4116,/debat/2014/09/luk-dansk-landbrug,Luk dansk landbrug,Holger Øster Mortensen og Erik Boel," KRONIK
Mange i den ældre generation husker måske tv-klip fra først i 1960’erne, hvor landmænd hælder den nys malkede mælk i kloakken – angiveligt i frustration over for lave priser. Landmændene blev godt bakket op af deres præsident, den legendariske Anders Andersen, landmand på Djursland, som ivrigt opfordrede sine kampfæller til at demonstrere for at få mere for mælken.
Aktionen blev gengivet i bedste sendetid i TV-Avisen og derefter genudsendt igen og igen – bl.a. i Landbrugsmagasinet, hvor kommentator Poul Jørgensen over for seerne kunne bekræfte, at bønderne fik alt for lidt for deres produkter.
Manøvren lykkedes så godt, at dansk landbrug lige siden har fået mange milliarder i støtte fra det offentlige. I dag modtager landbruget et stort milliardbeløb i diverse støtteordninger. Det er ganske enkelt danmarkshistoriens største røveri.
Der var så dejligt
Engang var det anderledes. Vi skal ikke engang tilbage til H.C. Andersens tid, for at der var så dejligt på landet. Efter Anden Verdenskrig var foretagsomheden på landet på højeste niveau. Bl.a. med Marshall-hjælpen lykkedes for dansk landbrug at øge produktionen. Store nye avlsbygninger skød op, og maskinparken blev fornyet. Først og fremmest blev traktoren almindelig alle steder ude på landet.
Da overtegnede voksede op på fødegården på Samsø, var den på kun 15 hektar, men kunne alligevel brødføde en familie på to voksne og seks børn. Samt en farfar, der boede på aftægt. Som alle landbrug på den tid var det et alsidigt brug med malkekøer, grise og høns. Der var kun to heste, da traktoren allerede var indkøbt i 1959. Herefter gik mekaniseringen hurtigt, og karle var nu kun hvervet i kortere perioder. Selvbinder og tærskeværk blev afløst af mejetærskeren. Gården var selvforsynende med de fleste basale fødevarer fra kød, flæsk og æg til kartofler, grøntsager og bær i læssevis. Og salget af æg fra 300 høns betalte stort set Brugs-regningen. Mælk gik naturligvis til det nærliggende andelsmejeri i Brundby, som havde vundet mange priser for bedste smør, og grisene kom på det lokale andelsslagteri i Ballen.
Luftkasteller
Siden da har skiftende præsidenter i Landbrugsrådet bygget luftkasteller i dansk landbrug. Udadtil manede de til besindighed, mens de på de indre linjer uhæmmet opfordrede til større investeringer, sammenlægninger af landbrug og større produktivitet – med dansk miljø og natur som gidsler.
I de seneste 60 år er den samlede gæld i landbruget steget med flere hundrede procent. I nutidspriser udgør den samlede landbrugsgæld cirka 370 milliarder kroner. Hertil skal lægges en fremskudt skattegæld i landbrugserhvervet på andre 40-50 milliarder kroner.
I årene op til Danmarks indmeldelse i EF i 1973 blev gælden mangedoblet i landbrugserhvervet. I forventning om, at bønderne snart ville spinde guld, når Danmark kom ind i de gyldne haller på Fællesmarkedet, investerede dansk landbrug i uset omfang i nye maskiner, stalde og jordopkøb.
Den tendens er kun blevet værre i de forløbne 40 år. Efter devisen ’stort er godt’ blev de danske gårde større og større – og naturligvis færre og færre. Siden 1973 er antallet af danske landbrug faldet med 100.000, så der i dag er under 10.000 heltidsbrug samt cirka 40.000 deltidsbrug.
Mister overblikket
Resultatet er store husdyrbedrifter – som i realiteten er industriforetagender. Her har man dyr i så store koncentrationer, at medarbejderne mister overblikket. Det bliver umuligt at holde øje med hver enkelt gris eller malkeko. Derfor er man især i svineindustrien gået over til at behandle hele dyreflokke forebyggende med bl.a. antibiotika.
Det overforbrug afstedkommer en stærkt øget udbredelse af superresistente bakterier – herunder især den frygtede og smitsomme MRSA CC398 stafylokok, som allerede har kostet flere danskere livet. Formentlig bærer op mod 80 procent af alle grise bakterien. Og stort set samtlige medarbejdere i de befængte stalde har den. Myndighederne fører en katastrofal og fodslæbende politik i den sammenhæng. Mange patienter på vores sygehuse spørges ved indlæggelsen, om de har haft kontakt til grise. Det siger noget om problemets størrelse.
Også på dyrevelfærdsområdet udløser de store ansamlinger af dyr problemer. Hver fjerde gris dør inden egentlig slagtning. 25.000 smågrise dør dagligt. Hver tredje so går til destruktion. Trods forbud klipper bønderne haler af stort set samtlige smågrise i det konventionelle svinebrug for at undgå halebid. Dem kunne man dæmme op for med mere rummelige staldanlæg. Stik imod loven kastrerer man 98 procent af alle ornegrise. Det er ganske enkelt ikke en ordentlig måde at have dyr på.
Udmarvet natur
Bønder troede og tror, at kvantitet er det eneste saliggørende – men på bekostning af kvalitet. Danske gårde ligger langt over gennemsnitsstørrelsen for landbrugsbedrifter i andre EU lande.
Danmark er det mest intensivt dyrkede land i verden – selv mere end Java og Bangladesh – og er blandt de lande, der udleder meget CO2 – især fra landbruget. Vores miljø og natur lider, og flora- og fauna-diversiteten har ikke været ringere siden istiden. De svageste arter er næsten alle uddøde. Naturen er forarmet.
Stort set hele det dyrkede areal er drænet enten med grøfter eller med egentlige markdræn. Alt det vand fosser 365 dage om året ud i de danske åer, søer og fjorde. Det påvirker naturligvis vandmiljøet i væsentlig grad, og iltsvind i fjorde og lavere havområder er blevet hyppigere og voldsommere. Alt liv på havbunden dør af iltmangel.
I visse søer taler man tillige om fosforbomben. Gennem generationer er fosfor fosset ud i søerne og ligger nu på søbunden.
Sats økologisk
Andelsbevægelsen og dermed landbruget var engang med til at tegne den danske velfærdsmodel.
Men ikke længere. Engang var der omkring 1.500 andelsmejerier i Danmark. Nu er der stort set ingen. Et enkelt stort mejeriaktieselskab sidder på næsten hele markedet. Det samme gør sig gældende i slagterisektoren. Andelshaverne er kørt ud på et sidespor, og aktionærerne kræver kun en ting: overskud.
Kvaliteten er også sat over styr. Selv det hæderkronede smørmærke LURPAK er i dag en skygge af sig selv. Og Danish Bacon er ikke længere, hvad det var en gang.
Andelsbevægelsens gamle nestor Anders Nielsen Svejstrup Østergaard ville vende sig i graven, hvis han vidste, hvor ilde det er gået for dansk landbrug.
Dansk landbrug i sin nuværende udformning bør lukkes. En egentlig jord- og landboreform er påkrævet.
Den skal lede frem mod et landbrug, som i langt højere grad fokuserer på økologisk dyrkning. Her viser f.eks. det økologiske Thise Mejeri vejen. De har netop indgået aftale med Kina om at levere økologisk mælk til kineserne.
Den mindre landbrugsforening Frie Bønder – Levende Land gør en stor indsats for bedre forhold for planter og dyr. Foreningen er ganske vist ikke økologisk, men de går ind for mindre enheder i landbrugslandet, hvilket i sig selv vil give større mangfoldighed på landet.
Økologisk Landsforening udfører et kæmpe arbejde for at styrke det økologiske landbrug. Lige syd for grænsen er der mere end 80 millioner tyske kunder, som hungrer efter sunde fødevarer, og i hele EU er mulighederne for økologi uanede.
En dansk landbrugsreform bør brede sig til hele EU. For et landbrug på støtten, der er er industrialiseret og ensidigt satser på kvantitet frem for kvalitet, er ikke alene en dansk udfordring – det er et europæisk problem.
Danmark har før gået forrest på landbrugsområdet. Det bør vi gøre igen.
Holger Øster Mortensen er psykiatrimedarbejder.
Erik Boel er tidligere formand for Europabevægelsen




 


De 5 artikler I har brugt mest tid på
En artikel pr. redaktion - sendt til jer hver søndag







E-mail *





Leave this field blank 


 

",65.0,26. september 2014,I de seneste 60 år er den samlede gæld i landbruget steget med flere hundrede procent. I nutidspriser udgør den samlede landbrugsgæld cirka 370 milliarder kroner. Hertil skal lægges en fremskudt skattegæld i landbrugserhvervet på andre 40-50 milliarder kroner.
1648,/debat/2015/09/showdown-computerbutikken,Showdown i computerbutikken,Sebastian Dorset," Jeg har ingen forstand på it overhovedet. Mine kompetencer inden for det tekniske er så begrænsede, at jeg ikke engang kan kamuflere det, når jeg forsøger at klage: Når jeg en sjælden gang bliver indigneret nok til at foretage det 45 minutter lange opkald til servicehotlinen hos den ene eller anden udbyder, så ser jeg for mig, hvordan supporteren fnisende hidkalder de andre ansatte for at kunne sætte mig på medhør og lytte til mine stammende forsøg på at beskrive fejlen og dens udslag.
For alt jeg ikke kan se, hvordan fungerer, er et uløseligt mysterium for mig. En cykel giver mening, eller en symaskine, men hvordan en lille boks i hjørnet i min stue gør, at denne klumme f.eks. kan rejse fra min computer til Informations redaktør er ren heksekunst, og havde jeg ledt inkvisitionen, var Bill Gates og konsorter røget på bålet. Medmindre de altså kunne have forklaret mig, hvad der foregik.
Og jeg frygter, vi tekniske analfabeter er tvunget til at true med flammer og tortur, hvis vi vil have it-folket til at give mening. Som jeg ser det med mine middelalderlige briller, så har de fanget os i en ubrydelig Bermuda-trekant, som suger al rimelighed ned i et bundløst hul af ekstraregninger: Ringer man til sin netudbyder, er de sikre på, at det er ens computer, den er gal med. Computerfabrikanten mener med samme overbevisning, at der må være en opdatering, man har installeret forkert, og udbyderen af software kan så til alles overraskelse afsløre, at hvis hans – i øvrigt glimrende programmer – ikke fungerer, så skyldes det, at man har valgt sig en klamphugger af en netudbyder.
Alle de her ansvarsfralæggelser bliver dels proklameret med en aura af total ufejlbarlighed, og man har som kunde – retarderet eller ikke – ikke andre chancer end at true med at flytte sit abonnement, købe en anden computer med andre programmer – og så få præcis samme behandling hos den næste treenighed.
For skulle man ikke have undladt at installere den opdatering, man sagde ja til 17. juli klokken 23:30? Det skulle man da garanteret, og man havde måske gjort det, hvis ens computer altså ikke havde insisteret som et overtræt barn med to liter cola i blodet.
Min helt igennem hjemmestrikkede analyse er, at vi har opbygget det system, vi har nu, for at beskytte de handlende mod kværulanter, hvilket man ikke behøver indgå i mange netdebatter for at se det rimelige i. Eller man kan bare stille sig i kø og høre, hvilke begrundelser folk bruger i forsøget på at få lov til at bytte tøj eller andre let gennemskuelige varer. Så selvfølgelig skal det være op til kunden at påvise, at der er noget galt med det købte.
»Den var ikke, som jeg havde regnet med,« er selvfølgelig ikke tilstrækkeligt.
Men på samme måde som markedet er et ubrugeligt værktøj, når man skal sammenligne produkter, man ikke forstår, så er almindelige køberetsregler ikke det store bevendt, hvis man skal være datalog for at kunne påpege, at man ikke får, hvad man betaler for hos sine it-pushere.
Og ja, jeg er med på, at verden – ikke mindst for tiden – har større problemer end mit hakkende internet og deraf følgende frustrationer, men det provokerer mig alligevel, at man så konsekvent reklamerer for og skovler penge ind på noget, man ikke leverer.
Tænk, hvis elværkerne havde samme forsyningsusikkerhed som internetudbyderne? Dét ville være et u-landsproblem og ikke et i-lands-ditto.
Lige nu er min netudbyder en form for moraliserende forælder, der ikke mener, jeg skal se tv eller sidde ved computeren ’i det gode vejr’.
Men det synes jeg ærlig talt må være mit eget valg, siden jeg nu er voksen. En retarderet voksen, men alligevel ...
Sebastian Dorset er komiker.Klummen er udtryk for skribentens egen holdning
",14.0,28. september 2015,"Tænk, hvis elværkerne havde samme forsyningsusikkerhed som internetudbyderne? Dét ville være et u-landsproblem og ikke et i-lands-ditto."
